{"url": "http://epicenter.bg/article/Rumen-Radev-/205127/2/0", "text": "Президентската институция все по-уверено задава политическия дневен ред. Това каза президентът Румен Радев, който заедно с вицепрезидента Илияна Йотова отчита третата година от мандата си, предаде репортер на Агенция „Фокус“.   Като последен пример за това той посочи изборното законодателство. Държавният глава заяви, че парламентът за пръв път е започнал да разглежда промени в изборното законодателство, когато трябва.    \"В тази трета година ние продължихме нашата отговорна мисия с последователност. Президентската институция продължи да отстоява правовата държава и интересите на гражданите, да задава дневния ред по важни обществени теми, да стимулира дебата между институциите и гражданите, да обединява около обществено значими каузи, да работи за модерното развитие на България, да отстоява българския интерес\", коментира Радев.    \"Нямам намерение да превръщам този отчет в самореклама, защото оценката я дава обществото и в днешната тревожна и променлива действителност по-важно е институциите да бъдат предвидими и с ясни приоритети\", каза още държавният глава.   Продължих да бъда бариера срещу лобисткото законодателство и решения в разрез с обществения интерес, каза Румен Радев.    „Макар свиканият от мен КСНС през април за реални мерки срещу корупцията да не постигна консенсус, моите констатации и предложения стават все по-актуални. Продължих да бъда бариера срещу лобисткото законодателство и решения в разрез с обществения интерес. Наложих вета на 7 закона. Там, където виждах, че има нарушение на Конституцията сезирах и КС. Въпреки преодоляването на тези вета, понякога дори и без дебат, обществената реакция и решенията на КС потвърждават правотата на моите действия“, добави Радев.    Според него поредицата срещи относно избора на главен прокурор и повишаване на независимостта и ефективността на съдебната власт са откроили проблеми и възможни решения. „В ход са дебатите за инициирани на промени в Конституцията след 30 години преход“, каза още президентът Радев.   По думите му преодоляването на бедността и неравенствата чрез постигане на висок устойчив растеж е било в основата на диалога му с работодателски и браншови организации.    За съжаление допуснахме през годината проблемите да се задълбочават и в момента консумираме видимите резултати, заяви още президентът. Румен Радев представи и своите приоритети и посочи, че те не са самоцел, а са функция от политическото и социално-икономическо развитие на страната, от правомощията на институцията и амбициите за бъдещето. „Днес все по-често се задават въпроси\", каза Радев.    Президентът изброи, че част от въпросите са свързани с колабирането на цели обществени системи, защо се унищожава българската природа и защо живеем в криза от криза, а бедността и неравенствата продължават да се задълбочават и защо България продължава да се топи.    \"В отчета си от миналата година ясно заявих, че каквито и икономически и социални модели да прилагаме, усилията за повишваане на качеството на живот ще бъдат обречени, ако не се извърши най-важното. Промяна на политическата среда и на начина на управление. Посочих и основните проблеми пред българската държавност - липсата на върховенство на закона и реално разделение на властите, безнаказани корупция и престъпност, задушена свобода на словото, лобистко законодателство и елиминиране на гражданите от този процес, който в последните дни продължава. Липса на прозрачност, отчетност и отговорност в управлението, еднолично разпореждане с бюждета и обезличаване на институциите. Отслабен суверенитет. За съжаление допуснахме през годината тези проблеми да се задълбочават и в момента консумираме видимите резултати. Допуснахме и опорочаване на изборния процес и все по-силно срастване на партия с държава“, коментира Радев.    Аз имам високи амбиции за България, ние можем и ние трябва да превърнем България в нормална, демократична европейска държава, каза още президентът.    Според него пътят към успеха започва със свалянето на розовите очила, за да не се спъваме в проблемите. Президентът отбеляза, че имаме нужда от дългосрочни решения и реформи. „Най-важният залог за бъдещия ни успех това е инвестицията ни в хора“. Той уточни, че в рамките на КСНС ще търси консенсусни решения със законодателна и изъплнителната власт и парламентарно представените партии за законови, организационни и финансови механизми в три основни области: образование, детско здравеопазване и стимулиране на младите семейства“, каза Радев.    „В тази критична обстановка мой основен приоритет ще продължава да бъде отстояването на правовата държава и укрепването на държавността. Ще продължавам да работя за върпховенство на закона, разделение на властите, права на гражданите, свобода на собствеността. Затова ще положа усилия в няколко важни направления. На първо място - възстановяване на доверието в изборния процес чрез своевременни и рационални законови промени - 100 % машинно гласуване с цел елиминиране на недействителните бюлетини, грешките и машинациите в броенето и оформянето на резултатите, чрез ограничаване на купения и контролиран вот. Ще продължа с дебата за иницииране на промени в Конституцията, целящи повишаване на независимостта и ефективността на съдебната власт, подобряване на баланса между инстититуциите. Ше продължа и с усилията си в борбата срещу корупцията, като бъда бариера пред лобисткото законодателство. Ще продължа да посочвам институции и решения, които генерират условия за създаване на корупция. Ще съдействам с всички средства КПКОНПИ да се превърне в ефективен орган с активни механизми и инструменти за установяване на несъответствие между доходи и разходи. Да настоявам за въвеждане на електронно управление като фактор за повишаване на прозрачността. По националната сигурност мой основен прироитет - ще продължа да работя за хармонично развитие на отбраната, за пълноценна реализация на проектите за модернизация\", коментира още Радев.    \"Във външната политика ще продължа да се ръководя от заложените в Конституцията цели. Ще продължа да работя за привличането на чуждестранни инвестиции. Разбира се, за защита на правата на българските общности зад граница и тяхното духовно приобщаване към Родината. Това са все приоритети в рамките на моите конституционни правомощия“, уточни президентът.    Той отчете, че президентът не разполага с преки инструменти, за да реализира политики в социално-икономическата асфера. „Те са обект на управленската програма на правителството. Но има редица тревожни въпроси, коит оналагат дебат и консолидиране на усилията. Адевкатни ли сме срещу демографската катастрофа? Основен риск за бъдещето на страната и имаме ли амбицията да преодолеем негативния демографски тренд и то не просто с програми за повишаване на раждаемост и намаляване на смъртност, а с цялостна всеобхватна политика, която да дава перспектива за развитието на страната, така че младите хора да остават в нея. Имаме ли амбиция да развиваме конкуретноспособност\", попита Радев.    Върховният главнокомандващ попита дали имаме амбицията да мобилизираме наличните ресурси и европейски програми за активиране на научния капитал на нацията и таланта на младите българи. „Така че България да се развие като център, в който да се развиват нови технологи и иновации. Това е критерият за успешната страна на бъдещето или ще се превърнем в страна, изоставаща страна, вносител на техонологии и клиент на технологии. Постигаме ли баланс между инвестициите в инфраструктура и в човешки капитал“, попита още държавният глава.    Нарушаването на консенсуса на КСНС за разсрочено плащане на проектите в отбраната води до нехармонично развитие на видовете въоръжени сили, заяви още п резидентът. „Развитието на въоръжените сили е мой неотменен приоритет като върховен главнокомандващ“, каза още Радев.    „Подписан бе договор за придобиване на нов изтребител, макар и засега с орязани способности и необходимост от допълнителни заплащания. Възстановено беше Висшето военновъздушно училище. В ход е стимулиране на мотивацията на военнослужещите и техния социален статус, макар и в момента в обем, който не може да реши острия недостиг на личен състав. Нарушаването на приетия консенсус на КСНС за разсрочено плащане на проектите води до нехармонично развитие на видовете въоръжени сили и родове войски, до тревожно изоставане в реализацията на проектите за модернизация и нашите ангажименти към авиацията“, коментира още държавният глава.      ", "date": "2020.01.28", "title": "Румен Радев: Да свалим розовите очила, за да не се спъваме в проблемите! (ВИДЕО)"}
{"url": "http://epicenter.bg/article/Boyko-Borisov-ot-godishnata-sreshta-na-pravitelstvoto-s-biznesa/205136/2/0", "text": "  Това каза премиерът Бойко Борисов на 14-ата годишна среща на бизнеса с правителството в София.     Ако искате да сте в сърцето на Европа, направете така, че вашите финанси да са сигурни. Затова в края на април ще влезем в чакалнята   ще намалеят непрекъснатите рискове и че страната ни ще участва активно във вземането на решения. \"Няма да се повишават цени – ще влизаме с този курс, който е днес, и няма да пада валутният борд\", акцентира Борисов.   допълни го финансовият министър Горанов.    Ако считаме, че това не е по-добро. Така е било десетилетия и ще продължи да бъде. Зависи от нас, каза още Борисов.   Според него, когато държавата тръгне да не изпълнява своите функции, изведнъж става проблем.     \"Защо Гърция, Турция имаха по-добър туристически сезон миналата година? Защото имат по-добри готвачи, по-добри сервитьори. Искате да няма наредба Н-18, да не ви дават бележки в ресторантите, да си купувате на черно доматите и краставиците? Добре, ще оттегля наредбата, но утре ще напишете, че не държавата не си изпълнява функциите. Искаме в ресторантите да се дават бележки. Искаме търговците публично да говорят кое им пречи. Че хващаме оборотите по този начин и вече не сме с малкия и среден бизнес? Гърците си плащат за магистралите, а ние не можем да въведем тол системата, защото си казваме – без пари ни е хубаво. В Сърбия можем да си платим, в Гърция, в Македония, но тук не може – държавата ни е длъжна. Въпрос на избор – в единия случай се отчита голям сив сектор, в другия случай налагаме правила и да може да имаме повече пари за пенсии, а в същото време получавам въпрос, че изоставяме малкия бизнес\", заяви министър-председателят.   Министър-председателят изтъкна, че навсякъде в Европа се предоставят касови бележки, докато в България се крият оборотите. В същото време се иска да се развива инфраструктурата, дори държавата да плати самолетните билети на туристите и чартърите. Затова Борисов настоява тези, които не искат наредбата да влезе в сила, да кажат публично какво им пречи.   \"Че хващаме оборотите по този начин, означава, че не сме с малкия и среден бизнес\", добави Борисов. Той даде за пример, че Гърция е наложила още една такса на магистралата до Солун. Въпреки това всички българи си плащат, докато в България още не може да се въведе тол системата.   \"Сиреч, тука трябва да е без пари. В Сърбия може да си платим, в Гърция може да си платим, но тук не може, защото държавата ни е длъжна\", заяви Борисов. В единия случай се отчита голям дял на сивия сектор, докато в другия се налагат правила. Според него правилата не се харесват, защото по този начин онлайн ще се осветли оборотът. При проверките на данъчните се оказва, че едни сървъри са в Макао, други в Шанхай.   \"Ето това искаме да хванем, за да може да има повече пари за пенсии, за доходи и всичко останало\", изтъкна премиерът Борисов.  Отношението към водата? Кой пести вода в България като ресурс, който имаме? По селата чешмите текат, за да не замръзват, коментира Борисов.  Много бързо може да възникне катаклизъм и виждате какви тежки здравни и икономически последствия може да има това.         ", "date": "2020.01.28", "title": "Борисов пред бизнеса: В края на април влизаме в ERM 2 с днешния курс на лева. Цените не се вдигат"}
{"url": "http://epicenter.bg/article/Parvan-Simeonov--Bedite-na-balgarina-proiztichat-ot-lipsata-na-vizionersko-i-reformatorsko-upravlenie/205177/2/0", "text": "Бедите на българина не произтичат от народопсихологически недъзи, а от липсата на визионерско и реформаторско управление. Това каза за сутрешния блок „Добро утро, България“ на Радио „Фокус“ политологът Първан Симеонов - изпълнителен директор на \"Галъп интернешънъл\".    Като други фактори той посочи нерешителността да реформираме обществото си и да поставим ясни икономически и демографски приоритети. Според него едно старо общество няма как да е оптимистично, а ниското доверие в държавността води до постоянното желание за промяна и неприемане на действителността, която понякога с основание ни се струва несправедлива.    „Понякога българското общество е много критично към себе си. Получава се затворен кръг, който поражда още повече обществено униние. Понякога обществото трябва само да се хване за косата и да се измъкне. Това е трудна работа. Чували сте как се самообвиняваме, че не ставаме, кое било „българска работа“, как се случвало в „нормалните държави“, има изказвания от сорта, че „страната ни не е държава, а територия“ и други клишета, които знаете наизуст. Истината е, че България понякога се справя не по-зле от много други държави\", коментира политологът.    Първан Симеонов каза още, че с изграждане на периферна икономика, която не добавя стойност, нито се преструктурира, а се намира в демографски колапс, някак как да се получи друго, освен периферно и догонващо общество.    Книгата \"Политическият процес и общественото мнение в България през 2019 г.\" съдържа всякакви ракурси от общественото мнение и е добро припомняме на това - какви бяхме в последните месеци, каза Симеонов във връзка с новата си книга, чиято премиера ще се състои на 30 януари от 18:30 ч., в \"Галъп Интернешънъл\" на адрес бул. Джеймс Баучер №23.    Той каза още, че в нея има непубликувани материали и специално подбрани данни. Любопитна глава е тази, която е свързана с очакванията и оценките за икономиката и финансите на домакинствата, коментира той. По думите му се оказва, че живеем в един от по-малко лошите периоди на страната, а 2020 г. се очертава доста по-интересна от изминалата 2019 г.    „Един от изводите в книгата е, че в България като че ли е по-удачно да се говори не толкова за добри новини, по отношение на общественото мнение, колкото за по-малко лоши новини. Едва с тази уговорка имаме право да звучим оптимистично. Един от изводите от книгата е, че 2019 г. и непосредствено предшестваните я години бяха едни от най-малко лошите в обществените очи. Искрено се надявам България да доживее истински оптимистични дни, но по всичко, което се случва личи, че това, което се случва в началото на 2020 г. не ни води натам“, каза той.    Първан Симеонов каза още, че за поредна година читателите ще открият в годишника на \"Галъп интернешънъл\" и данни на Международната асоциация на \"Галъп интернешънъл\", която от две години насам се председателства от социолога Кънчо Стойчев, който е един от основателите на Агенцията.  ", "date": "2020.01.28", "title": "Първан Симеонов: Бедите на българина произтичат от липсата на визионерско и реформаторско управление"}
{"url": "http://epicenter.bg/article/Opakovki-ot-stari-pestitsidi-sa-otrovili-ribata-v-Maritsa-/205182/2/0", "text": "Опаковки от стари пестициди са отровили рибата в Марица. Не за първи път предприятието за преработка на пластмасови отпадъци “Екоинвест” изпуска отровни вещества в река Пишманка, която се влива в Марица, но отравянето от последните дни е най- сериозният удар върху екологичното равновесие на голямата река, предаде БГНЕС.    Залпово изпускане на силно токсични вещества- цианиди, арсен, живак и други токсични материали, плюс индустриални замърсители са попаднали в реката, полепнали към млените частици пластмаса. Пострадала е рибата в река Марица след устието на река Пишманка до района на Стамболийски.   Басейнова дирекция – Източнобеломорски район със седалище в Пловдив проучи случая, следят се 86 показателя във водата, взета от 19 пункта в района на отравянето. Според Марин Маринов, директор “Мониторинг” към Басейнова дирекция- Източнобеломорски район, на пазарджишкото предприятие “Екоинвест” ще бъде наложена тежка глоба по Закона за екологичните щети, води се и прокурорска проверка по случая.   Впрочем проблемът със старите пестициди, които все още се съхраняват в редица пловдивски села в складове, е много сериозен. От общо 13 склада за опасни отпадъци в края на 80-те години, в момента са останали шест- в селата Войнягово, Иван Вазово, Трилистник, Хисаря, Старо Железаре и Старосел.   Инцидентът в река Марица стана повод областният управител Дани Каназирева да създаде комисия, която да провери как се стопанисват и охраняват те. 818 тона стари пестициди са изнесени в Лион, Франция и са унищожени в инсинератор по силата на споразумение, което би трябвало да се поднови за следващия програмен период 2021- 2027 година.", "date": "2020.01.28", "title": "Опаковки от стари пестициди са отровили рибата в Марица "}
{"url": "http://epicenter.bg/article/Masov-boy-v-Botevgrad--zadarzhani-sa-11-dushi-/205184/2/0", "text": "11 мъже са задържани след скандал в Ботевград, съобщиха от пресцентъра на МВР.    Вечерта на 26 януари в полицията е получен сигнал за сбиване между група мъже пред жилищен блок. Незабавно на място са изпратени полицейски служители, които са преустановили и недопуснали разрастване на конфликта. Пострадалите били транспортирани за преглед в болница с охлузвания и порезни рани, като след оказана медицинска помощ са освободени.  Задържани са 11 души с полицейска мярка за 24 часа. По случая е образувана преписка за престъпление по чл. 325 от НК, уведомена е прокуратурата. Изясняването на всички факти и обстоятелства около инцидента продължава. ", "date": "2020.01.28", "title": "Масов бой в Ботевград, задържани са 11 души!"}
{"url": "http://epicenter.bg/article/Prokuraturata-e-ustanovila-danni-za-saprichastnost-na-prezidenta-kam-prestapna-deynost-/205189/2/0", "text": "Това съобщиха от пресцентъра на Прокуратура на Република България.    и заради което вчера главният прокурор Иван Гешев внесе до Конституционния съд питане относно имунитета му.  Става дума за разследване, започнало през 2017 г. срещу висши офицери от ВВС за корупционни практики. Прави впечатление, че това е периодът, когато се обсъждаше закупуването на нов боен самолет за военната ни авиация. В хода на разследването, при употребени СРС спрямо командира на ВВС ген. майор Цанко Стойков,    То не е извършено в качеството му на президент, но като такъв той има имунитет сега и това възпрепятства наказателното преследване. Затова главният прокурор е поискал тълкуване на текст от Конституцията дали може да бъде разследван президентът, тъй като при проверка за назначаването на  , става ясно от съобщението на прокуратурата. \"Предвид призива на президента към главния прокурор на Република България да обясни мотивите си за отправеното питане към Конституционния съд за задължително тълкуване на чл. 103 от Конституцията, високия обществен и медиен интерес, Прокуратурата на Република България предоставя следната информация:     включително и на приобщени по делото веществени доказателствени средства     Анализът на проведените телефонни разговори разкрива, че       С постановление от 23 януари 2020 г. наказателното производство е спряно, тъй като съгласно Конституцията на Република България държавният глава се ползва с имунитет, изразяващ се в неотговорност за действията, извършени при изпълнение на служебни функции,    Наблюдаващите прокурори са приели, че това би било единственото правилно процесуално решение при липса на трайна практика на КС и ВКС, като всяко друго такова може да бъде предприето, респективно осъществено в нарушение на забраната за наказателно преследване срещу президента.    Във връзка с горното,  , от което е заличена информацията нямаща отношение към посочената причината за спиране на наказателно производство, ведно с част от ВДС (аудио-файлове).    Предоставената информация се разпространява след разрешение на наблюдаващите прокурори по реда на чл. 198 от НПК.                       ", "date": "2020.01.28", "title": "Прокуратурата е установила данни за съпричастност на президента към престъпна дейност "}
{"url": "http://epicenter.bg/article/Prokuraturata-pusna-razgovorite--zaradi-koito-pita-za-imuniteta-na-Radev-/205191/2/0", "text": "Това става ясно от законни СРС записи и постановление по случая, разпространени от държавното обвинение.   съобщава Прокуратурата и предоставя с доказателствен материал - звукови файлове от експлоатирани от ДАНС СРС-та. Те се публикуват след разрешение на наблюдаващия прокурор.      водещи до нерегламентирани контакти с длъжностни лица от Министерство на отбраната\".    От информацията на държавното обвинение се разбира, че   Друга част от проверката е на какво основание е използвала ведомствена квартира. От пуснатите аудио записи става ясно, че прокуратурата е подслушвала шефа на ВВС ген. майор Цветан Стайков по разследване, за корупция във ВВС.   Разговорите са три на брой, като първият е между Стайков и Радев. Другите два разговора са между Стайков и мъже, чиито гласове не се разпознават.  Държавният глава реагира нормално, като не показва грам притеснение, обяснява че това са глупости и да се предостави цялата информация.    От другите два записа става ясно, че хората са притеснени, защото не знаят какво се цели с проверката на КПКОНПИ.   Всички тези факти, за които антикорупционната комисия извършва проверка, бяха изнесени в медийното пространство още по време на кандидат президентската кампания на Румен Радев. Именно тогава се появиха и първи снимки на Радев и съпругата му Десислава. Първият разговор е от 23 април м.г. . В него участва „неустановен с категоричност мъж, който    Двамата обсъждат      \"  \" .    Мъжкият глас, за който се предполага, че е на президента, отбелязва, че \"това са абсолютни простотии\", но държи да бъде държан в течение.    Стойков е категоричен:   Следват два други разговора, които      В единия разговор (провел се на следващия ден) единият подчинен коментира:   Той отбелязва и че КПКОНПИ не може да разследва конфликт на интереси в минало време и това може да се превърне в основание да се отбият исканията за допълнителна информация.    За исканията за информация и начина, по който във ВВС са реагирали на тях се разбира от      В постановлението с дата 23 януари се посочва, че    припомня, че срещу Румен Радев още от 2016 година има подаден сигнал в КПКОНПИ  за конфликт на интереси и облагодетелстване чрез служебното положение. Сигналът се отнася до назначаването на бъдещата съпруга на президента Десислава Радева, тогава Генчева, за ПР на Военновъздушните сили. По същество тогава Радев, който е командващ ВСС, е подписал анекс към трудовия договор на Десислава Генчева, която работела в отдел \"Финанси\". Така той ѝ възложил тя да се занимава с връзките с обществеността, въпреки че тази длъжност трябвало да се заеме от военизирано лице. Освен това ВВС плащали наем на жилище, което обитавали Десислава Генчева и самият Радев.        Аудиозаписите на прокуратурата може да чуете ПО-ДОЛУ:    ", "date": "2020.01.28", "title": "Прокуратурата пусна разговор, в който Радев се опитва да осуети проверка на КПКОНПИ (АУДИО)"}
{"url": "http://epicenter.bg/article/Ekaterina-Zaharieva-/205195/2/0", "text": "Москва вероятно ще изгони двама наши служители. Такава версия изложи вицепремиерът и министър на външните работи Екатерина Захариева. Тя бе гост в предаването \"Лице в лице\" по БТВ. Захариева коментира шпионския скандал с Русия и изгонените двама руски дипломати. Тя подчерта, че след информацията, която е получила от прокуратурата, не е имала възможност за друга реакция. Екатерина Захариева обаче подчерта на няколко пъти, че се надява скандалът да не се отрази на отношенията ни с Москва. Припомни и своята визита в Москва и срещата си с дипломат №1 на Русия Сергей Лавров. Среща на това равнище нямало десет години, подчерта Захариева.   \"Не мога да кажа нищо повече по темата за руските шпиони от това, което разкри прокуратурата. Това е следствена тайна. Съобщението от прокуратурата бе доста подробно. Единият от руснаците е дипломат, а другият е служител в посолството. Имат имунитет и срещу тях не може да се води досъдебно производство. След като получихме писмото от прокуратурата, веднага извикахме руския посланик и поставихме срок от 48 часа двамата да напуснат страната. Дипломатът е обявен за персона нон грата. Това са нормалните дипломатически реакции. Българската прокуратура, българските служби и МВнР са защитили националните интереси. МВнР нямаше какво друго да направи освен да настоява за напускането на България от страна на тези двама души. Не мога да коментирам за какво точно са шпионирали двамата руснаци. Прокуратурата бе доста подробна в своето съобщение. Няма как българските власти да си затварят очите пред подобни неща. Ние искаме да поддържаме с Русия приятелски и партньорски отношения. Най-вероятно Русия ще обяви за персона нон грата същия брой българи. Това е нормално. Вярвам, че няма да има влошаване на отношенията с Москва. Работим във възходяща линия с Русия и не мисля, че тази тема ще попречи с нещо. Освен това руският външен министър е голям професионалист\", каза Екатерина Захариева.   Посланическите назначения вървят по график, изчистили сме съгласователната процедура с президента, подчертава външният министър, запитана за отношенията между МВнР и президента Румен Радев.   Външният министър коментира и Брекзит. И подчерта, че още няма яснота каква ще бъде миграционната политика на Лондон след като Великобритания напусне Европейския съюз. Още не е ясно дали ще се пътува с паспорти или с лични карти, не скри вицепремиерът. Но обърна внимание, че е много вероятно от 2021 г. Великобритания да изисква в страната да се влиза с паспорт.   Четирима са българите в китайския град Ухан, съобщи вицепремиерът Екатерина Захариева в предаването \"Лице в лице\" по БТВ. \"От ден едно ние сме в координация с нашите граждани и с китайските власти\", посочи тя. И посочи, че няколко държави са поискали да изведат със самолети гражданите си.   Външният министър посочи, че китайският град Ухан е в карантина и всякакви полети оттам са забранени. Захариева каза, че се прави всичко за българските граждани там. И благодари на екипа на посолството ни в Пекин. Захариева посъветва българите в Ухан да спазват указанията на китайските власти.   Американски самолет, който е трябвало да изведе американски граждани, не е излетял, защото не е получил разрешение за кацане, даде пример тя. Но добави, че европейските държави работят координирано и има общ списък на всички граждани на държави от ЕС в засегнатите китайски провинции.        ", "date": "2020.01.28", "title": "Екатерина Захариева: Москва сигурно ще изгони наши служители, но дано не се развалят отношенията ни!"}
{"url": "http://epicenter.bg/article/Sadat-otmeni-zabranata-na-avstralietsa-Polfriyman-za-napuskane-na-stranata-/205112/3/0", "text": "Софийският административен съд oтмeни нaлoжeнaтa oт диpeĸция „Mигpaция“ нa MBP зaбpaнa Джoĸ Πoлфpиймaн дa нaпycка Бългapия. Това потвърди адвокатът на австралиеца.    Решението не е окончателно и подлежи на обжалване пред Върховния административен съд.    Забраната му бе наложена oт диpeĸция \"Mигpaция\" нa MBP пpeз 2011 г.    Полфрийман бе освободен от Софийския апелативен съд 6 години и половина преди изтърпяване на пълното наказание за убийството на студента Андрей Монов. Той бе пуснат в средата на октомври 2019 г. от Центъра за настаняване на мигранти в Бусманци срещу задължението да се явява всеки месец в районно управление на МВР в София, докато не отпадне забраната му за напускане на страната.    В края на миналата година той създаде Гражданското сдружение, което се занимава със защита на правата на затворниците в България.    Решението на cъдия Бopянa Бopoджиeвa oт Aдминиcтpaтивeн cъд – Coфия-гpaд е от 24 януари. Мотивите ѝ са, че е невъзможно Полфрийман да има три принудителни мерки, след като е освободен предсрочно от затвора. При това две от тях - за експлусиране и забрана да влиза у нас - взаимно се изключват. Според нея австралиецът няма лични документи, защото чака решение по друго дело. По тази причина няма нужда от забраната за напускане и влизане у нас.    Повече от три месеца няма решение на Върховния касационен съд дали ще отмени предсрочното освобождаване на Полфрийман и ще го върне в затвора, както поиска бившият главен прокурор Сотир Цацаров. ", "date": "2020.01.28", "title": "Съдът отмени забраната на австралиеца Полфрийман за напускане на страната "}
{"url": "http://epicenter.bg/article/Petkova--Shte-prodalzhim-da-razvivame-satrudnichestvo-sas-SASht-s-tsel-povishavane-na-energiynata-sigurnost-/205120/4/0", "text": "По време на работното посещение на министърът на енергетиката Теменужка Петкова и ръководена от нея делегация в Съединените американски щати бяха обсъдени възможностите за развитие на двустранните отношения. В рамките на визитата във Вашингтон тя проведе редица от срещи със заместник-секретаря по енергетика на САЩ Марк Менезес, с помощник държавния секретар по енергийните въпроси Франсис Фанън, със заместник-генералния директор на Търговската служба на САЩ Дейл Ташарски, със заместник-помощник секретаря на Бюрото по международна сигурност и неразпространение Ан Ганзър и с представители на американската индустрия за втечнен природен газ. Това съобщават от пресцентъра на Министерството на енергетиката.    По отношение на природния газ страната ни ще продължи да работи в посока диверсифициране на източниците и маршрутите за страната. България и Съединените американски щати имат широко поле за сътрудничество в областта на втечнения природен газ. По думите на министър Петкова до края на тази година ще бъде диверсифицирано 50% от потреблението на природен газ в страната. Петкова посочи, че от цялото потребление на природен газ в страната - 3 млрд. куб. метра, половината количество в размер на 1.5 млрд. куб. метра газ ще бъдат диверсифицирани чрез доставките на договорените количества синьо гориво от Азербайджан и доставките на втечнен природен газ. През месец юни миналата година България получи своите първи доставки на американски втечнен природен газ. За миналата година доставките на втечнен природен газ за България са в размер на близо половин млрд. кубични метра.   ''Това е важна стъпка за утвърждаването на прозрачен, ликвиден и надежден пазар на природен газ не само в България, но и в региона'', каза Петкова.  По време на срещата енергийният министър посочи, че в началото на тази година Министерският съвет прие решение България, чрез „Булгартрансгаз“ ЕАД, да придобие 20% в проекта за изграждане на терминал за втечнен природен газ край Александруполис, Гърция. Това е поредна стъпка за реализиране на цялостната концепция за газов хъб „Балкан“, която предвижда чрез изграждане и развитие на необходимата газопреносна инфраструктура да се свържат пазарите на природен газ на страните членки в Централна и Източна Европа. Днес в Хюстън българските енергийни компании ще се срещнат с производители на втечнен природен газ, за да обсъдят възможностите за разширяване на сътрудничество в тази област.    По време на срещата със заместник-секретаря по енергетика на САЩ Марк Менезес министър Петкова очерта напредъка по ключовите за България инфраструктурни проекти, сред които и изграждането на междусистемна газова връзка Гърция-България. „От стратегическо значение е запазване ключовата роля на България на газовата карта на Европа“, подчерта тя. По думите на министър Петкова за осъществяването на тази цел България развива своята националната газова инфраструктура и успоредно с това у нас вече функционира газова борса.", "date": "2020.01.28", "title": "Теменужка Петкова обещава в САЩ: До края на годината половината газ за България няма да е руски!"}
{"url": "http://epicenter.bg/article/Zashto-Geshev-iska-da-podvede-pod-otgovornost-darzhavniya-glava-/205111/11/0", "text": "Това са част от въпросите, по които главният прокурор Иван Гешев поиска в понеделник тълкувателно решение от Конституционния съд (КС). Веднага след това от КС съобщиха, че е образувано такова конституционно дело. Инициативата на главния прокурор става факт на фона на консултациите за конституционни промени в съдебната власт, подети от държавния глава Румен Радев веднага след като подписа указа си за назначаването на Гешев начело на държавното обвинение и след постави въпроса за отчетността на главния прокурор.. Питането на Иван Гешев може да бъде сведено до следното -  Гешев иска конституционните съдии да обяснят как при сега действащата абсолютна конституционна неприкосновеност на президента се постига баланст между обществения интерес и интереса на пострадалите лица, от една страна, и от друга – интереса от запазване на равновесието в институционалната система на властта”.     Нещо повече – Гешев иска да разбере дали едно наказателно дело трябва да бъде спряно или прекратено, когато се установи, че има данни за съпричастност на президента или вицепрезидента към разследваното престъпление. И много ясно дава да се разбере, че има и практически съображения в подкрепа на тезите си. От цялото изложение на главния прокурор прозира тезата, че Гешев намеква за „обективната истина, която може да се устатови чрез „своевременно събиране на всички възможни доказателства”, които по-късно биха могли да се окажат недостъпни. „Уврежда се интересът на потенциалните обвиняеми след приклъчване на мандата, той като отдалечеността на събитието заличава както обвинителните, така и оправдателните доказателства”, мотивира се Обвинител №1.   В становището си до КС Иван Гешев посочва, че имунитетът на държавния глава не пречи той да бъде проверяван за евентуално извършване на престъпление.Държавният глава може да бъде разследван не само за измяна, но и за всички други престъпления, е позицията на главния прокурор.    Не е ясно защо от държавното обвинение са изпратили искането към Конституционния съд и има ли доказателства за ''държавна измяна'' от страна на президента Румен Радев.     Първият - за конфликт на интереси и облагодетелстване чрез служебното положение, още от 2016 година, и е до Комисията за противодействие на корупцията и отнемане на незаконно придобитото имущество (КПКОНПИ). Свързан е с назначаването на бъдещата съпруга на президента Десислава Радева, тогава Генчева, за ПР на Военновъздушните сили. По същество тогава Радев, който е командващ ВСС, подписал анекс към трудовия договор на Десислава Генчева, която работела в отдел \"Финанси\". Така той й възложил тя да се занимава с връзките с обществеността, въпреки че тази длъжност трябвало да се заеме от военизирано лице. Освен това ВВС плащали наем на жилище, което обитавали Десислава Генчева и самият Радев.  Другият, къщо до КПКОНПИ, е за жилище, което Радев купил през 2010 година - от 143 квадрата за 168 000 лева - под пазарните цени. Преди това през 2005 г. той купил и ведомствено жилище от МО, но едновременно с това ползвал и второ ведомствено жилище.   защото въпросите засягат договор за наем и договор за покупко-продажба, сключени от Радев в качеството му на физическо лице. Комисията прие, че няма свързаност между Радев и Десислава Генчева преди сключване на гражданския брак.    , който касае разследване за факт от биографията му като военен, която осветли наскоро премиерът Борисов. Пред журналисти министър-председателят припомни за катастрофа на боен самолет за 180 млн. лв., станала под командването на ген. Радев, за която той така и не понесъл никаква отговорност. За генерала се застъпил бившият военен министър Аню Ангелов, който помолил да не се съсипва кариерата на военния летец, посочи Борисов. Инцидентът станал на 26 април 2012 г. - минути след излитането си в 10,35 часа учебно-бойният МиГ-29УБ с екипаж майор Илия Дойчинов и капитан Петър Методиев пламва. Според военни летци причината е, че вместо да приберат фаровете, те прибират по-рано колесника, получава се искра и машината почва да гори. Двамата насочват самолета към землището между две села - Царимир и Голям Чардак, за да избегнат жертви, и катапултират. Ръководител на учението и на полетите в този ден е бил Румен Радев, инцидентът обаче не влязъл в професионалната му биография и той продължил с възходящата си кариера, достигайки до най-високия пост във ВВС, а след това и до президент на страната.  Тогава военна полиция и прокуратура водили разследване - след инцидента били разпитвани пилотите, но не и техният командир и името му никъде по-късно не се споменава.  Радев лично ръководел и учението, на което се е случила и катастрофата - българо-американската съвместна тренировка „Тракийска звезда 2012“, се казва в друг сигнал. И при двата случая обаче командир на ВВС е ген. Константин Попов, а проверката е показала, че става дума за грешка в техниката при пилотиране. Ген. Румен Радев е бил командир на база \"Граф Игнатиево\" между 2005 и 2009 година, а през това време нито има паднал самолет, нито загинал пилот. Радев ръководи ВВС между 2014 и 2016 година - период, в който няма черна статистика във военната ни авиация. В хода на словестните престрелки между премиер и президент, в края на 2019-а Борисов обяви обаче,  че в своята кариера никога не е бил отговорен за падане на самолети и загиване на хора, визирайки Радев. Ден след това президентът му отговори, че „ \" И подчерта:\" От известно време обаче проверката във ВВС по тези инциденти е активирана, научи  Дали Обвинението се е натъкнало на нови факти, дали има нови разкрития, предстои да видим. Главният прокурор е заявил, че лично ще оповести причинита за питането си към Конституционния съд.   Гешев иска съ що така като заинтересовани лица по делото в Конституционния съд да бъдат допуснати Парламентът, Президентството, Министерския съвет, Министерство на правосъдието, ВКС, ВАС и ВСС. Според източници на   Конституционният съд има положителна нагласа към питането на Иван Гешев. Делото е разпределено на Мария Карагьозова-Финкова, която е излъчена от бившия президент Росен Плевнелиев. А това означава истинско мегадело, което ще бележи хода на историята през 2020 година.", "date": "2020.01.28", "title": "Защо Гешев иска да разследва държавния глава "}
{"url": "http://epicenter.bg/article/Nadezhda-Radulova-e-poet-na-yanuari-v-Stolichna-biblioteka/205193/6/0", "text": "На 29 януари 2020 г. (сряда) от 18:30 ч. в Литературния клуб на библиотеката (пл. „Славейков” № 4) ще чуем един от знаковите гласове на българската поезия от началото на новото хилядолетие. В представянето на Надежда Радулова ще се включат Яна Генова, директор на фондация „Следваща страница“ и на „Софийска къща за литература и превод“, както и Лора Ненковска, преподавател в СУ и преводач от и на румънски език.    Надежда Радулова е доктор по сравнително литературознание. Пише, превежда поезия и проза от английски, редактира. Понякога преподава. Но най-много обича да чете. Вярва, че без последното всичко друго би изгубило смисъл и страст.    Авторка е на пет поетически книги („Онемяло име”, „Алби”, „Памук, стъкло и електричество”, „Бандонеон”, „Когато заспят”), на книгата за деца „Чудна азбука” и на непубликуваното изследване „Литературни палимпсести: Хилда Дулитъл, Джийн Рис, Марина Цветаева”. Носителка е на наградите за поезия „Иван Николов” и „Николай Кънчев”, както и на наградата за литературен превод от английски език.", "date": "2020.01.28", "title": "Надежда Радулова е поет на януари в Столична библиотека"}
{"url": "http://epicenter.bg/article/Iskat-obraza-na-Kobi-za-novo-logo-na-NBA/205164/8/0", "text": "Повече от един милион души са подкрепили до момента петиция, с която се настоява образът на Коби Брайънт да се използва като ново лого на NBA. 41-годишният бивш играч на Ел Ей Лейкърс загина заедно с 13-годишната си дъщеря при катастрофа с хеликоптер в Калифорния. Сегашното лого на NBA е създадено от Алън Сийгъл и представлява силуета на друг велик играч на Ел Ей Лейкърс - Джери Уест, който в момента е на 81 години. В този си вид логото е от 1971 г.     Източник: Нова.тв", "date": "2020.01.28", "title": "Искат образа на Коби за ново лого на NBA"}
{"url": "http://epicenter.bg/article/Ursula-Fon-der-Layen-zhivee-na-16-kvadratni-metra-v-Bryuksel/205159/10/0", "text": "За разлика от предшественика си Жан-Клод Юнкер, новият председател на Европейската комисия предпочита да живее до офиса си. Апартаментът на  Урсула фон дер Лайен, който в момента се оборудва в централната административна сграда на Европейската комисия в Брюксел, е 16 кв. метра с добавен вътре душ. Това съобщи говорителят на Комисията Ерик Мамер в отговор на въпрос за разходите около студиото. Мамер посочи, че при всички положения те са по-ниски, отколкото ако фон дер Лайен използва хотел, съобщава БНР.     Той отбеляза и съображенията за сигурност, които са задължителни за председателя на ЕК. Като допълнително предимство, фон дер Лайен няма да се изморява в натоварения трафик и да ангажира шофьор, който да я съпровожда сутрин и вечер.   Според информация, оповестена от вестник \"Либерасион\", оборудването на апартамента е струвало до този момент 72 000  евро на бюджета на ЕС.    Изданието също така твърди, че фон дер Лайен ще разполага с над 4 хиляди евро джобни пари всеки месец. ", "date": "2020.01.28", "title": "Урсула Фон дер Лайен живее на 16 квадратни метра в Брюксел"}
{"url": "http://epicenter.bg/article/Blizo-900-000-gledaha-premierata-na--Shouto-na-Nikolaos-Tsitiridis--po-bTV/205160/10/88", "text": "Близо 41% от всички, гледали телевизия в понеделник вечер, са проследили пилотното издание на най-коментираното телевизионно предаване през последните седмици. Новото вечерно токшоу на bTV „Шоуто на Николаос Цитиридис“ събра средно близо 900 000 зрители, като в хода на продукцията те стигнаха над 1 милион (GARB, 27.01.2020).   Още по-голяма публика шоуто привлече сред младите зрители между 18 и 34 г. – 44,3% от тях гледаха дебюта на новото лице в телевизионния ефир – Николаос Цитиридис. Близо 38% от публиката на възраст 18-49 г. също дадоха предпочитанието си към новото вечерно токшоу в ефира.   Похвали за новия водещ на продукцията заваляха и в интернет пространството. Множество зрители се изказаха ласкаво не само за новото лице, а и за новия облик на вечерното шоу. Потребители на социалните мрежи определиха предаването като \"свежарско\", \"иновативно\", \"модерно\", \"лежерно\", а Цитиридис като \"комик от класа\" и \"невероятен талант\".    В похвалите се включи и Любомир Аламанов. Един от най-влиятелните комуникационни специалисти посвети дълъг пост на „Шоуто на Николаос Цитиридис“, в които поздравява медията за начинанието. Според него водещият има голям потенциал, който тепърва ще развие в ефира.    \"Това, което ми хареса: силен автохумор, позитивно излъчване, интелигентност на скечовете и коментарите, ненатрапчивост на бенда, добра интеракция с госта, способност на водещия да  не се взема на сериозно\", пише Аламанов и добавя: \" Като цяло съм доволен, браво на екипа! Стискам палци предаването да се развива и да става все по-хубаво! Успех!\"   В ефира на „Тази сутрин“ пък новият водещ в ефира Николаос сподели, че се чувства облекчен: „За мен найтежките моменти бяха, когато имаше мистерия около водещия. Аз тогава знаех, че съм аз и не можех да го казвам, не можех да го коментирам и това ми тежеше много. Когато беше онова представяне пред медии и когато видях пълното студио с публика – тогава вече се почувствах страхотно. След първото шоу вече знам, че мога да превзема целия свят с екипа зад мен“.   Този образ, който зрителите виждат по телевизията и ще виждат всяка вечер – това съм си аз. Няма преструвки, няма игри. Истината е в автентичността. За да правиш нещо, което хората харесват, трябва да бъдеш автентичен“, споделя водещият.   Николаос е на 25. Има опит не само като комик, но и като журналист. Казва, че обича комедията, защото чрез нея човек може да каже истината по смешен начин.    ", "date": "2020.01.28", "title": "Близо 900 000 гледаха премиерата на „Шоуто на Николаос Цитиридис“ по bTV"}
{"url": "http://epicenter.bg/article/Kobi-Brayant-i-saprugata-mu-Vanesa-s-tayna-sdelka--Nikoga-ne-sa-se-vozili-zaedno-v-helikoptera/205178/10/99", "text": "Трагично загиналата баскетболна легенда Коби Брайънт и съпругата му Ванеса никога не са се возили заедно в хеликоптера, с който той катастрофира в Калифорния.     Коби загина в неделя, когато хеликоптерът му се разби в планината Калабасас. Жертвите са 9, сред които и 13-годишната му дъщеря Джиана-Мария.   Задно с тях загинаха и тричленно семейство – бейзболният треньор на \"Ориндж Коуст Колидж\" Джон Алтобели, неговата съпруга Кери и дъщеря им Алиса. Момичето е било сред съотборничките на Джиана. Част от злополучния полет е била и друга състезателка от отбора – Пейтън Честър, която е била придружавана от майка си Сара.   Сред жертвите са също баскетболният треньор Кристина Маузер, която е преподавала в училището на дъщерята на Коби в \"Нюпорт Бийч\" и пилотът Ара Зобаян.   Междувременно се разбра, че зловещата катастрофа е станала до задния двор на имението на певицата Джесика Симпсън. Тя сподели снимка от двора на дома си в планината Калабасас. Изпълнителката каза, че със съпруга ѝ Ерик Джонсън са видяли как медицинските хеликоптери прелитат около имението им и са почувствали, че е станало нещо лошо. \"Ерик направи тази снимка от нашия заден двор точно след като е станал инцидента, при който Коби, дъщеря му и другите красиви души се пренесоха завинаги при Бог. Видяхме медицинските хеликоптери, които прелитаха над къщата ни и аз почувствах загубата“, написа тя в Instagram.  ", "date": "2020.01.28", "title": "Коби Брайънт и съпругата му Ванеса с тайна сделка: Никога не са се возили заедно в хеликоптера"}
{"url": "http://epicenter.bg/article/Paulu-Koelyu-iztri-rakopisa-na-kniga--podgotvyana-v-saavtorstvo-s-Kobi-Brayant/205183/10/99", "text": "Бразилският писател Паулу Коелю е изтрил ръкописа на детска книга, която писал в съавторство с Коби Брайънт. Това съобщи самият Коелю.   Двамата са започнали да обсъждат проекта през 2016 г., когато Брайънт се е отказал от състезателна дейност. С писането са се заели преди няколко месеца. Часове след съобщението за смъртта на баскетболната легенда в неделя писателят обяви, че е изтрил ръкописа, защото не иска да го довърши без баскетболиста. \"Изтрих го, защото няма никакъв смисъл да го публикувам без него, Това няма да ме спре един ден да напиша какво съм научил от Кобе, и че той беше по-голям от живота. Детската книга обаче вече е безсмислена\", обясни бразилецът. Решението на Паулу Коелю разочарова много от феновете на баскетболиста. Идеята на книгата е била да бъдат вдъхновени децата в неравностойно положение да преодоляват трудностите с помощта на спорта.    Източник: Нова.тв", "date": "2020.01.28", "title": "Паулу Коелю изтри ръкописа на книга, подготвяна в съавторство с Коби Брайънт"}
{"url": "http://epicenter.bg/article/Prints-Hari-i-Megan-shte-stimulirat-modnata-industriya-v-Kanada/205196/10/84", "text": "Установяването на Принц Хари и съпругата му Меган в Канада може да стимулира местната модна индустрия, чийто годишен оборот е оценен на 23,3 милиарда щатски долара, предава Ройтерс, цитира Канал 3.   Тридесет и пет годишният британски принц и неговата 38-годишна съпруга обявиха този месец, че се отказват от официалните си задължения към кралското семейство и че ще потърсят финансова независимост от монархията, припомня агенцията. Канадски модни експерти коментират по този повод, че в Канада може да се очаква т.нар. \"Меган ефект\". При него брандовете рязко повишават продажбите си, когато херцогинята на Съсекс облече някой от моделите им при обществените си изяви.   \"Меган ефектът\" ще продължи да действа, считат модните експерти, независимо дали кралската двойка изпълнява или не своите задължения към короната.   \"Клиентките са абсолютно обсебени от всичко, което облече Меган\", коментира Джийн Бейкър, дългогодишна модна редакторка от Торонто.   \"Дизайнери от цял свят си мечтаят тяхна дреха да попадне в гардероба на съпругата на Принц Хари и да бъде носена от нея!\".   Канадската модна индустрия отчете известен спад напоследък. Продажбите на модни облекла и аксесоари спаднаха с 2,1 процента през 2017 г., отчетоха статистиките. Сега мнозина се надяват \"Меган ефектът\" да подобри нещата. Той вече се е проявявал на канадска почва. През 2017 г. Маркъл се появи с бяло палто без копчета на бранда \"Лайн дъ лейбъл\" от Торонто. Това беше първата й публична изява, след като беше обявен годежът й с Принц Хари.   Моделът се разпродаде с феноменална скорост, а сайтът на марката се срина в много части на света заради голямото търсене. Същото стана и с бежовото вълнено палто на бранда \"Сенталър\" от Торонто. То предизвика феноменален интерес, след като херцогинята се появи с него през 2017 г. на първата й Коледа с кралското семейство.", "date": "2020.01.28", "title": "Принц Хари и Меган ще стимулират модната индустрия в Канада"}
{"url": "http://epicenter.bg/article/V-Germaniya-e-potvarden-parvi-sluchay-na-zarazen-s-noviya-koronavirus/205114/7/0", "text": "Първи случай на заразен с новия коронавирус бе потвърден в Германия, предаде БТА, като се позова на говорител на баварското министерство на здравеопазването.  Пациентът е мъж от района на Старнберг в Бавария, на около 30 км югозападно от Мюнхен.    Инфектираният с коронавирус е в стабилно състояние, посочи в изявление баварската служба за здравеопазване и безопасност на храните. Мъжът е под медицинско наблюдение и е изолиран.  Говорителят на баварското министерство на здравеопазването каза, че има малък риск от заразяване на други хора в провинцията. Хората, които са били в контакт с пациента, са били информирани подробно за симптомите, предпазните мерки и пътя на разпространение на вируса. Случаи на заразяване с новия коронавирус бяха регистрирани също в Южна Корея, Тайван, Тайланд, Непал, Виетнам, Саудитска Арабия, Сингапур, САЩ, Канада, Франция и Австралия.    Редица държави в Европа и в Азия планират да евакуират своите граждани от град Ухан, който е епицентър на епидемията. Япония, САЩ и Франция вече са започнали дейностите по репатриране.  ", "date": "2020.01.28", "title": "В Германия е потвърден първи случай на заразен с новия коронавирус"}
{"url": "http://epicenter.bg/article/Chavushoglu-prizova-ES-da-prerazgleda-politikata-si-za-razshiryavane/205128/7/0", "text": "Турският министър на външните работи Мевлют Чавушоглу е изпратил писмо до редица европейски официални представители във връзка с новата политика за разширяване на Европейския съюз, съобщава Анадолската агенция, цитирана от Новини.бг.    Писмото е изпратено до върховния представител на ЕС по външната политика Жозеп Борел, еврокомисаря по разширяването Оливер Вархели и външния министър на Хърватия Гордан Гърлич Радман, чиято страна председателства Съвета на ЕС до юли 2020 г.    В писмото Чавушоглу подчертава важността на това процесът на разширяване да се извършва по \"надежден, устойчив, справедлив и гъвкав начин\". Той отбелязва, че методът, използван в преговорния процес, е важен за ЕС и са регионалната и глобална роля, която съюзът иска да играе в бъдеще.    Турският външен министър отбелязва, че ако се имат предвид преговорите на неговата страна за членство в ЕС, които започнаха през 2005 г., може да се каже, че политическите пречки, пред които са изправени кандидатките по време на преговорите, вредят на доверието в процеса на присъединяване.    В писмото също така се подчертава важността на членството на Турция в ЕС.", "date": "2020.01.28", "title": "Чавушоглу призова ЕС да преразгледа политиката си за разширяване"}
{"url": "http://epicenter.bg/article/12-dushi-sas-simptomi-za-koronavirus-sa-hospitalizirani-v-Turtsiya/205145/7/0", "text": "Десет китайски туристи, пътували до Кападокия, Турция, и двама турски граждани са хоспитализирани с признаци за коронавирус, заяви на пресконференция губернаторът на провинция Аксарай Али Манти, предава РИА Новости, цитирана от Агенция \"Фокус\". \"Симптомите на заболяването се появиха при един от туристите, но като предпазван мярка, лекарите изолираха и другите 9 души, които са били с контакт с него, както и водача и шофьора на автобуса“, цитира думите му агенция DHA. Проби, взети от пациентите, са изпратени в министерството на здравеопазването на страната за анализ. Преди получаване на резултатите, туристите ще останат в специално инфекциозно отделение в местната болница.", "date": "2020.01.28", "title": "12 души със съмнения за коронавирус са хоспитализирани в Турция"}
{"url": "http://epicenter.bg/article/Vashington-zatyaga-pravilata-za--quot-Zelena-karta-quot--/205152/7/96", "text": "Върховният съд на САЩ даде зелена светлина на администрацията на Доналд Тръмп да приложи нови правила, които ограничават правото на постоянно жителство в САЩ, известно още като \"зелена карта\". Съгласно новите правила имиграционните власти могат да отказват зелени карти на имигранти, които са преценени като потенциални ползватели на социални помощи, предава БНР.    Върховният съд прие решението с 5 на 4 гласа, отменяйки забрана за прилагането му на национално равнище, издадена от апелативен съд в Ню Йорк. По-рано федерални апелативни съдилища в Сан Франциско и Ричмънд, Вирджиния, също отмениха съдебни решения срещу новата политика. Съдебно предписание против новите правила остава в сила само в Илинойс, но то е валидно само за този щат. Съдебната битка ще продължи, но имигрантите, кандидатстващи за постоянно пребиваване, ще трябва да покажат, че няма да бъдат \"обществено бреме\".    Новата политика съществено разширява факторите, които ще бъдат вземани предвид при предоставянето на разрешение за постоянно пребиваване, или т.нар. \"зелена карта\". Имиграционните служители ще разглеждат фактори като възраст, образователна степен и владеене на английски език, за да преценят дали кандидатите могат да се превърнат в \"обществено бреме\", ползвайки федералната и щатска програма за подпомагане на хора с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи.    Администрацията на президента Тръмп казва, че новите правила са необходими, за да гарантират самостоятелността на имигрантите. Критиците на новата политика казват, че тези разпоредби ще ограничат законната имиграция на хора с ниски доходи от развиващи се страни от Латинска Америка, Африка и Азия.    Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния си статут, посочва агенцията.  ", "date": "2020.01.28", "title": "Вашингтон затяга правилата за \"Зелена карта\" "}
{"url": "http://epicenter.bg/article/Parizhkata-politsiya-izseli-migranti-ot-nay-golemiya-nelegalen-lager-v-grada-/205165/7/0", "text": "Полицията на Париж изсели мигранти от най-големия лагер, набързо направен от подръчни средства, след като правителството е изправено пред натиск да покаже, че има твърда позиция по отношение на нелегалната имиграция, предават Reuters и \"Фокус\".    В лагера в северната част на Париж, са настанени повече от 1000 души, по-голямата част от които живеят в лоши условия до натоварена и шумна магистрала.    Те са откарани с автобуси до нови жилища. Полицията не срещна съпротива по време на операцията.    След затварянето на големия мигрантски лагер в град Кале през 2016 г. много бежанци са се преместили в Париж.    Властите многократно са премахвали палатките и бараките, само за ги видят отново на различни места няколко месеца по-късно.  ", "date": "2020.01.28", "title": "Парижката полиция изсели мигранти от най-големия нелегален лагер в града "}
{"url": "http://epicenter.bg/article/Prezidentat-Rumen-Radev-shte-gostuva-na-Tehnicheskiya-universitet---Gabrovo-na-29-yanuari-/205134/2/0", "text": "На 29 януари президентът Румен Радев ще посети Техническия университет в Габрово. Това съобщиха от прессекретариата на държавния глава.   В сградата на библиотеката на висшето учебно заведение от 11.00 часа държавният глава ще се срещне със студентите и академичния състав на университета. Президентът ще участва в дискусия на тема „България и технологиите на бъдещето – реални перспективи за сътрудничество и развитие. Ролята на академичните общности в управлението на науката“.    Държавният глава ще се запознае с учебния процес и ще посети лаборатории на Техническия университет. Президентът ще разговаря с новото и старото академично ръководство на университета. В срещата ще участват и председателят на Студентския съвет, членове на Настоятелството и на Академичния съвет.", "date": "2020.01.28", "title": "Румен Радев ще гостува на Техническия университет - Габрово на 29 януари "}
{"url": "http://epicenter.bg/article/Dimitar-Radev--Nyama-da-se-promenya-Valutniyat-bord-i-fiksiraniyat-kurs-zaradi-ERM-II/205137/2/0", "text": "България няма да отменя Валутния борд и да променя фиксирания курс на еврото. Това заяви управителят на БНБ Димитър Радев по време на годишната среща на правителството с бизнеса по повод появилите се твърдения, че заради присъединяването към ERM II страната ни трябва да направи тази решителна крачка, предаде БГНЕС.   „Ние се намираме във финалната права по преговорите за присъединяването и до участие в еврозоната. Това е позиция на правителството. Тази тема трета година никога не е поставяна и по време на разговорите с европейските финансови институции“, категоричен е управителят на БНБ.   „Промените се правят по единствения възможен начин – през българския парламент. България ще влезе в еврозоната с този курс и левът ще отпадне, когато влезе еврото“, категоричен е финансовият министър Владислав Горанов.   Бордът ще отпадне, когато левът бъде заменен с еврото. Ползите от присъединяването към еврото са многобройни. Те са плод на дългогодишен дебат в България, каза Горанов.    По думите му предизвикателствата пред бизнеса и пред финансите на държавата през 2020г. ще останат непроменени като през предходната година.    Докато съм финансов министър, ще предлагам да не променяме базисни постулати, като това да се стремим да харчим толкова, колкото изкарваме, заяви Владислав Горанов.    Надявам се, че малката част от домашното, което ни остава към пътя ни към еврото да го изминем бързо, надявам се срокът, който сме си позтали да е реалистичен, посочи той.    Данъчната политика не може да реши проблемът с неравенството, категоричен е той.    По думите му 2020 г. ще е не по-лоша от 2019 г. а защо не и по-добра.   Темата за отмяната на Валутния борд и фиксирания курс се появи, след като на сайта на БНБ се появи информация, че депутатът от ГЕРБ и председател на бюджетната комисия Менда Стоянова внася законодателни промени в Закона за БНБ.   Финансовият министър, управителят на БНБ и премиерът Бойко Борисов участваха днес на 14-тата годишна среща на правителството с бизнеса. ", "date": "2020.01.28", "title": "Шефът на БНБ: Няма да се променят Валутният борд и фиксираният курс заради ERM II"}
{"url": "http://epicenter.bg/article/SOS-reshava-na-izvaredno-zasedanie-dali-Sofiya-da-dade-voda-na-Pernik-/205138/2/0", "text": "Столичният общинския съвет решава на извънредно заседание дали да позволи водопреносната мрежа на София да бъде използвана за пренос на вода от язовир \"Белмекен\"/\"Бели Искър\" към Перник.    „Основното, което се опитваме да решим днес е дали бихме желали да отпуснем вода за нуждите на Перник, така че да могат да запазят режима, който е въведен в момента. Не мога да разбера атаките към единственото политическо лице, което решава кризата - Йорданка Фандъкова. Политическата роля на кмета на София е да реши кризата. Можем да изпитваме гордост от управлението, което ни гарантира спокойствието“. Това заяви Прошко Прошков от СОС, предаде Novini.bg.    „Контролът ще се извършва чрез концесионерът Софийска вода. Във всеки един момент, в който има и най-малък риск за водоподаването на Столична община, водата към Перник, ще се спира“, подчерта другият съвносител на предложението.    Волен Сидеров призова на заседанието да присъства министрърът на екологията и околната среда.    „Това не е водна, а политическа криза, която ще ни струва около 30 млн. лева. Предлагам ГЕРБ от партийната субсидия да ги плати. Ние не носим отговорност към безотговорното управление на водните ресурси“, коментира независимият общински съветник Борис Бонев.    Той добави, че целта на общинарите е да подобрява живота на хората, а не да решават кризи. И подчерта, че при тежка криза само оставки няма да са достатъчни.    Малина Едрева се обърна към Бонев и го обвини, че изказването му е насочено не към София, а касае цялата страна. Тя го попита колко хора стоят зад него.   Изказването му бе определено като популистко от председателят Елен Герджиков.    Бе изказано мнение, че е време да спрем да управляваме кризи, а да се лансират мерки, за да не се стига до тях.   Карлос Контрера заяви, че опасенията за риск пред София са пресилени в този случай. \"Категорично възразявам срещу практиката сегашния проблем да се истеризира до нива, в които да се говори, че цената на водата в София ще се повиши заради Перник\".    На заседанието стана ясно, че решението няма да наложи промяна в концесионния договор със Столична община. \"Софийска вода\" няма да повишава цената на водата на столичани заради пренасочването на вода към Перник, категорични са вносителите на предложението. От дружеството допълниха, че ще имат повишени разходи, и се надяват КЕВР да го има впредвид.    Прошков каза, че казаното до тук е безполезно за гражданите на София. Той призова да се спре този устрем, за да може да се решават конкретните предложения. Единствената бележка по същество е касаела липсата на данни, но това не е така. Подробни анализи са били представени\". Кабинетът предложи изграждането на водопровод между столицата и миньорския град през Мало Бучино като антикризисна мярка. Проектът е на стойност 25 милиона лева. Освен тях държавата ще трябва да заплати и дължимите такси за пренос на водата по софийската инфраструктура.    Кметът Йорданка Фандъкова успокои столичани, че помощта за Перник няма да ги ощети. Тя настоя водоснабдяването на София да бъде подсигурено чрез монтиране на спирателен механизъм по новия водопровод и чрез отпускане на средства за ремонт на стената на язовир \"Бели искър\".    ", "date": "2020.01.28", "title": "СОС решава на извъредно заседание дали София да пусне вода за Перник (Видео)"}
{"url": "http://epicenter.bg/article/Iliana-Yotova--2020-tryabva-da-bade-godina-na-edinenieto-na-balgarite/205139/2/0", "text": "По-амбициозни трябва да сме за признаване на българско малцинство в Косово. Това каза вицепрезидентът на Република България Илияна Йотова по време на пресконференция за третата година от мандата си, предаде репортер на . Вицепризидентът обърна внимание, че 2020 трябва да бъде година на единението на българите в България и с нашите сънародници зад граница. „Това е философия, която трябва да преминава през всичките ни действия, през всичките ни решения“, каза още Йотова. Според нея, вниманието ни трябва да бъде насочено в предстоящото преброяване в Албания. Вицепризидентът отчете, че българските дружества там трябва да са много активни, още повече, че има натиск българите там да се записват под друга националност.   \"Ще предложа Асоциация на българските общности по света\", каза още вицепрезидентът на Република България. „Разчитам на останалите институции заедно да я изградим. Без помощта на изпълнителната и законодателната власт това не би било възможно. Това е мнението и на водещи български учени, дипломати, експерти, които участват в работата към обществения съвет към институцията\". Илияна Йотова посочи, че темата за сънародниците ни зад граница е нейна постоянна тема още от началото на мандата.   „В постоянен контакт сме с на 150 дружества на българи от 33 държави“, посочи вицепрезидентът. По думите ѝ, въпреки забавяне на темповете, тендецията за напускане на българи от страната, е серизона. „След три години съвместна работа с другите институции резултатите вече са налице. Темата за нашите сънародници присътсва както в обществото, така и в политическата класа“, каза още Йотова. Според нея, националната солидарност не спира на границата. „Имаме един дом България и не можем да създаваме паралелни родини“, допълни още Йотова.   Вярвам, че навлизаме в десетилетието на промяната - ще бъдем успешни, ако спорим за бъдещето, както за миналото. 2019 г. бе година на 30-годишната равносметка. Дали е приключил преходът или не, този анализ и тези разсъждения нека да оставим на анализаторите и политолозите. По-важното е, че нямаме необходимата крачка отвъд прехода. Ще бъдем успешни, ако спорим за бъдещето, така както спорим за миналото. Трябва да предоставим онези стимули на българите в България, които да ги задържат тук“, каза още вицепрезидентът. По думите ѝ, това са поискали хората в срещите в над 50 български градове и села. „Никой отвън не може да реши проблемите ни, никой не ни познава по-добре, затова съм противник на привнасянето и копирането на чужди модели“, каза още Йотова.", "date": "2020.01.28", "title": "Илиана Йотова: 2020 трябва да бъде година на единението на българите"}
{"url": "http://epicenter.bg/article/Administratsiyata-na-Tramp-zatyaga-pravilata-za--quot-Zelena-karta-quot-/205130/7/0", "text": "Върховният съд на САЩ даде зелена светлина на администрацията на Доналд Тръмп да приложи нови правила, които ограничават правото на постоянно жителство в САЩ, известно още като \"зелена карта\". Съгласно новите правила имиграционните власти могат да отказват зелени карти на имигранти, които са преценени като потенциални ползватели на социални помощи, съобщава БНР.   Върховният съд прие решението с 5 на 4 гласа, отменяйки забрана за прилагането му на национално равнище, издадена от апелативен съд в Ню Йорк. По-рано федерални апелативни съдилища в Сан Франциско и Ричмънд, Вирджиния, също отмениха съдебни решения срещу новата политика. Съдебно предписание против новите правила остава в сила само в Илинойс, но то е валидно само за този щат. Съдебната битка ще продължи, но имигрантите, кандидатстващи за постоянно пребиваване, ще трябва да покажат, че няма да бъдат \"обществено бреме\".   Новата политика съществено разширява факторите, които ще бъдат вземани предвид при предоставянето на разрешение за постоянно пребиваване, или т.нар. \"зелена карта\". Имиграционните служители ще разглеждат фактори като възраст, образователна степен и владеене на английски език, за да преценят дали кандидатите могат да се превърнат в \"обществено бреме\", ползвайки федералната и щатска програма за подпомагане на хора с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи.     Администрацията на президента Тръмп казва, че новите правила са необходими, за да гарантират самостоятелността на имигрантите. Критиците на новата политика казват, че тези разпоредби ще ограничат законната имиграция на хора с ниски доходи от развиващи се страни от Латинска Америка, Африка и Азия. \"Ограничаването на законната имиграция въз основа на благосъстоянието на кандидата е срамно и дълбоко антиамериканско\", написа в Twitter сенаторът от Демократическата партия Дик Дърбин, цитиран от Reuters.    Около 544 000 души кандидатстват за зелени карти годишно. Според правителството 382 000 от тях попадат в категории, които ще бъдат засегнати от новите правила, отбелязва АP.    Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния си статут, посочва агенцията.    Според критици правителството, Тръмп иска да промени облика на имиграцията в Америка, така че тя да стане по-бяла и по-богата. Твърдата политика в областта на имиграцията е отличителен белег на управлението на Тръмп и на кампанията му за преизбиране през 2020 г., отбелязва Reuters.    ", "date": "2020.01.28", "title": "Администрацията на Тръмп затяга правилата за \"Зелена карта\""}
{"url": "http://epicenter.bg/article/Radev--Glavniyat-prokuror-da-obyasni-zashto-tochno-sega-vnasya-iskane--svarzano-s-imuniteta-na-prezidenta/205141/2/0", "text": "Оставям на вас да прецените защо точно в този момент главният прокурор внася искане в КС, свързано с имунитета на държавния глава. Това каза президентът Румен Радев по време на пресконференция за третата година от мандата си и в отговор на въпрос за внесеното искане от главния прокурор Иван Гешев Конституционния съд да тълкува дали може да се разследва държавен глава, предаде репортер на Агенция „Фокус“.    Президентът обясни, че неговият мотив за конституционни промени не е насочен срещу прокуратурата.    „Моят мотив винаги е бил за повишаване на независимостта и ефективността на съдебната власт. Оставам на вас да прецените защо точно в този момент главният прокурор внася искане за разглеждане на имунитета на държавния глава. Аз нямам никакви идеи за кокретни причини. Така че главният прокурор трябва да обясни своите мотиви пред обществото. Във всеки момент очаквам Конституционният съд, който откри дело, да се ръководи от заложените в създаването на Конституцията принципи и ще следя за хода на това дело“, каза още Радев.   \"Не съм търсил контакт с главния прокурор и чакам да видя неговите мотиви,\" каза президентът Румен Радев в отговор на въпрос на БНР за питането на обвинител №1.  „От главния прокурор очаквам старание и в реалната борба с корупцията там, където тя има най-голяма хранителна среда. Много ясно заявих и при встъпването в длъжност на новия главен прокурор, че неговата основна задача е да убеди обществото, че брани закона и обществения интерес, а не управляващите, не определени бизнесмени. Заявил съм, че ще имам среща с всички институции“, каза още Радев и допълни, че му предстои конструктивен диалог с главния прокурор.   Убеден съм, че не съм вършил нищо нередно, обяви още президентът.    „Първо, както казах, г-н Гешев сам трябва да обяви мотивите за това искане към Конституционния съд. Нямам идея за конкретен случай, защото аз съм убеден, че не съм вършил нищо нередно“, заяви Радев. Вчера главният прокурор Иван Гешев се обърна към Конституционния съд с искане за задължително тълкуване на разпоредбата от Конституцията, свързана с имунитета на президента и вицепрезидента.    Накратко Обвинител № 1 пита конституцинните магистрати - кога прокуратурата може да образува досъдебно производство срещу президента (в случая Румен Радев) въпреки имунитета му, какво следва да прави после с това разследване и що е то държавна измяна, която пък е основание за импийчмънт на държавния глава.    Обвинител №1 иска точна дефиниция на понятието \"държавна измяна\" и за начина, по който разследващите трябва да процедират, ако установят, че държавният глава може да е извършил подобно престъпление.    Според член 103 на Конституцията - президентът и вицепрезидентът не носят отговорност за действията, извършени при изпълнение на своите функции, с изключение на държавна измяна и нарушение на Конституцията.    Според основния закон те също така не могат да бъдат задържани и срещу тях не може да бъде възбудено наказателно преследване.  ", "date": "2020.01.28", "title": "Радев: Главният прокурор да обясни защо точно сега внася искане, свързано с имунитета на президента"}
{"url": "http://epicenter.bg/article/Vladislav-Goranov--Bordat-shte-otpadne--kogato-evroto-zameni-leva--Nishto-drugo-nyama-da-se-sluchi-/205143/2/0", "text": "Има две оси на съпротивата срещу еврото, заяви финансовият министър Владислав Горанов по време на годишната среща на бизнеса с правителството, предаде Novini.bg.    България ще влезе с този курс и бордът ще отпадне, когато еврото замени лева, категоричен бе той. Нищо друго няма да се случи, подчерта той.    Ползите от присъединяването към еврото са многобройни. Те са плод на дългогодишен дебат в България, каза Горанов.    По думите му предизвикателствата пред бизнеса и пред финансите на държавата през 2020г. ще останат непроменени като през предходната година.    Докато съм финансов министър, ще предлагам да не променяме базисни постулати, като това да се стремим да харчим толкова, колкото изкарваме, заяви Владислав Горанов.    Надявам се, че малката част от домашното, което ни остава към пътя ни към еврото да го изминем бързо, надявам се срокът, който сме си поставили да е реалистичен, посочи той.    Данъчната политика не може да реши проблемът с неравенството, категоричен е той.    По думите му 2020 г. ще е не по-лоша от 2019 г. а защо не и по-добра.    За предстоящата икономическа криза, финансовият министър е оптимист. Демографският фактор е предизвикателство, но той не може да бъде променен с фискални стимули, отсече Горанов.    Нито едно дете не трябва да се ражда заради икономически стимули, обяви още той. Освен това примерите на държавите, които въвели такива стимули, показвали, че нямало особена промяна в демографската ситуация. Финансовият министър посочи, че плодовитостта у нас не е намаляла, а майките ги нямало.", "date": "2020.01.28", "title": "Владислав Горанов: Бордът ще отпадне, когато еврото замени лева! Нищо друго няма да се случи!"}
{"url": "http://epicenter.bg/article/Vasil-Vasilev--/205144/2/0", "text": "\"Това демокрация ли е\" - това е основният въпрос, който задава журналистът Васил Василев в предаването \"Не се страхувай\", излъчено по БСТВ на 27.01.2020 г.      Васил Василев в \"Не се страхувай\" по БСТВ от 27.01.2020 г.  ", "date": "2020.01.28", "title": "Васил Василев пита за вноса на боклук и тровенето на въздуха: Това демокрация ли е?! "}
{"url": "http://epicenter.bg/article/Kmetat-na-Pernik--Riskat-ot-smesvane-na-mrasni-s-chisti-vodi-prodalzhava-da-sashtestvuva/205146/2/0", "text": "В момента, в който имаме зелена светлина, ще започне проектиране и подмяна на водопреносната мрежа на град Перник, защото тези риск съществува във всеки един момент – смесването на мръсни с чисти води. Това каза кметът на Перник Станислав Владимиров пред журналисти в Столичния общински съвет по време на обсъждането на доклада за водата от София за Перник от софийските общински съветници, предаде „Фокус“. Владимиров припомни, че такива случаи вече е имало в два пернишки квартала, но въпреки бедственото положение в града, трябва преди да започне подмяната на водопреносната мрежа, да се изминат определени процедури. Владимиров благодари за политическия консенсус по повод водната криза в Перник. „Решението днес трябва да бъде гласувано в посока да бъде транзитирана вода към Перник. Нямам претенциите кой е авторът на това предложение, нямам претенции да съм автор, но аз винаги съм го защитавал като единственото възможно за спасение на моя град в тази критична ситуация, така че аз благодаря на разума, който надделява в тази ситуация и готовността на всички политически сили да се обединят около това да се помогне на моя град в тази критична ситуация“, посочи той.", "date": "2020.01.28", "title": "Кметът на Перник: Рискът от смесване на мръсни с чисти води продължава да съществува"}
{"url": "http://epicenter.bg/article/Radev--Votat-na-nedoverie-e-prodalzhenie-na-dnevniya-red-na-obshtestvoto---krizata-e-ekzistentsialna/205147/2/0", "text": "Ще имам много по-високо доверие в българското правителство, ако водещата цел на дейността му е не доизбутване на мандата, а благосъстоянието на българите. Това каза президентът Румен Радев по време на пресконференция за третата година от мандата си, предаде репортер на Агенция „Фокус“.    „Ако има много по-отговорно отношение към изборния процес, ако не формира предварително планиран изкуствен излишък чрез нереализиране на държавни инвестиции, който харчи еднолично и непрозрачно. Ако има желание и капацитет за реформи, ако инвестира повече в човешки капитал, повече в хората, ако мисли повече за децата и българските пенсионери“, заяви президентът.    Вотът на недоверие е продължение на дневния ред на обществото – кризата е екзистенциална, заяви още президентът във връзка с вота на недоверие, който ще бъде гласуван утре в пленарна зала. Той определи вота на недоверие като един нормален парламентарен механизъм.    „Това е най-силният инструмент в ръцете на една опозиция. По-особеното на този вот е, че той е естествено продължение на дневния ред на обществото. Кризата е изключително дълбока, кризата е екзистенциална. Решението е в ръцете на българския парламент. Тук всеки народен представител трябва да изрази своята воля в зависимост и от обществения интерес или от партийната дисциплина“, заяви още Радев.    Има колебливи позиции на изпълнителната власт и вносителите на законопроекта по Закона за хазарта, коментира още президентът.    На въпрос дали ще наложи вето на Закона за хазарта, държавният глава отбеляза, че президентът е в края на законотворческия процес.    „Тепърва предстоят дебатите в парламента. Искам да чуя как ще се развият те“, каза още Радев. Според него вече има колебливи позиции от страна на изпълнителната власт и на вносителите на законопроекта.    На въпрос дали ще се кандидатира отново за президент и дали ще търси подкрепа от БСП за следващ мандат, той отчете, че има твърде натоварена програма.    „В момента не влиза в дневния ред дебат по обмисляне на втори мандат. Това го оставям като добра почва за спекулации във всякакви социологически агенции, експертни коментари и т.н. Дали ще търсим подкрепата на БСП – ще търсим подкрепата на всички български граждани, които искат промяна в демократична посока, които искат развитие на България като модерна държава“, уточни още Румен Радев.  ", "date": "2020.01.28", "title": "Радев: Вотът на недоверие е продължение на дневния ред на обществото – кризата е екзистенциална"}
{"url": "http://epicenter.bg/article/Yotova--Socheni-sme-za-strana--koyato-predostavya-tranzitno-grazhdanstvo-i-tova-komprometira-darzhavata/205151/2/0", "text": "Сочени сме за страна, която предоставя транзитно гражданство и това компрометира държавата ни. Това каза вицепрезидентът Илияна Йотова по време на пресконференция за третата година от мандата си, предаде репортер на Агенция „Фокус“.   „Политиката ни спрямо потомствените българи не може да се ограничава само с издаване на паспорт. Тук трябва да сме наясно каква е националната ни цел. Българското гражданство е въпрос на национална идентичност – връзка между гражданите и държавата. Когато се придобива гражданство заради български произход, според мен и комисията, която ръководя, трябва да се постави задължително условие за владеене на български език според европейската езикова рамка; да се познават основните права и задължения според Българската конституция, държавното устройство, основните познания за нашата история. Сочени сме за държава, която предоставя транзитно гражданство, което компрометира държавата ни пред нашите европейски партньори“, каза вицепрезидентът. „Имам уверението на колегите народни представители и очаквам в следващите месеци силни и работещи решения за належащата промяна поне в няколко закона“, каза Йотова.", "date": "2020.01.28", "title": "Йотова: Сочени сме за страна, която предоставя транзитно гражданство и това компрометира държавата"}
{"url": "http://epicenter.bg/article/Iliyana-Yotova--Zapazvaneto-na-balgarskiyat-ezik-i-identichnost-stava-vse-po-trudno/205153/2/0", "text": "Запазването на българският език и идентичност става все по-трудно и е необходима конкретна реакция на България. Това каза вицепрезидентът Илияна Йотова по време на пресконференция за третата година от мандата си, предаде репортер на Агенция „Фокус“. Според Илияна Йотова, реакцията трябва да е съпроводена с ясно разписана политика и категорични позиции на всяко ниво в двустранните ни преговори. „Все още не е отворило врати българското училище в Одеса, макар че имахме планове, срещи, разговори, договорки. Продължаващата териториална реформа в Украйна и Молдова крие опасности от претопяване на българските общности. Получаваме тревожни сигнали, че може да бъде нарушена компактността на Болградския регион, който е населен с почти изцяло хора от български произход. Могат да се лишат от изучаване на майчин език хиляди деца с български произход. Последната учебна година в Босилеград само 30 деца са записани в българската паралелка, макар че 90 % от гражданите са от български произход“, каза още вицепрезидентът. Тя отчете, че трябва да запазим на всяка цена Тераклийския университет. „В постоянна връзка сме по този въпрос с МОН и Русенския университет“, каза още Йотова. Вицепрезидентът припомни, че през 2019 г. е постигната сериозна крачка за децата от български произход, които идват да учат висше образование у нас. „Проведох кампания, нарекохме я „Студентски лаборатории“. Неслучайно. Не само се срещнах със студентите от български произход в София, Пловдив, Варна и Благоевград, чухме многобройни проблеми, които имат, когато идват в България. Заедно с тях и академичните ръководства търсехме решения, разработвахме варианти, за да изберат България от визите до постоянното пребиваване, изпитите, допълнително изучаване на български език до специализациите след завръщането“, каза още Йотова. Тя благодари на всички, съпричастни с тази тема и с които са намерили решение, макар и само като първа стъпка. Вицепрезидентът припомни за инициираната от нея среща на 13 юни 2019 г. с представители на МОН, МВР и Министерство на външните работи, с ректорите на водещите университети в България. По думите й те вече са факт с постановление на Министерски съвет преди няколко дни. \"Успехът наистина е голям и затова ще кажа съвсем накратко докъде стигнахме. Освободени са от такси за обучение всички студенти от българските диаспори в Албания, Косово, Молдова, Северна Македония, Украйна и Събрия. Безусловно ще бъде предоставена стипендия през първата година в размер на 240 лв. Документите им ще могат да се подават през интернет. Неделните ни училища и консулските служби ще участват и ще помагат за избора на университет в България. Надявам се най-накрая да създадем регистър на тези млади хора, които са завършили у нас\", подчерта вицепрезидентът. Според нея страната ни инвестира в тези млади хора. \"Уважаеми дами и господа, колеги, г-н пезидент, неслучайно темата за българите зад граница винаги започва с образованието. Нашата цел е съхранението на българския език. Без езикът няма да се пази българската идентичност, няма как да се пазят българските общности в света на различните, няма как да се мотивират децата и младите хора да се връщат в Родината. Това, което се превръща в трайна национална цел\", посочи още вицепрезидентът. Тя припомни, че е било възобновено изучаването на български език в далечна аржентинска провинция.", "date": "2020.01.28", "title": "Илияна Йотова: Запазването на българския език и идентичност става все по-трудно"}
{"url": "http://epicenter.bg/article/Sacheva--Proveryavame-170-hil--dushi--koito-nito-uchat--nito-rabotyat-/205155/2/0", "text": "Пред социалното министерство стои задачата да проучи 170 000 души, които нито работят, нито учат. Това обяви ресорният министър Деница Сачева на 14-тата годишна среща на правителството с бизнеса, предаде БГНЕС.    През следващите два месеца предстои да разберем кои са тези хора, с какво се занимават, дали са в сивия сектор и какво може да направим за тях. Тази политика е нужна, тъй като заради липсата на информация за тези хора, търпим критика от Европейския съюз, обясни министърът.    Друга приоритетна област за годината са хората с увреждания. Има много такива, които биха искали да работят, но нямат информация. В тази връзка ще се задълбочи контактът на бюрата по труда да работят с работодателите.    По данни на социалното министерство следващите 12 месеца на пазара на труда ще са нужни 90 000 души, приоритетно в инженерните специалности, ИТ сектора, медицински сестри, съобщи социалният министър Деница Сачева.", "date": "2020.01.28", "title": "Сачева: Проверяваме 170 000 души, които нито учат, нито работят "}
{"url": "http://epicenter.bg/article/Stolichniyat-obshtinski-savet-odobri-doklada-za-vodopodavaneto-ot-Sofiya-do-Pernik-/205158/2/0", "text": "След тричасови бурни дебати Столичният общински съвет одобри спасителния план за водната криза в Перник, предаде Агенция „Фокус“. Общинските съветници одобриха почти единодушно с 56 гласа „за“ и 1 „въздържал се“ решението за възмездно отпускане на водни количества от водоснабдителната система на София към Перник. Те ще се осигуряват от водосбора, който захранва язовир „Белмекен”, към язовир „Бели Искър” и ще преминават по рилския водопровод. Оттам пък връзката ще е през новия водопровод от Мало Бучино до Перник, който предстои да бъде изграден.  Кметът на Перник посочи, че има готовност веднага да започне строителството след решението на Столичния общински съвет.  Отпуснатите допълнителни водни количества по водопреносната мрежа ще бъдат до 300 л/сек.    При опасност за водоснабдяването на София, подаването на вода към Перник ще бъде спряно веднага, посочи кметът на София Йорданка Фандъкова. Контролът за това ще се осъществява от „Софийска вода“, като дружеството ще представя всяка седмица доклади.   През вчерашния ден по темата заседаваха три комисии на СОС: тази по инженерна инфраструктура и енергийно планиране, по икономика и собственост и по финанси и бюджет. Те позволиха подаването на вода към Перник през водоснабдителната система на София.    На 23 януари министърът на икономиката Емил Караниколов съобщи, че Министерският съвет е взел решение, с което го е упълномощило чрез писмо да поиска от СОС съгласие водопреносната мрежа на София да се използва за доставки на вода за Перник. Идеята на управляващите е да се изгради помпена станция и 13.5 км водопровод между София и Перник. Той трябва да се захранва от яз. \"Бели Искър\", от който се осигуряват 25% от водата за София.    Основното притеснение по време на вчерашните обсъждания беше свързано със състоянието на Рилския водопровод и дали той би издържал допълнително налягане, когато през него тръгне и водата за перничани. Авария на водопровода би означавала, че вода няма да има както на места в София, така и в Перник. В интервю сутринта столичният кмет Йорданка Фандъкова успокои софиянци, че риск за водоподаването в града не съществува и че капацитетът на язовирите „Бели Искър“ и „Искър“ е достатъчен, за да обезпечи питейно-битовите нужди на гражданите години напред.  ", "date": "2020.01.28", "title": "Столичният общински съвет реши да отпусне възмездно вода от София за Перник "}
{"url": "http://epicenter.bg/article/Fandakova--Radvam-se--che-SOS-glasuva-s-mnozinstvo-za-vodata-na-Pernik--vapreki-vnusheniyata/205161/2/0", "text": "Радвам се, че по един толкова важен, съществен и отговорен въпрос днес Общинският съвет гласува с почти пълно мнозинство. Имаше сериозни дебати, имаше разбира се и много политически спекулации, включително и внушения и лъжи, но най-важното е това да можем, гарантирайки водата на София, да помогнем на хората, които са в криза само на 30 - 40 километра от нас. Това каза кметът на София Йорданка Фандъкова пред журналисти след извънредно заседание на СОС, на което се обсъди докладът за преминаването на вода през столичната инфраструктура за Перник, предаде репортер на Агенция „Фокус“.  Фандъкова посочи, че в бъдеще предстои сериозен контрол и подаване на информация на гражданите на София, за да могат да бъдат спокойни, че водоподаването в столицата няма да бъде възпрепятствано. „Тепърва ще наблюдаваме и следим целия процес. При най-малкия риск за водния баланс на София да може да се преустанови подаването към Перник“, допълни тя.   Ще искаме държавни гаранции, че ВиК-Перник ще може да закупува вода безпроблемно, заяви Йорданка Фандъкова.    Кметът на София коментира, след като заместник-председателят на СОС от БСП Милка Христова изказа притеснения, че поради влошеното финансово състояние на пернишкото ВиК дружество, то няма да бъде в състояние да закупува количества вода от „Софийска вода“, каквото се предвижда в приетия доклад.   Фандъкова определи като „абсурден“ варианта на столичани да им се наложи да плащат дълга на перничани и успокои, че до такава ситуация няма как да се стигне.   Лъжа е, че утре ще започне експлоатацията на яз. „Огняново“, в който водата била радиоактивна, каза още кметът на София.  „Дали е, или не е, факти няма. По този проект работим отскоро и съм възложила да се направи проучване дали е възможно и ако е възможно, държавата да гарантира, че ще финансира този проект за допълнително водоснабдяване на София в дългосрочен план. Надявам се по този въпрос да няма повече спекулации“, допълни тя.    Според Фандъкова, ако след отпускането на водни количества за Перник, авариите на Рилския водопровод се увеличат чувствително, „Софийска вода“ ще има отговорност да реагира и да даде предложения за решение на проблема.  ", "date": "2020.01.28", "title": "Фандъкова: Радвам се, че СОС гласува с почти пълно мнозинство водата за Перник, въпреки внушенията"}
{"url": "http://epicenter.bg/article/Prezidentat--Imam-pokana-ot-Putin-za-9-may--oshte-ne-sam-dal-otgovor-/205162/2/0", "text": "Има такава покана. Така отговори президентът Румен Радев на въпрос дали има покана от руския си колега Владимир Путин за парада на Победата в Москва на 9 май.    \"Още не съм отговорил и не искам да спекулирам, преди да изпратя своя отговор\", заяви още държавният глава.    Действията в дипломацията не трябва да се превръщат в телeвизионно реалити, каза още президентът по време на отчета си за дейността през изминалите 3 г., предаде Агенция \"Фокус\".    „Що се отнася до шпионските сканадли, не коментирам дейността на службите и прокуратурата, но България трябва да отстоява твърдо своят суверенитет и да пресича всякаква намеса в нейната национална сигурност. Разбира се, за всяка една такава дейност, която водят службите, трябва да има събрани ясни и безспонни доказателства. Дали е нормално други държави да се интересуват от наши вътрешни дейности, сега ако ви кажа - тук има дипломати също, че дипломатът, изпратен в една държава, не се интересува какво става в тази държава и не информира своята държава, нали знаете, че това е нещо много наивно. Тук има една много тънка граница. Трябва да има ясно разграничение между дейността, която извършва всеки един дипломат за развитие на връзките, информацията, която той събира - с каква насоченост и мотиви и дали се прекрачва тази граница, в която имаме намеса в националната сигурност с определен интерес“, заяви още Радев.    Според него действията не трябва да се превръщат в телевизионно реалити. „Това е много тънка и чувствителна материя и ефективността трябва да бъде водеща пред ефектността в едни такива действия“, заяви още Радев.    На въпрос как ще коментира в момента отношенията между Русия и България във връзка със събитията от последните дни, президентът заяви, че има две страни в развитието на отношенията в момента.    „Едната е по-чисто дипломатическа линия. Това, доколкото знам и се очаква в нашето посолство в Москва, е да има реципрочност на действията, т.е. да бъдат изгонени двама наши дипломати. Това е което най-вероятно може да се случи. От друга страна България и Русия имат общи интереси в по-голяма сигурност в региона, общи интереси от развитие на двустранните отношения и то на здрава, прагматична основа, неслучайно в моя отчет аз заявих за резултатите от продължителната среща с президента Путин и целия негов екип, където много ясно формулирах параметрите на това двустранто сътрудничество. Много ясно формулирах необходимостта от преразглеждане на ценовите механизми за доставка на газ за България. Благодаря на президента Путин, че той прие аргументите\", коментира още Радев.    Той заяви, че очаква по-голяма активност и настойчивост от българското правителство и че не е срамно то да настоява за по-ниски цени на газовите доставки.    \"Надявам се тези шпионски скандали да не навредят на тези прагматични отношения, защото България вече е вложила значителни средства. Значителни средства в газопровода \"Балкански поток\". Така че тези средства трябва по някакъв начин да се оползотворят. За ЕС и деня на победата и ролята на Съветския съюз във Втората световна война - според мен този спор излишно се политизира и тук е мястото да има по-голяма чуваемост историците и хората, които боравят с архивите и историческата истина за войната\", каза държавният глава.  ", "date": "2020.01.28", "title": "Президентът: Имам покана от Путин за 9 май, още не съм дал отговор "}
{"url": "http://epicenter.bg/article/Radev-i-Yotova-davat-dnes-otchet-za-trite-godini-ot-vstapvaneto-im-v-dlazhnost--/205113/2/0", "text": "Днес Румен Радев и вицепрезиднетът Илияна Йотова ще дадат отчет за трите години от встъпването им в длъжност.    Двамата ще дадат пресконференция от 10 часа днес, на която ще обявят по-конретно и свършеното от президентската институция през последната година.    Припомняме, че вчера Иван Гешев иска тълкуване на разпоредбата за имунитета на президента.    Конституционните съдии трябва да се произнесат докъде стига имунитетът на президента, какво е държавна измяна и какво - нарушение на конституцията.   Ако сам не изясни темата в експозето си, държавният глава ще бъде питан и за поисканото от новия главен прокурор тълкуване от КС на член 103, свързан с имунитета на президента и вицепрезидента и тяхната неприкосновеност, предаде БНР. През 2019 Радев се ангажира с прокурорската институция. Първо проведе консултации за критериите за избор на главен прокурор, за да отговори на обществените очаквания. \"Не каня магистрати в къщи. Не е обсъждано личности по принцип\", каза тогава Румен Радев. След което президентът върна на ВСС решението за избора на единствения кандидат. \"Издигането на един единствен кандидат не само, че го лиши от състезателност, но отне от престижа и легитимността на бъдещия  главен прокурор\", поясни още Радев. ВСС потвърди избора си, президентът подписа указа, но започна консултации за промени в съдебната система. \"Въпросът обаче е в цялостния модел на българската прокуратура - трудна тема, непокътната от 30 години\",  бяха част от коментарите на президента.", "date": "2020.01.28", "title": "Радев и Йотова дават днес отчет за трите години от встъпването им в длъжност."}
{"url": "http://epicenter.bg/article/Stolichniyat-obshtinski-savet-reshava-za-vodata-kam-Pernik/205115/2/0", "text": "Столичният общински съвет решава дали да позволи водопреносната мрежа на София да бъде използвана за пренос на вода от язовир \"Белмекен\"/ \"Бели Искър\" към Перник.  Кабинетът предложи изграждането на водопровод между столицата и миньорския град през Мало Бучино като антикризисна мярка. Проектът е на стойност 25 милиона лева. Освен тях държавата ще трябва да заплати и дължимите такси за пренос на водата по софийската инфраструктура.  Кметът Йорданка Фандъкова успокои столичани, че помощта за Перник няма да ги ощети. И настоя водоснабдяването на София да бъде подсигурено чрез монтиране на спирателен механизъм по новия водопровод и чрез отпускане на средства за ремонт на стената на язовир \"Бели Искър\". ", "date": "2020.01.28", "title": "Столичният общински съвет решава за водата към Перник"}
{"url": "http://epicenter.bg/article/Toplo-za-yanuari--slanchev-sledobed-s-temperaturi-do-12-/205116/2/0", "text": "Днес максималните температури ще са между 9° и 12°. Ще бъде предимно слънчево и ветровито, съобщават от НИМХ. Ще духа до умерен вятър. Ще бъде топло за сезона.    През нощта от запад облачността отново ще започне да се увеличава.    В ранните сутрешни часове по Черноморието все още ще има превалявания, но те ще спрат, а облачността ще започне да се разкъсва и намалява, след обяд до предимно слънчево. Ще духа до умерен вятър от запад-северозапад. Температурата на морската вода е 7-8°. Вълнението на морето ще бъде 1 - 2 бала.    Над планините облачността също ще се разкъса и временно намалее до предимно слънчево. Ще духа умерен и силен вятър от запад-северозапад. Максималната температура на височина 1200 метра ще бъде около 4°, на 2000 метра - около минус 2°.", "date": "2020.01.28", "title": "Топло за януари, слънчев следобед с температури до 12°."}
{"url": "http://epicenter.bg/article/Balgarska-studentka--blokirana-v-Kitay--Uhan-e-pust-kato-Sofiya-po-praznitsite/205117/2/0", "text": "Три пъти на ден ни доставят храна в кампуса, мерят ни температурата регулярно. Също така, ако излизам с маска и ръкавици за храна например, няма проблем. Това каза пред Нова телевизия 25-годишната Преслава Пешкова, студентка в университета в Щутгарт. Без да подозира, тя се оказва в огнището на смъртоносния коронавирус - китайския град Ухан. Там е в рамките на университетски обмен.    Мия си ръцете, ходя с маска, гледам да не общувам много с хора. Досега не ми е известно някой от студентите да се е разболял. Искам да се върна в Европа, и останалите европейци искат да се върнат, но в момента не ни е позволено. Изобщо не можем да стигнем до летището, заяви сънародничката ни.    Преди няколко дена градът беше сравнително пуст, като София по празниците. Може би около 90% от хората по улиците са с маски, посочи Преслава Пешкова.    По думите ѝ се прекалява с психозата около вируса.  ", "date": "2020.01.28", "title": "Българска студентка, блокирана в Китай: Ухан е пуст като София по празниците"}
{"url": "http://epicenter.bg/article/Yordanka-Fandakova--Ima-voda-za-Sofiya-za-godini-napred/205118/2/0", "text": "За София няма опасност да остане без вода. В язовирите „Искър” и „Бели Искър” има вода за столицата за години напред. Това заяви в предаването „Здравей, България” по Нова телевизия столичният кмет Йорданка Фандъкова.   \"София е длъжна да помогне на бедстващите хора на 30-40 километра от нас. Към този момент имаме техническа, капацитетна възможност и сме длъжни да помогнем. В същото време задаваме въпроси и искаме гаранции\", каза в сутрешния блок на Нова телевизия кметът на София.  Днес ще се разглежда от Общинския съвет докладът, с който СОС да даде право по водопровода на София да премине вода до 300 литра в секунда количество, което да захрани бъдещата връзка с новия водопровод за Перник. Не става дума за промишлени количества вода, заяви Фандъкова.    Капацитетът на този водопровод е 1700 литра в секунда. В момента се подават 1000 литра в секунда, а с водата за Перник ще се подават 1300 литра в секунда. Направени са необходимите тестове, посочи тя.    Във водопреносната и водопроводната мрежа на София нивата се следят в реално време. Във всеки един момент знаем какви количества вода има в системата на София, къде се налага пренасочване. В язовир \"Искър\" има нужните количества вода за София за години напред, категорична е Фандъкова.    Държавата трябва да гарантира, че още тази година ще започне ремонт на стената на язовир \"Бели Искър\". Не съм експерт, но е ясно, че не трябва да се източва язовирът заради този ремонт. А освен това състоянието му да се следи във всеки един момент и ако е застрашен водният баланс на София, да има спирателен режим, подчерта кметът на София.    Проблеми по мрежата има и те се отстраняват. Много от тях се дължат на незаконни присъединявания, посочи Фандъкова. Тя съобщи, че незаконните присъединявания към водопроводната мрежа на София са около 800 годишно.    Кметът на София коментира и вчерашния протест пред МРРБ с искане за оставка на правителството, при който се стигна до сблъсъци между протестиращи и полиция, като имаше пострадали и от двете страни. Изключително неприятна ситуация. Всички граждани имат право да протестират мирно, но не е редно да се стига до сблъсъци и да се нарушава обществения ред, заяви Фандъкова.    Режимът на протестите е уведомителен. Не даваме разрешение, съгласуваме действията с организаторите на протеста. Спазването на реда е ангажимент на организаторите на протеста, уточни столичният кмет.    Няма основание да се променя цената на водата за столичани, категорична е кметът.   Загубите на вода във водопреносната мрежа сега са 45%, започнахме от 65%. Столичният кмет подчерта, че не е била доволна от концесионния договор за водата.  ", "date": "2020.01.28", "title": "Йорданка Фандъкова: Има вода за София за години напред"}
{"url": "http://epicenter.bg/article/Gen--Rumen-Milanov--Tryabva-da-se-povishi-nivoto-na-sigurnost/205119/2/0", "text": "Системата за контрол в сградата на ДАНС трябва да бъде изнесена. Проверката за оръжие трябва да се извършва по-рано. Това е индикация, че трябва да сменим системата за контрол за притежанието на оръжие. Това заяви бившият директор на НСО ген. Румен Миланов в ефира на БТВ.    Думите му са по повод самоубийството на мъж на 55 г. в сградата на Държавна агенция „Национална сигурност“ вчера. „Инцидентът показва, че сме подценили системата за сигурност в ДАНС“, допълни той.  „Мъжът отива въоръжен на разпит. Той отива с предварителна нагласа за тази среща. Слава Богу, че се е самоубил на входа, а не е посегнал на други хора. В такива обекти трябва да се повиши нивото на сигурност“, коментира Миланов. Ген. Румен Миланов коментира и предложението за преструктуриране на службите и дейността на НСО.    „Има един закон, който струва пари. Трябва да се запитаме кой критерий е по-важен – обема на дейност (броят на хората, които охраняваме) или парите. Държавата казва, че иска да се охраняват определени хора, това струва еди колко си. Ако не искат да намалят лицата, които трябва да се охраняват, трябва да се увеличат средствата от бюджета. НСО не е търговско дружество. Пазарлъци не трябва да се допускат“, категоричен е той.  Ген. Миланов добави, че и сега има практика да се предоставят автомобили. На въпрос дали ще има втора НСО в МВР, Миланов заяви: „Съвременната Жандармерия е моя рожба. СОБТ има предмет на дейност - тежки престъпления, тероризъм и т.н., докато Жандармерията има ежедневни срещи с гражданите. Обединението не е добро, защото функциите им са различни“. ", "date": "2020.01.28", "title": "Ген. Румен Миланов: Трябва да се повиши нивото на сигурност"}
{"url": "http://epicenter.bg/article/Balgariya-hvarlya-DANS-i-MVR-sreshtu-kitayskiya-koronavirus-/205122/2/0", "text": "Разпространението на китайския коронавирус ще бъде следено от оперативна група, в която влизат представители на здравното министерство, МВР и ДАНС, предава БНР. Въпреки ниската вероятност за внос на вируса у нас, е създадена необходимата организация, за да бъдем в готовност, заяви директорът на Столичната здравна инспекция Данчо Пенчев.    При евенутално установяване на коронавирус у нас лечението ще се извършва в Инфекциозните отделения на страната. Главният държавен здравен инспектор д-р Ангел Кунчев обяви: \"Оценката на Европейския център за контрол на заболяванията е, че бъдещото разпространение е много вероятно, че заплахата за Европа за внос е на средно ниво и че засега мерките, които се прилагат, са достатъчни\".    В момента на летище София се осъществява засилен контрол, включително с термометриране чрез инфрачервени термокамери, като особено внимание се обръща на пътниците, пристигащи от Москва, Истанбул и Лондон - градовете, в които има прекачване на пътуващи от Китай.    Директорът на Националния център по заразни и паразитни болести проф. Тодор Кантарджиев предупреди пред Националното радио, че все още няма лечение за коронавируса: \"Сега вече се преливат антитела от преживелите, взима се кръв, взимат се антителата и се лекуват с тях болните. Засега лечение, противовирусно както за хепатит С и за грип няма за коронавируси\".    Страната ни ще има тестове за изследване на китайския грип до седмици по линия на Световната здравна организация.    Световната здравна организация оцени като висок риска от разпространение на китайския коронавирус в глобален мащаб. Броят на починалите в Китай надхвърли 80. Коронавирусът е установен в още десетина държави, в това число Съединените щати и Франция. Властите в Германия препоръчаха днес на германските граждани да избягват пътувания до Китай, а Монголия затвори границата си.    Завърналите се днес от Китай музиканти от фолклорния състав от Петрич ще бъдат под медицинско наблюдение 14 дни, съобщи главният държавен здравен инспектор Ангел Кунчев: \"Списъкът е подаден към РЗИ-Благоевгард и към общопрактикуващите лекари в Петрич. 14 дни ще бъдат под медицинско наблюдение, термометрирани всеки ден. Получиха точни указания, ако все пак някой от тях развие някакви симптоми, ще има специализиран кабинет в Инфекциозната болница, отделение на болницата в Петрич, където ще бъдат преглеждани и ще се прави първоначалният тест за грип. С оглед да изключим всички други възможности. Веднага ще се вземат и проби за допълнително изследване за всички възможни вируси. Нямаме в момента възможност да доказваме този корона вирус\".", "date": "2020.01.28", "title": "България хвърля ДАНС и МВР срещу китайския коронавирус "}
{"url": "http://epicenter.bg/article/Boyko-Noev--Mozhe-da-se-nalozhi-armiyata-da-pazi-Pernik-/205123/2/0", "text": "Ако в Перник водата спре, ще се наложи евакуация на града или на част от него. Това каза в обзорното предаване „Това е България“ на Радио „Фокус“ бившият министър на отбраната Бойко Ноев. Той обясни, че има военновременни планове, който се отнасят за действия при кризи, каквато е тази в Перник.    По думите му, ако все още не е направено, премиерът Бойко Борисов трябва да възложи подготовката за евакуация. Ноев обясни още, че при такива ситуации на армията ще се наложи да влезе в Перник, за да охранява града.    „Хората от Перник трябва да знаят, че нищо добро не ги очаква. В същото време трябва да знаят, че изглежда, че правителството прави всичко възможно за решаването на този проблем. Няма на кого да разчитаме освен на нашето правителство и нашите власти. Те трябва да подготвят планове за най-лошото, ако то не се случи, тези планове ще останат в някой архив и от тези планове никой няма да пострада, но трябва да сме готови за такива екстремни ситуации. Трябва още веднъж да прегледаме нашия ресурс за действие в кризисни ситуации, в каквато сме сега“, каза бившият военен министър.    Бойко Ноев коментира още, че е недопустимо изказването на министъра на икономиката Емил Караниколов, че се надява природата да реши проблема. Според Ноев Караниколов трябва да си подаде оставката, защото не можем да разчитаме на природата в такива ситуации.    Бойко Ноев каза още, че задачата на политиците е да поставят ясни задачи на професионалните структури в такива ситуации.  ", "date": "2020.01.28", "title": "Бойко Ноев: Може да се наложи армията да пази Перник!"}
{"url": "http://epicenter.bg/article/Predsedatelyat-na-SOS--ViK---sistemata-na-Sofiya-shte-izdarzhi--ako-se-pomogne-na-Pernik-/205124/2/0", "text": "Водният баланс на София е повече от добър. София към този момент разполага с 460 млн. куб. м вода при годишно потребление около 140 млн. Това означава, че за следващите няколко години, дори при продължително засушаване, дори при няколко последователни години с недостатъчно валежи, София е гарантирана със своето водоснабдяване. Това заяви във Сутрешният блок на БНТ, председателят на СОС - Елен Герджиков.  По думите му още в предварителните разговори с правителството кметът на София е защитила интереса на софиянци.    \"Първото условие, което поискахме от държавата, са тези, количества, които бъдат отпуснати за Перник, да бъдат компенсирани с вода от яз. \"Белмекен\". Това е заложено в доклада, който днес ще разгледа и надявам се да приеме СОС. Така че София няма да загуби нито един литър вода\", каза Герджиков.    Второто условие е да бъде монтиран специален спирателен кран на \"Мало Бучино\" на изхода на Столична община, тоест това означава, че каквото и да се случи, столичани ще имат възможност да спрат водата, за да запазят своя воден баланс.    Още тази година държавата трябва да започне ремонт на язовирната стена на \"Бели Искър\", добави той.   Днес Столичния общински съвет (СОС) ще реши дали водопреносната мрежа на София може да се използва за пренос на вода от язовир \"Белмекен\"/ \"Бели Искър\" към Перник. На заседанието ще бъде и кметът на София Йорданка Фандъкова, обясни Герджиков.  Той заяви, че ВиК - системата на София ще издържи. „Софийска вода” е направила стрестестове, които гарантират, че мрежата е обезпечена, обясни председателят на СОС.    Елен Герджиков отново увери, че са заложени всички необходими предварителни мерки при всякакъв риск. По думите му е важно София да помогне на бедстващ Перник.    Припомняме ви, че Министерски съвет предложи изграждането на водопровод между столицата и миньорския град през Мало Бучино като антикризисна мярка. Проектът е на стойност 25 милиона лева. Освен тях държавата ще трябва да заплати и дължимите такси за пренос на водата по софийската инфраструктура.    Герджиков коментира и бюджетът на София. „Мисля, че добра година се очаква по отношение на бюджета на София“.", "date": "2020.01.28", "title": "Председателят на СОС: София няма да загуби нито един литър вода"}
{"url": "http://epicenter.bg/article/Kaloyan-Pargov--BSP-shte-podkrepi-doklada-za-vodata-na-Pernik--vapreki-che-otgovornostta-e-razmita/205125/2/0", "text": "Всички ще подкрепим доклада, който ще осигури вода за Перник, но не трябва да забравяме за политическата отговорност. Това каза за лидерът на Градския съвет на БСП - София и председател на групата общински съветници на БСП в Столичния общински съвет Калоян Паргов в интервю за бТВ преди днешното извънредно заседание на СОС, на което ще се реши дали водопреносната система на София да се използва за решаване на водната криза в Перник.  По думите му въпросите, които са свързани с представянето на доклада на общинските съветници Прошко Прошков и Георги Георгиев по темата, тепърва отново ще се дебатират в Столичния общински съвет.    Според Паргов решението за водоподаването от София към Перник е решение, което поддържа водния режим и въпросът за отговорността не трябва да бъде забравен.   „Ситуацията в Перник е бедствена – над 100 000 човека няколко месеца са на ръба. Това не трябва да размива въпроса за отговорността. Ако се върнем назад последните 5-6 месеца, ще видим, че воден режим трябваше да има през лятото. Вероятно заради изборите от ПП ГЕРБ предпочетоха да задържат този въпрос, докато не минат изборите“, добави той.    Калоян Паргов отбеляза, че особеността в решението е, че в крайна сметка то означава възмездна сделка между „Софийска вода“ – концесионер на водата в София, и ВиК-Перник. „БСП ще подкрепи този доклад, въпреки че отговорността е размита по начина, по който той се внася, разминавайки се с искането на Министерски съвет. Надявам се всички тези, които ни убеждават и от страна на МС, и от страна на част от вносителите, както и г-жа Фандъкова да съзнават политическата отговорност, която поемаме за поставените неотговорени въпроси и рисковете“, допълни той.", "date": "2020.01.28", "title": "Калоян Паргов: БСП ще подкрепи доклада за водата на Перник, въпреки че отговорността е размита"}
{"url": "http://epicenter.bg/article/Prof--Bliznashki--Vaprosat-za-darzhavnata-izmyana-mozhe-da-stane-aktualen-po-mnogo-neochakvan-nachin/205126/2/0", "text": "Сама по себе си тази инициатива е нещо нормално. Трябва да се изясни статутът на този имунитет.   Това каза в сутрешния блок на Нова телевизия преподавателят по Конституционно право проф. Георги Близнашки по повод искането на главния прокурор Иван Гешев до Конституционния съд за тълкуване на конкретни текстове от Конституцията, свързани с имунитета на президента.   Когато става дума т.нар. висши престъпления, се повдигат много въпроси. Главният прокурор повдига съществени въпроси, свързани с действието на тази процедура. Аз не мога да знам какви скрити мотиви има, заяви проф. Близнашки.   Нещата опират да една по-дългосрочна перспектива. В най-новата ни Конституция много неща останаха неуредени. Главният прокурор пита какво се има предвид под държавна измяна в Конституцията. Конституционният съд няколко пъти е вземал отношение по подобни въпроси. Главният прокурор има своите основания да постави тези въпроси и ще се стигне до отговор, надявам се, посочи експертът по Конституционно право.    Другата голяма тема е, че има много въпросителни около поведението на президента във връзка с инициирания от него дебат за конституционните промени. Разбрахме за изказването на зам.-държавния секретар на САЩ по политическите въпроси Дейвид Хейл, че са постигнали договореност за конституционна реформа у нас. Това е абсурдно вмешателство във вътрешните работи. Никой не го е правил. България трябва да е в състояние да отстоява своите национални интереси. Американската правна система е коренно различна от нашата и ние не трябва да допускаме подобна намеса във вътрешните ни работи. Въпросът за държавната измяна може да стане актуален по много неочакван начин, каза още проф. Георги Близнашки.   ", "date": "2020.01.28", "title": "Проф. Близнашки: Въпросът за държавната измяна може да стане актуален по много неочакван начин"}
{"url": "http://epicenter.bg/article/Petkova--Shte-prodalzhim-da-razvivame-satrudnichestvo-mezhdu-Balgariya-i-SASht-/205131/2/0", "text": "", "date": "2020.01.28", "title": "Петкова: Ще продължим да развиваме сътрудничество между България и САЩ "}
{"url": "http://epicenter.bg/article/Shte-poteche-li-sofiyska-voda-za-Pernik-navrah-3-mart-/205148/2/0", "text": "Ще потече ли софийска вода за Перник навръх националния празник - 3 март? Това сигурно се питат и перничани, и жителите на столицата, след като подобно обещание гръмко бе дадено от няколко министри на спешно съботно заседание при премиера Бойко Борисов на 18 януари.   Министър-председателят събра тогава на \"Дондуков\" 1 министрите на икономиката Емил Караниколов, на енергетиката Теменужка Петкова, току-що избраният министър на екологията Емил Димитров, финансист №1 Владислав Горанов и кметовете на София и Перник Йорданка Фандъкова и Станислав Владимиров. Целта - да се набележат спешни мерки за справяне с водната криза в миньорския град. Предвид изключителната му важност, събитието бе излъчвано и онлайн от Фейсбук страницата на премиера.   В духа на гласността след края на съвещанието, двамата кметове и участвалите в него министри дадоха и пресконференция. Министърът на икономиката Емил Караниколов облече пред медиите взетите мерки в конкретни срокове. , каза той, след като обясни как точно вода от \"Белмекен\" ще стига през столичния водопровод до чешмите на перничани.   От изявленията на министрите тогава се разбраха и други важни подробности - че  . Че трасето минава през общински и държавни имоти и няма да има нужда от отчуждителни процедури.     \"Сроковете (45 дни, гледано от 18 януари) за изграждането на водна връзка между Мало Бучино и Перник, чиято дължина е 13,5 км, са изключително малки, но не непостижими\", поясни инж. Мирослав Мазнев, който е бивш изпълнителен директор на Камарата на строителите.   Нито Столичният общински съвет може да вземе решение ей-така, без официален доклад и официални документи, нито каквито и да е строително-монтажни работи може да започнат без планове и чертежи, без проект и задание. Нито може да има тръбопровод без тръби.   В събота на 18 януари министрите обещаха \"още в понеделник\" правителството да предложи на Столична община да даде съгласие водата да преминава през ВиК структурата на София.   , което попречи заседаващият по-рано през деня Столичен общински съвет (СОС) да го разгледа. Писмото с искане 300 л в секунда да се пренасят през софийската ВиК мрежа за Перник бе подписано от трима министри - на икономиката, на регионалното развитие и строителството и на екологията, но не стигна същия ден до \"Московска\" 33.   На свой ред столичните общинари нямаше как да се произнасят по документ, който не е минал предварително през съответните комисии на общинския съвет.  . Това направи възможно и разглеждането на въпроса от общинскя съвет на столицата едва днес, 28 януари.   Но, за да се изгради тръбопроводът, трябват специални тръби, които никъде не стоят на склад, включително и в Европа. А пък като дойдат, се  изискват определена температура, за да се правят спойките, предупреждава инж. Мирослав Мазнев.   Минала седмица, на 23 януари, представители на кабинета съобщиха, че в чужбина са намерени производители, които могат да реагират бързо за доставката на такива тръби. Осигурени били и 300 камиона, които да ги превозят до България.   Но!  Трябва да се следи много внимателно системата на ВиК-София, защото такава сериозна намеса в инженерната инфраструктура може да доведе до падане на някои налягания, до допълнителни спуквания, пояснява още инж. Мазнев.   Какво трябва да се свърши в оставащите 35 дни, за да се спази обещанието на правителството и най-важното да се изпревари моментът, в който яз.\"Студена\" ще достигне до мъртвия си обем и вече няма да има възможност и капка вода да се черти от него: Да се изготви проектът. Да се одобри проектът. Да се поръчат тръбите в чужбина. Да се произведат тръбите. Да пристигнат тръбите в България. Да започне и да завърши изкопаването на канала, по който ще се положат тръбите, а това ще става в пресечена местност. Да се монтират тръбите, да се изпробва монтажът.  Да се пусне водата през водопреносната мрежа. Да издържат тръбите на софийския водопровод на по-голямото налягане. Да се извършат пробите и да се пусне водата по водопровода към Перник.   За всичко това остават 35 дни!   .  Всички участници в този процес трябва да се перфектни, да работят на максимални обороти така, както Китай в момента за седмица изгражда болница с 1000 легла за заболелите от новия коронавирус.   Дали ще успеят - залогът е животът в един цял град!    ", "date": "2020.01.28", "title": "Ще потече ли софийска вода за Перник навръх 3 март? Властта се надбягва с времето..."}
{"url": "http://epicenter.bg/article/Krum-Zarkov--Iskaneto-za-talkuvane-na-Konstitutsiyata-spryamo-prezidenta-e-neobyasnimo/205166/2/0", "text": "„Искането за тълкуването на Конституцията е необяснимо. По същество зададените въпроси имат ясен отговор както в конституционния текст, така и в практиката на Конституционния съд. Съдът вече се е произнасял по въпроса за чл. 103 - отговорността на президента не може да бъде предмет на едно общо тълкователно решение, а се преценява случай по случай. Необясним е и начинът, по който беше направено цялото това действие\". Това каза Крум Зарков, зам.-председател на ПГ „БСП за България\", пред БНР, съобщиха от пресцентъра на БСП.   Според него хората са останали с впечатление, че се е задействала процедура по импийчмънт, което изобщо не било така. \"Дано това не е начин да се търси отслабване на авторитета на институцията президент\", каза още той. По думите на Зарков дори и да има конкретна причина за това искане, процедурата е ясна - ако има обвинение срещу президента, то трябва да мине през Народното събрание, определен брой депутати да го поддържат, то да се потвърди и да отиде в Конституционния съд. Такава е процедурата, разписана в Конституцията и прокуратурата няма отношение по този въпрос. „Към момента срещу президента няма абсолютно никакви елементи, които да сочат, че той е направил нещо нередно. Цялата конструкция на президентския имунитет и на процедурата по импийчмънт е направена така, че да бъде осигурена максимална независимост в изпълнението на правомощията на президента по Конституция\", отбеляза Крум Зарков. „Президентът остава верен на себе си и на посланията, които излъчваше още когато беше в предизборна кампания - че ще бъде честен с гражданите на България и ще поставя болезнени въпроси спокойно и аргументирано\", заключи социалистът.", "date": "2020.01.28", "title": "Крум Зарков: Искането за тълкуване на Конституцията спрямо президента е необяснимо"}
{"url": "http://epicenter.bg/article/Dimitar-Nikolov--Byudzhetat-na-Obshtina-Burgas-za-2020-godina-e-sazdaden-ot-samite-grazhdani/205173/2/0", "text": "Бюджетът на Община Бургас за 2020 година е създаден от самите граждани. Това каза по време на обсъждането на бюджета за 2020 г. кметът на Бургас Димитър Николов, предаде репортер „Фокус“ – Бургас. „Лично аз имам по-големи амбиции от мащабите на този бюджет за Бургас и разчитам той да даде възможности за бъдещето на града. Изказаните ласкави думи за моята администрация всъщност са за гражданите, тъй като ние сме едни техни служители“, отбеляза кметът Димитър Николов. Той добави, че повечето решения на Общинския съвет по конкретни казуси през изминалата година са заложени в бюджета за 2020 година. „Чух изключително градивни критики и предложения. Чух и популизъм, който ще оставя настрана, защото в него не виждам нищо градивно и перспективно. Приемам коментарите по отношение на подадените срокове и невъзможността в детайли да се запознаете с параметрите на този бюджет. Аз се отнасям изключително сериозно към това предложение. Независимо че законът ни е дал тези кратки срокове, ние ще се опитаме, щом бюджетът да бъде готов в края на годината, без да изчакваме неговото публикуване с цел уеднаквяване със стандартните на Републиканския бюджет към местното управление, да го подадем в по-общ вид, поне на председателите на водещите комисии в Общински съвет. По този начин те ще могат да ползват тази работна чернова, да правят промени по нея, докато не се стигне до крайното гласуване на бюджета“, посочи още Димитър Николов. Според кмета на Бургас бюджетът е балансиран, но не във финансовия смисъл, а в общественото изражение на думата. „Това е така, тъй като ние сме се опитали със средствата на Община Бургас да успеем да помогнем и да осигурим сигурност за много дейности, за които общината не е задължена по закон да го прави. Ние обаче сме счели, че трябва да ги подкрепим, понеже тези дейности се извършват на територията на нашия град и имат отражение върху целия югоизточен регион. Трябва да подкрепим културните, спортните, социалните и другите дейности, за да може качеството им да бъде много по-добро - такова, каквото прилича на амбициозен град като Бургас“, каза още кметът на Бургас. Димитър Николов благодари и за изказаните коментари по отношение подкрепата на новия бюджет. „За мен това е много голяма отговорност. Нося моралната отговорна и наказателна отговорност за този бюджет, а това много тежи. Не искам да си приписвам някакви свръх заслуги, но това ме притиска да бъда максимално отговорен и критичен към самите предложения и към моите действия. Убеден съм, че след приемането на Бюджета, той ще даде много перспективи и възможности за много дейности“, отбеляза кметът. „По време на предизборната си кампания аз не съм коментирал предложенията, с които са кандидатствали останалите кандидат-кметове, но се запознах подробно с тях. Видях в някои от тях добри идеи и без да си прилагам съавторство, реших да ги внедря в управленската част. Няма да се затворя само в предложенията, които се генерират от мен и моят екип. Призовавам Ви да подкрепите бюджета, тъй като по този начин ще увеличите отговорността при съблюдаване на неговото изпълнение“, допълни кметът Димитър Николов.", "date": "2020.01.28", "title": "Димитър Николов: Бюджетът на Община Бургас за 2020 година е създаден от самите граждани"}
{"url": "http://epicenter.bg/article/ES-e-gotov-da-sadeystva-za-vrashtaneto-na-evropeytsi-ot-Kitay/205170/7/0", "text": "ЕС е в готовност да помогне за връщането на европейски граждани от Китай заради обстановката с новия вирус. Това съобщи говорител на Европейската комисия, цитиран от БТА и Нова телевизия. Той уточни, че досега нито една държава от ЕС не е поискала съдействие от общностните институции по този въпрос.   По думите на говорителя ЕС е в състояние да окаже помощ за преноса на лекарства и на здравни пособия между държавите в Общността, както и да осигури средства за изследване за зараза или термовизионни камери.    ЕК допълни, че може да участва в подялбата на разходите за превоз на хора и техника, стига държавите от ЕС да поискат такава помощ по механизма за гражданска защита. Предстои утре еврокомисарите да обсъдят обстановката с разпространението на вируса на редовното си седмично заседание.       ", "date": "2020.01.28", "title": "ЕС е готов да съдейства за връщането на европейци от Китай"}
{"url": "http://epicenter.bg/article/Italiya-provezhda-referendum-za-namalyavane-na-broya-na-deputatite/205175/7/0", "text": "Италия ще произведе на 29 март референдум за конституционна реформа с цел намаляване на брой на депутатите, предаде ДПА, цитирана от БТВ. Датата е била определена на правителствено заседание, се казва в официално комюнике.    Според предложената реформа броят на членовете на Камарата на депутатите ще бъде намален от 630 на 400 души, а този на сенаторите - от 315 на 200.    Ограничаването на състава на двукамарния парламент е подкрепяно от Движение \"Пет звезди\", което го възприема като част от историческата си битка за премахване на привилегиите и облагите за често корумпирания политически елит на страната.    Другата формация от управляващата коалиция - левоцентристката Демократическа партия, се съгласи да подкрепи реформата, като направи завой на 180 градуса, след като подписа коалиционно споразумение с „Пет звезди“ през август.    Критиците виждат в предлаганите реформи популистки ход, насочен към антиелитарните обществени настроения. Според тях той ще спести сравнително малко средства и с нищо няма да спомогне за слагане на край на блокажите, които са често явление в работата на италианския парламент, отбелязва ДПА.    Това е втори опит за провеждане на конституционна реформа в Италия с цел опростяване на политическата и бюрократична система. През 2016 г. тогавашният премиер Матео Ренци инициира референдум за реформа, която предвиждаше намаляването на броя на сенаторите от 315 на 100.    Тогава предложенията на Ренци бяха отхвърлени от гласоподавателите, което доведе до падането на неговото правителство. По ирония на съдбата сред опонентите на реформите през 2016 г. бе именно движението „Пет звезди“, което не одобряваше промени в изборния закон.    Според повечето анализатори административната и политическата система в Италия е прекалено тромава и скъпа, което усложнява изключително много взимането на решения, като приемането на някои закони се бави до три години заради така наречения симетричен двукамарен парламент.    Италиански области поискаха по-голяма автономия  Италианците обаче са изключително чувствителни към промени в представителството на страната, защото в сегашния си вид политическото устройство представя всички регионални интереси и социални групи. Това беше и една от основните причини Ренци да загуби регерендума през 2016 г., а противниците му да го обвинят в опит за ограничване на правомощията на регионите и да го сравняват с Мусолини.  ", "date": "2020.01.28", "title": "Италия провежда референдум за намаляване на броя на депутатите"}
{"url": "http://epicenter.bg/article/Mishel-Barnie--Bezproblemnata-targoviya-s-Velikobritaniya-sled-Brekzit-e-nevazmozhna/205176/7/0", "text": "Главният преговарящ на Европейския съюз по въпросите за Брекзит Мишел Барние заяви, че безпроблемната търговия с Лондон няма да е възможна след като процесът бъде завършен, пише британското издание London Evening Standard, цитирано от Агенция \"Фокус\". Той направи тези коментари по време на свое изявление в университета в Белфаст, само дни преди Великобритания формално да напусне структурите на съюза. „Великобритания избра да се превърне в трета страна, да напусне единния пазар и митническия съюз, да остави назад европейските регулации и общи правила, общото наблюдение и общия съд“, каза Барние. „Тя избра да създаде две регулационни пространства. Това прави безпроблемната търговия невъзможна. Прави (митническите) проверки неизменни“, добави още дипломатът. Пред политически, обществени и бизнес лидери, между които и бившият ирландски премиер Бърти Ахърн, Барние още веднъж потвърди, че ще има митнически проверки след Брекзит. Съгласно споразумението за Брекзит, Великобритания ще напусне митническия съюз, но Северна Ирландия на практика ще остане в него. Юнионистите в британския субект се противопоставиха на митническите проверки върху стоки, които биват внасяни от Обединеното кралство към Северна Ирландия. Освен това там има и съпротива срещу „твърда“ граница между Северна Ирландия и останалата част от острова. Барние заяви, че ЕС „трябва да има възможност да прецени рисковете на всеки продукт, който влиза“ на европейския пазар. „Имаме нужда от санитарни норми и проверки на храната и живите животни“, каза той. „ЕС трябва да има възможност да прецени рисковете на всеки продукт, който идва на нашия пазар, и ако е нужно, да ги регулира“. „Проверките трябва да се провеждат някъде. И тъй като цялата идея на протокола е да бъде избегната „твърда граница“ и да бъде защитена икономиката на остров (Ирландия), ясно е, че (проверките) няма да се състоят по границата между Ирландия и Северна Ирландия“, добави още Барние. „Единствената опция беше да използваме другите гранични зони на Северна Ирландия. Това е и мястото, където ще е най-лесно да се провеждат тези проверки“, каза още дипломатът. Барние по-рано се срещна със заместникът на първия министър на субекта Мишел О‘Нийн и регионалният министър на икономиката Даян Додс. Барние заяви, че с наближаването на Брекзит, сега вече е „обща отговорност на ЕС и Великобритания да направят така, че споразумението да работи“ и да се прилага. „ЕС приема тази си отговорност много сериозно. И нека сме наясно – бяхме креативни и пластични в това да търсим и да намерим реаботещо решение. Но това е детайлен правен текст. Сега е времето да го приложим с точност“, добави той. „Споразумението за оттглянето трябва да бъде приложено с дисциплина и старание и от двете страни. Не може да бъде преразглеждано под предлог за прилагането му. Ще нюблюдаваме за правилното му прилагане много внимателно“, каза още Барние, като допълни, че страните от ЕС все още „уважават Великобритания“. „Затова в началото на новата глава от европейската история наистина искам да пожелая на Великобритания всичко най-хубаво (…), докато тя поема по този път“, каза дипломатът.", "date": "2020.01.28", "title": "Мишел Барние: Безпроблемната търговия с Великобритания след Брекзит е невъзможна"}
{"url": "http://epicenter.bg/article/Otnovo-silen-trus-v-Turtsiya-/205179/7/0", "text": "Земетресение с манитуд 5 по Рихтер разлюля отново Турция. Трусът е регистрирано в 14:26 часа местно време (13:26 часа българско време), сочат данните на на Европейския средиземноморски сеизмологичен център.    Епицентърът е на 62 километра от град Балъкесир и на 99 километра от Измир (Западна Турция), с дълбочина от 2 километра    Миналата седмица южната ни съседка беше ударена от смъртоносно земетресение, при което загинаха 39 души, а над хиляда бяха ранени. Магнитудът на труса беш 6,8 по скалата на Рихтер.  ", "date": "2020.01.28", "title": "Отново силен трус в Турция "}
{"url": "http://epicenter.bg/article/Premierat-na-Harvatiya-uvolni-zdravniya-si-ministar-zaradi--quot-nerednosti-quot--s-imotnata-mu-deklaratsiya-/205180/7/51", "text": "Хърватският премиер Андрей Пленкович уволни министъра на здравеопазването на страната Милан Куюнджич, заяви говорителят на правителството, цитиран от Reuters и Агенция \"Фокус\".    По-рано Куюнджич призна, че има „технически нередности“ в декларациите за собствеността му.    Според местните медии, Куюнджич не е успял да регистрира два апартамента на остров Паг, както се изисква според хърватското законодателство, когато е бил назначен за министър през 2016 г.    Бившият министър отрече да е извършил нещо незаконно, а Пленкович не коментира обвиненията на медиите, като вместо това заяви, че Куюнджич сам трябва да разясни ситуацията. Все още не е ясно кой ще е наследникът му.  ", "date": "2020.01.28", "title": "Премиерът на Хърватия уволни здравния си министър заради \"нередности\" с имотната му декларация "}
{"url": "http://epicenter.bg/article/Vinoto-e-na-izchezvane-zaradi-klimatichnite-promeni-/205186/7/0", "text": "Науката има някои лоши новини за любителите на хубавото вино.    Според ново проучване на американски експерти, глобалното затопляне от само 2 градуса по Целзий може да доведе до свиване на винарските региони в света с повече от половината.    Това е температурната цел, заложена в Парижкото споразумение за изменението на климата от 2015 г.    Със затопляне от 4 градуса, 85% от сегашните площи за производство на вино няма да бъдат в състояние да дават добри реколти.    „Виното ще бъде особено потърпевшо от въздействието на изменението на климата върху селското стопанство, защото лозите са много чувствителни към тези изменения“, казва Бенджамин Кук от Обсерваторията за изследване на земята към Колумбийския университет.    В сборника на Националната академия на науките Кук и неговите колеги се фокусират върху 11 сорта грозде, между които Каберне Совиньон, Шардоне, Мерло и Совиньон Блан. Те използват изследвания за всеки сорт грозде, за да прогнозират кога ще узрее в лозаро-винарските райони по света при три температурни сценарии: без промяна, 2 градуса и 4 градуса по-топло от средните прединдустриални стойности.    При 2 градуса по Целзий затопляне и без промяна в начина на обработка на виното, 56% от установените региони са регистрирани като неподходящи за производство на грозде.    Но може и да има лъч надежда за отчаяните ценители: разнообразието.    Ако лозарите заменят сортовете си, процъфтяващи при по-хладни температури, с такива, обичащи топло време, загубата на лозаро-винарските райони при 2 градуса по Целзий затопляне ще се съкрати наполовина.    “Това е голямо предизвикателство за някои региони, които отглеждат едни и същи сортове в продължение на стотици, стотици години. Те се нуждаят от потребители, които са готови да възприемат различни сортове от любимите си региони”, каза съавторът на изследването Елизабет Волкович от Университета в Британска Колумбия, Ванкувър.  ", "date": "2020.01.28", "title": "Виното е на изчезване заради климатичните промени "}
{"url": "http://epicenter.bg/article/Komentar-na-Zelenski-za-Vtorata-svetovna-voyna-vbesi-Kremal-/205187/7/97", "text": "Кремъл реагира с гняв днес на коментар на украинския президент Володимир Зеленски, че сговор на СССР с нацистка Германия е довел до избухването на Втората световна война, предават АФП и БНР.    „Категорично не сме съгласни с това становище“, каза говорителят на Кремъл Дмитрий Песков, който обвини Зеленски в подкрепа за „силно погрешната“ позиция на Полша за историческите събития.    „Това изявление е оскърбително за десетки милиони руснаци и граждани на страни от ОНД, чиито родители и роднини са дали живота си за освобождаването на Европа, в това число и Полша, от фашизма“, подчерта Песков.    По време на визита в Полша в понеделник за отбелязването на 75-годишнината от освобождаването на концлагера „Аушвиц“ Зеленски заяви, че поляците „са били първите, които са усетили последствията от престъпния сговор на тоталитарните режими“.    „Това доведе до началото на Втората световна война и позволи на нацистите да дадат старт на смъртоносния Холокост“, каза Зеленски на съвместна пресконференция с полския си колега Анджей Дуда.    Съветски войници освобождават през 1945 г. „Аушвиц“, където нацистите са избили над 1,1 млн. души, мнозинството от тях евреи.  ", "date": "2020.01.28", "title": "Коментар на Зеленски за Втората световна война вбеси Кремъл "}
{"url": "http://epicenter.bg/article/Vnesoha-ofitsialno-v-sada-obvinitelniya-akt-sreshtu-Netanyahu-/205190/7/0", "text": "Обвинителният акт срещу израелския премиер Бенямин Нетаняху беше официално внесен в съда, съобщи израелското министерство на правосъдието, цитирано от ДПА и БТА. Това става само часове след като Нетаняху оттегли искането си да му бъде предоставен съдебен имунитет. Сега, когато обвинителният акт е официално внесен в Ерусалимския окръжен съд, срещу министър-председателя вероятно скоро ще започне дело по обвинения в измама, злоупотреба с доверие и корупция по три отделни точки.   Не е ясно обаче дали процесът ще започне преди предсрочните избори на 2 март. По-рано днес Нетаняху оттегли искането си за имунитет срещу съдебно преследване. По закон той не е длъжен да подаде оставка като министър-председател.   Според текста на обвинителния акт, публикуван от Министерството на правосъдието през ноември, Нетаняху е обвинен в измама и злоупотреба с доверие по Случай 1000 и Случай 2000 и в корупция, измама и злоупотреба с доверие по Случай 4000.   Първият случай, известен като Случай 1000, е свързан с получаване на подаръци, включително пури, шампанско и бижута от милиардери, сред тях е австралийският крал на хазарта Джеймс Паркър, в замяна на услуги. При Случай 2000 Нетаняху е обвиняван в тайно споразумение с топ израелския вестник Yedioth Ahronoth с цел да се навреди на конкуренцията на медийния пазар в замяна на положително отразяване на управлението на министър-председателя.    Третият и най-скандален случай е Случай 4000. Той е свързан с регулаторни промени за стотици милиони долара в полза на телекомуникационната компания Bezeq в замяна на положително отразяване на Нетаняху в новинарския сайт Walla News, субсидиран от компанията.", "date": "2020.01.28", "title": "Внесоха официално в съда обвинителния акт срещу Нетаняху  "}
{"url": "http://epicenter.bg/article/Ungarskite-granichari-spryaha-nelegalni-migranti-sas-strelba/205192/7/0", "text": "Голяма група мигранти успяла да преодолее огражденията близо до сръбско-унгарския ГКПП „Хоргош-Рьоске”, съобщиха БГНЕС и Нова телевизия. Унгарските граничари са произвели предупредителни изстрели.    Според унгарската полиция две групи мигранти са се опитали да влязат на територията на Унгария край граничния пункт \"Хоргош-Рьоске 2\" около 5:30 часа тази сутрин.    Около 60 мигранти са пробили оградата в момент, когато преминаването на „Хоргос 2” е било затворено. Дежурните унгарски служители са произвели няколко предупредителни изстрела във въздуха, които попречило на мигрантите да влязат незаконно в Унгария.    Унгарската полиция е задържала четирима души. В момента преминаването през Хоргош-Рьоске е преустановено.  ", "date": "2020.01.28", "title": "Унгарските граничари спряха нелегални мигранти със стрелба"}
{"url": "http://epicenter.bg/article/ES-razshiri-spisaka-sas-zasegnatite-ot-sanktsiite-zaradi-obstanovkata-v-Ukrayna/205194/7/0", "text": "Съветът на ЕС съобщи, че добавя имената на седем души към списъка на подлежащите на ограничителни мерки заради действия срещу териториалната цялост, суверенитета и независимостта на Украйна, съобщи БТА.    Новодобавените към списъка имат отношение към организирането на руски местни избори на 8 септември 2019 г. в незаконно анексираните Автономна република Крим и град Севастопол в Украйна. С участието си в изборите тези хора активно са подкрепяли действия и политика, които подкопават или застрашават териториалната цялост, суверенитета и независимостта на Украйна, пише в съобщението.    С днешното решение общият брой на хората в наказателния списък на ЕС става 177, като допълнително е наложен запор на имуществото на 44 организации.    Съветът отбелязва, че сред останалите мерки на ЕС в отговор на кризата в Украйна са икономически санкции срещу някои области на руската икономика, в сила до 31 юли 2020 г.; ограничителни мерки в отговор на незаконното анексиране на Крим и Севастопол, сведени до територията на Крим и Севастопол, в сила до 23 юни 2020 година.", "date": "2020.01.28", "title": "ЕС разшири списъка със засегнатите от санкциите заради обстановката в Украйна"}
{"url": "http://epicenter.bg/article/V-Sarbiya-obyaviha-novi-patni-taksi-za-dvizhenie-po-magistralite-/205201/7/51", "text": "Общественото предприятие „Пътища на Сърбия“ публикува на своята електронна страница актуализирани цени на пътните такси по републиканската пътна мрежа на Сърбия, както и промени в пунктовете за тяхното заплащане. Новите условия важат и за новооткрития Коридор 10: Залцбург – Любляна – Загреб – Белград – Ниш – Скопие – Велес – Солун. Това съобщиха от пресцентъра на Министерството на външните работи.    По информация на българското посолство в Белград по-важните промени, касаещи българските граждани, пътуващи от и към Сърбия, са следните - по маршрута Белград-Цариброд, вместо досегашните четири, ще функционират само два пункта за заплащане на пътни такси.    В участъка от международната магистрала в района на гр. Ниш е пусната в действие затворена система от четири пункта за заплащане на пътни такси, която ще разпределя таксуването и движението на МПС по основните направления Белград-Цариброд и Белград-Прешево.      - За МПС до 3500 кг. по маршрута Цариброд-Белград – 1290 сръбски динара или 11 евро;    - За МПС над 3500 кг. по маршрута Цариброд-Белград – 7720 сръбски динара или 65,50 евро;    - За МПС до 3500 кг. по маршрута Белград-Шид (за Хърватия) – 410 сръбски динара или 3,5 евро (отчитането започва от пункт за заплащане Шимановци);    - За МПС над 3500 кг. по маршрута Белград-Шид (за Хърватия) – 2530 сръбски динара или 21,5 евро (отчитането започва от пункт за заплащане Шимановци);    - За МПС до 3500 кг. по маршрута Белград-Суботица (за Унгария) – 630 сръбски динара или 5,5 евро (отчитането започва от пункт за заплащане Стара Пазова);    - За МПС над 3500 кг. по маршрута Белград-Суботица(за Унгария) – 3740 сръбски динара или 32 евро (отчитането започва от пункт за заплащане Стара Пазова).        - загубване или повреждане на получаваната магнитна карта за таксуване;    - забавяне на плащането на таксата повече от 24 часа;    - представяне на използвана магнитна карта за таксуване.        При пътуване само в района на Ниш и използване на един и същ пункт за заплащане на тол такси, таксуването става с единна тарифа в размер на 40 сръбски динара.    Повече информация относно цените на всички отсечки, както и въведените промени, може да бъде намерена   ", "date": "2020.01.28", "title": "В Сърбия обявиха нови пътни такси за движение по магистралите "}
{"url": "http://epicenter.bg/article/ES-organizira-izteglyaneto-na-evropeyski-grazhdani-ot-Uhan-zaradi-virusnata-epidemiya-/205209/7/0", "text": "Европейската комисия активира механизма за гражданска защита (CPM, Civil Protection Mechanism) заради заплахата от коронавируса. Това става по искане на Франция за оказване на консулска помощ на гражданите на ЕС, които се намират в китайския град Ухан, предава БНР.    Комисарят за управление при кризи Янез Ленарчич съобщи, че чрез механизма ще бъдат мобилизирани два самолета, които да репатрират граждани на Общността от околностите на града и от самия град.    Първият от тях ще тръгне от Франция утре сутринта, а другият - по-късно тази седмица.    Гражданите на ЕС, които се намират в региона на Ухан и искат да се приберат, могат да подадат молба, независимо от тяхната националност. По първоначални данни около 250 френски граждани ще бъдат извозени с първия самолет и около 100-ина души от други страни-членки ще използват втория полет.    Това е първото искане за оказване на помощ, като други могат да последват през идните дни.    \"Координационният център за незабавен отговор на ЕС работи 24 часа в денонощието и е в постоянна връзка със страните-членки, представителствата на Общността в региона и китайското посолство в Брюксел. При искане може да бъде оказана и допълнителна помощ\", допълва Ленарчич.    ЕС ще съфинансира транспортните разходи по репатрирането.    Чрез механизма за ще могат да бъдат транспортирани само здрави или европейски граждани без симптоми на коронавируса, се казва в съобщението на ЕК за пресата.    Ситуацията с китайския коронавирус коментира днес и премиерът Бойко Борисов. Много бързо може да възникне катаклизъм и виждате какви тежки здравни и икономически последствия може да има това. Възложил съм на външно министерство да си приберем студентите, за да не стане нещо лошо. Ще пратим самолет да ги приберем, колкото и да струва, съобщи министър-председателят.   Вчера министерството на външните работи съобщи, че в града има трима българи, всички студенти, като увери, че няма засегнати от новия вирус. Днес временно управляващият българското посолство в Пекин Владислав Спасов каза пред Би Ти Ви, че блокираните в Ухан са четирима.  ", "date": "2020.01.28", "title": "ЕС организира изтеглянето на европейски граждани от Ухан заради вирусната епидемия "}
{"url": "http://epicenter.bg/article/Donald-Tramp-razkri-detayli-ot--Sdelkata-na-veka----mirniya-plan-za-Blizkiya-iztok-/205212/7/96", "text": "Израел е готов да приеме американския план за уреждане на Близкия Изток като основа за по-нататъшни преговори с палестинците. Това обяви във вторник американският президент Доналд Тръмп в Белия дом на съвместна пресконференция с израелския премиер Бенямин Нетаняху, предават TACC и Агенция \"Фокус\".    \"Вчера премиерът Нетаняху ме информира, че е готов да подкрепи моята визия като основа за преки преговори ... с палестинците, което е исторически пробив\", каза той.        Във връзка с разкриването на американския план за разрешаване на палестино-израелския конфликт американският президент заяви, че Израел прави голяма крачка към мира. \"Днес Израел прави голяма крачка към мира“.    Американският президент припомни, че в понеделник той се срещна в Белия дом както с Нетаняху, така и с политическия му опонент, лидера на центристкия блок „Синьо-Бяло“ Бени Ганц.   \"И двамата лидери се присъединиха към мен, за да изразят подкрепата си за тези усилия за постигане на споразумение, доказвайки, че Израел се стреми към мир\", добави Тръмп.      Новият план на САЩ предвижда реалното удвояване на палестинските територии, каза Тръмп. \"Според тази карта палестинската територия ще се удвои, а палестинската столица ще бъде създадена в Източен Ерусалим, където Америка гордо ще отвори посолството си\", каза той.    В този случай, според американския президент, САЩ ще работят, за да гарантират, че територията на палестинската държава е неразделна.      САЩ са готови да работят с други държави за изпълнение на плана на САЩ за разрешаване на палестино-израелския конфликт.  \"Съединените щати са готови да работят с всички страни. Много други страни са готови и искат да работят с нас. Говорих с много от тях\", заяви Тръмп.  ", "date": "2020.01.28", "title": "Доналд Тръмп разкри детайли от „Сделката на века“ – мирния план за Близкия изток "}
{"url": "http://epicenter.bg/article/Kevork-Kevorkyan--Nepreklonni-svideteli-/205157/11/33", "text": "Никога не съм мислил, че текстовете ми имат нужда от „преводач“.  Имам пълно доверие на читателите си – те го усещат и заради това са толкова много.  Една госпожа обаче пише, че последният ми „анализ“, макар и да е „кристалничък“ – това трябва да е опит за иронизиране – всеки гражданин можел сам да си го направи.  Освен това – обрисувал съм „бароково“ една ситуация, която познават и децата.  Бароково?  И вече с патос, подходящ за общуване в прогимназия, ме призовава:  „Предложете нещо, мечтайте на глас!“    Най-напред, за децата.  Позорът е, че те вече нищо не знаят – най-вече за Миналото, което означава, че са слепи и за Настоящето. За Бъдещето да не говорим.  Слепи котета – това постигна Прехода.    Немалко хора на години също не провиждат в Настоящето.  Не могат да проумеят дори простичкия факт, че те не са сами в него, че то е и на милиони хора, оскотели от недоимък и унижение.  Но, всъщност, Истинските Скотове, са ония, които не ги забелязват, понеже са опаковани/скрити на завет в собственото си битие – долу-горе прилично. И колко са те?    Слепци/скопени апологети на Настоящето се мяркат понякога и в тази страница – колкото да стане ясно, колко фалшиви са.    Моята цел никога не е била да поучавам, а още по-малко да карам някой да „мечтае“.  Отдавна вече изчезнаха думи като „хоризонт“, примерно – никой Властник не ги използва, защото обикновено хоризонтът му стига до собствената му храносмилателна система.    И думата „мечта“ вече е в черния списък – невъзможно е да мечтаеш в Недоимъка, в Безводието, в Глупостта, която извира отвсякъде, в Мъглата, която застила всичко.  Гледаш да оцелееш някак – това е магистралната цел на Прехода.  Гледаш да се забаламосаш някак.  Понеже си наясно, че Властниците дори не използват думата „Народ“ – какво остава да мислят за него.    И трябва да стане Чудо, за да се сетят за него – толкова са заети да си прегризват гърлата, един на друг.    И, какво сега – трябвало да „предложа“ нещо?  Че аз какво правя?  Превод за недосетливите: „предлагам“ на читателите си да се самопровидят.  Да останат непреклонни свидетели на собствения си Живот.  Да го виждат не като един провал – какъвто изглежда външно, а като израз на един Кураж.  Да са горди, че не успяха да прекършат Паметта им, няма и да успеят.  Да не позволят да превърнат децата и внуците им в Еничари на Незнанието/Лъжите.    Впрочем, тъкмо това правят читателите на тази страница – оставят Свидетелства за Истината/Историята.  Заради това се гордея с тях.    Другото е просто като боб.  Всеки го може.  Важното е – докато разкарвате едно или друго – да не успеят да ви разкарат от самите себе си.    ***            ***  ", "date": "2020.01.28", "title": "Кеворк Кеворкян: Непреклонни свидетели "}
{"url": "http://epicenter.bg/article/Washington-Examin--75-godishninata-ot-osvobozhdenieto-na-Aushvits-i-razdelenieto-v-Evropa/205172/11/0", "text": "„Те разделиха честванията от 75-годишнината (от освобожданието) на Аушвиц“, казва Изабела Табаровски, руски ескперт в Кенънския Институт пред вестника. „По принцип освобождението на Аушвиц е едно обединяващо събитие“, добави тя. Вместо това руският президент посети Световния форум за Холокоста в Ерусалим, Израел, заедно с някои западни лидери на 24 януари, докато полското правителство чества събитието три дни по-късно. Руският лидер не присъства на церемонията в Полша, като Москва твърди, че Путин изобщо не е бил поканен. Денят на освобождението на лагера даде информация за възможността, която беше предоставена на Путин да създава дипломатическо разделение в Западна Европа, като той дори обогати историята на Съветския съюз за сметка на Полша. „Много поляци стояха рамо до рамо (с нацистите) и дори им помагаха за убийството на евреи“, каза президентът на Израел Реувен Ривлин по време на срещата си в Краков с президента на Полша Анджей Дуда. В Париж френският президент Еманюел Макрон подаде ръка на Москва, като почете съветските сили, които освободиха Аушвиц. „На 27 януари 1945 г. смелите войници от червената армия влязоха през бодливата тел в концентрационния лагер“, каза той в своя реч, отразена руската държавна телевизия. „Те не знаеха още, че в този момент ходят по пепелта от масовите гробове, където над милион хора загинаха“. Инцидентите са част от спор, който започна преди около две години. Той е породен отчасти от опита на Полша да криминализира всяко твърдение, че страната е участвала в Холокоста, както и от опитите на Путин да представи лидерите на бившите страни от Източния блок като неонацисти или фашисти. „Освен това е интересно, че френският президент избра да отиде в Ерусалим, вместо в (Полша)“, казва Якуб Висиневски, бивш дипломат от GLOBSEC, мозъчен тръст за външна политика, базиран в Словакия. Изборът на Макрон е резултат от неговото желание да подобри отношенията между Франция с Русия, казва той. „Това показва колко по-слаби са полските съюзничества в наши дни“. Путин подчерта полският антисемитизъм от Втората световна война, като в същото време отхвърли ролята на сътрудничеството между СССР и Нацистка Германия, вследствие от подписването на пакта Рибентроп-Молотов, който раздели Европа на сферите на влияние на Москва и Берлин. „Те прикриват някои аспекти от съветската история от доста време“, казва Табаровски. „Има я тази идея, че децата не трябва да учат тъжна история, (защото) е депресираща“. „За Путин е много удобно да използва това (…) за своя изгода. Той се представя до известна степен като такъв тип лидер, президент, герой на нацията, като тези, спасили Европа от нацистите“, добавя още дипломатът.  ", "date": "2020.01.28", "title": "Washington Examin: 75-годишнината от освобождението на Аушвиц и разделението в Европа"}
{"url": "http://epicenter.bg/article/Kak-Boyko-popravya-gafovete-na-Menda/205156/11/0", "text": "    По тъмно, без предварително оповестяване, на 23 януари тя внесе поправки в Закона за БНБ, отнасящи се до Валутния борд и курса на лева спрямо еврото. Така със законопроекта си Стоянова даде широка възможност да се правят спекулации от типа \"ще падне ли борда\", \"да сменяме ли левовете в евро\".    чрез преходните и заключителни текстове на който се променя закона за БНБ. Това е тактика, неведнъж използвана от депутатите от ГЕРБ и от самата Менда Стоянова, когато искат да прокарват \"през задната врата\" поправки в закони, за които се знае, че ще предизвикат напрежение.  защото все още не е качен на сайта на парламента, а пък коментарите по него бълват непрекъснато.    които уверяват, че България ще влезе в чакалнята на Еврозоната с настоящия курс на лева и няма да се пипа Валутния борд до официалното въвеждане на еврото у нас.     , изненадващо внесоха законови изменения, според които   ще се изравни с този върху конвенционалните цигари от 1 октомври. Това породи съмнения за прокарване на лобистки интереси. Темата повдигнаха дори представители на коалиционния партньор \"Обединени патриоти\", . Но се стигна до компромис - акцизът на бездимните цигари стана 40% от този на обикновените.  Между двете четения ГЕРБ се отказаха и от друга \"оригинална\" идея - на бутилките бира над 5 литра да се слага бандерол.    - не само да има лимит за обезщетения за неимуществени вреди, но и го закова на 20 000 лв.   от страна на близките на жертви на катастрофи. Премиерът се намеси и нареди поправкте да не се гласуват, докато не бъдат подложени на широк обществен дебат.    Измененията бяха подписани от Стоянова и лидера на НФСБ Валери Симеонов. Според тях собствениците, които отдават имоти под наем чрез интернет платформите за споделени услуги, да минават през специална регистрация.  съдържаща се в преходните и заключителни разпоредби на държавния бюджет. Тя бе внесена между двете четения на законопректа за държавния бюджет.  разбраха се имотите за краткосрочно настаняване да не се категоризират, а само да се регистрират като туристически обекти.    : за лекарствата, купувани от частните и държавни болници, за различното облагане на частната и държавна лотария, . Резултатът винаги е един и същ - ощетяване на обществото и държавата в полза на частни интереси. В случая с Валутния борд обаче  бе прекрачена една норма, която щеше да взриви страната.   Борисов бързо се усети какво следва от поредните недоразумения на Менда и светкавично даде заден. Както винаги досега. Въпросът е докога ГЕРБ ще са рецидивисти в гафовете си!    ", "date": "2020.01.28", "title": "Как Бойко \"гаси пожари\" след гафовете на Менда"}
{"url": "http://epicenter.bg/article/Evrostat--Balgariya-e-na-posledno-myasto-po-izpolzvane-na-internet-v-ES/205132/4/0", "text": "87% от хората на възраст между 16 и 74 години в Европейския съюз (ЕС) са използвали интернет през последните три месеца на 2019 г. Този дял варира от 98% в Швеция до 68% в България, показва проучване на Евростат.   Според данните, страната ни е на последно място по използване на интернет в Евросъюза – едва 68 % от населението ползва активно интернет, като има тенденция към увеличаване.   Използването на интернет нараства бързо през годините – през 2007 г. ползвателите на интернет са 57%, а през 2013 г. – 75%.   Интернет се използва главно за изпращане / получаване на имейли (75%), за намиране на информация за стоки и услуги (68%), за незабавни съобщения (67%) и онлайн новини (63%). По-голямата част от хората са използвали интернет за различни банкови услуги (58%), за комуникация в социалните мрежи (57%), за достъп до здравна информация (55%), за да слушат музика (53%) и за телефонни телефона или видео разговори (52%).   България изпреварва Италия, Люксембург, Румъния и Великобритания по брой на граждани, които през 2019 г. са пазарували онлайн. Като цяло делът на пазаруващите през интернет през 2019 г. е намалял, като експертите посочват като основна причина опасенията, свързани с плащанията или поверителността, както и възможността за злоупотреба с използването на данните от кредитни или дебитни карти.   Източник: БГНЕС", "date": "2020.01.28", "title": "Евростат: България е на последно място по използване на интернет в ЕС"}
{"url": "http://epicenter.bg/article/Izsledvane--50--ot-balgarite-protiv-vavezhdaneto-na-evroto--samo-19--sa-za/205135/4/0", "text": "Мнозинството от българите не подкрепят влизането на България в Еврозоната и са склонни да повдигнат въпроса на референдум. Това сочи социологическо изследване, поръчано от Експертния клуб за икономика и политика (ЕКИП) и проведено от “Тренд” по метода на прякото полустандартизирано интервю.   Според него над половината – 54% от запитаните желаят и биха участвали в провеждането на референдум, относно премахването на българския лев като национална валута, като поне половината от запитаните са сигурни, че няма да подкрепят еврото. Едва 19% одобряват курса на правителството към ERM II и единната валута. Само 20% от запитаните са на мнение, че референдум не е нужен за подобно ключово историческо решение.   “От данните виждаме, че българите се страхуват от някаква версия на гръцки сценарий за България, при влизане в еврозоната”, отбелязва Георги Вулджев, главен икономист в ЕКИП. “Рисковете пред България са значително повече от евентуалните ползи, с оглед на дълбоките икономически недъзи, от които Еврозоната продължава да страда и които в момента причиняват стагнация на икономическото ѝ развитие” допълва още той.   Половината българи са против това България да въведе еврото като официална валута вместо лева, 19% са за такава промяна, а останалите 31% не знаят или не могат да преценят. Очаквано най-силната подкрепа за еврото е при учащите се с 32%, а най-голямата съпротива при пенсионерите с 64%. Учащите се отличават и с най-голям процент отговори \"не знам\" и \"не мога да преценя\" – 61%.   Интересна е ситуацията с партийното разпределение на вижданията. Мнозинство от избирателите на основните партии са против въвеждането на еврото. Против еврото са 39% от избирателите на ГЕРБ (спрямо 36% за) и цели 70% от избирателите на БСП (спрямо 8% за).   При тези данни, показващи изключително силната негативна позиция на избирателите от всички основни политически сили, остава неясен отговорът на въпроса – защо изброените партии до една продължават безпрекусловно да подкрепят смяната на лева с евро, обратно на вижданията на собствения си електорат.   Можем да спекулираме, че една причина за отбягването на референдум за еврозоната и държането на дебата ограничен, е нежеланието на партийните елити да се срещнат с мнението на гласуващите българи, особено тези, които подкрепят собствените си партии. Дори сериозните проценти на незнаещи и неможещи да преценят, трябва да покаже, че допълнителен дебат по темата е повече от нужен.   Най-популярната причина за подкрепа на еврото е удобството на това страните в Европейския съюз (ЕС) да имат една валута. Такова мнение е изказано от 32% от искащите смяна на лева с евро. Втората най-популярна причина за предпочитане на еврозоната с 21% е усещането, че подобна стъпка към интеграция ще ни направи пълноправни членове на ЕС и ще ни движи напред. Всъщност това са и двата най-използвани реторични похвата за промотиране на еврозоната в страните от периферията като България. Първият е по-популярен сред учащите се и работещите с по-високи доходи (най-често пътуващи и банкиращи с чужбина), докато вторият сред по-възрастните и жителите на малки населени места.   Скептицизмът към еврото идва от друга посока – основно свързана с поскъпване на живота и стопанска несигурност. Най-посочваната причина за нежелание да се въведе еврото като парична единица на България е, че всичко ще поскъпне, а доходите няма да се повишат. Такъв отговор са дали 35% от противниците на еврото у нас. Вторият най-разпространен аргумент против с 14% е, че българите ще станем по-бедни. Всъщност когато бъдат събрани всички отговори, изразяващи стопанска несигурност и опасения за намаляване на благоденствието, процентите надминават 50. Подобни настроения могат да се интерпретират през призмата на спомена за валутна нестабилност от времето на хиперинфлацията през 1997 г. и на второ място от наблюденията на притеснителните процеси в самата еврозона след началото на дълговата криза през 2009 г., особено в съседна Гърция. Над половината българи вярват, че еврото и левът са стабилни валутни системи – 60% и 59% съответно. Недоверието към двете е ниско, 14% за лева във валутен борд и 10% за еврото, и в двата случая съсредоточено при по-възрастните респонденти, особено тези над 70-годишна възраст.   Това съответствие при броя, доверяващи се на двете валутни системи, може да бъде обяснено с връзката между валутния борд на българския лев, който според чл. 28 от Закона за БНБ използва германската марка като фиксинг, с еврото като наследник на германската валута.   От друга страна, еврото може да разчита на престижа, с който все още българската общественост натоварва европейските институции, в това число и Европейската централна банка (ЕЦБ), въпреки дълговата криза в еврозоната от 2009 г. и фалитите, и други проблеми с много банки в еврозоната и банковия съюз. Вероятно фактът, че населението в страните от еврозоната има по-високи доходи, определя виждането на българските граждани, че еврото е стабилна валута.   С други думи, хората смесват богатството със стабилността и устойчивостта на еврозоната. На практика обаче от присъединяването на повечето страни в еврозоната доходът на глава от населението не нараства, а намалява (например Гърция, Италия, Кипър, Португалия).   В същото време валутният борд осигурява на лева стабилност повече от 23 години, което рязко контрастира с неговата волатилност от кризата през 1997 г. и е в основата на стабилния икономически растеж, наблюдаван в последните две десетилетия.   Българите не намират собствената си валута за по-нестабилна от еврото. Като цяло българите не намират еврото за по-сигурно от лева.   Източник: БГНЕС  ", "date": "2020.01.28", "title": "Изследване: 54% от българите искат референдум за влизането ни в Еврозоната"}
{"url": "http://epicenter.bg/article/Angelkova--Rabotim-po-initsiativa-za-morski-plazhove--svobodni-ot-plastmasovi-otpadatsi/205142/4/0", "text": "  Министърът на туризма Николина Ангелкова проведе работна среща с Даниел Кайеха, генерален директор на ГД „Околна среда“ към Европейската комисия. Те разговаряха в Брюксел, като дискутираха както актуални теми в двата ресора, така и кръговата икономика.   Министър Ангелкова информира, че у нас се работи по инициатива за плажове, свободни от пластмасови отпадъци. Това ще допринесе за екологосъобразното стопанисване на ивиците и за повишаване качеството на един от основните ни продукти - летния морски туризъм, подчерта тя.   Нашата цел е да засилим конкурентоспособността и ефективността на туристическия сектор  в България, като оптимално използваме природните ни ресурси и спазваме политиките и приоритетите на ЕС, каза министър Ангелкова. Тя уточни, че министерството е разработило редица стратегически документи, които да гарантират изпълнението на основните цели за напредък на отрасъла. Министърът запозна събеседника си с положителните резултати на българския туризъм, постигнати през последните години, и подчерта, че секторът е ключов за икономиката ни и приоритетен за българското правителство.     Министър Ангелкова отправи покана към г-н Даниел Кайеха за участие във второто издание на международната конференция за инвестиции, която ще се проведе през месец май в курорта Слънчев бряг. Тазгодишният форум е насочен към насърчаване на възможностите за вложения в устойчив туризъм в Югоизточна Европа и се организира в сътрудничество с д-р Талеб Рифай, генерален секретар на Световната организация по туризъм (СОТ) (2009-2017). ", "date": "2020.01.28", "title": "Ангелкова: Работим по инициатива за морски плажове, свободни от пластмасови отпадъци"}
{"url": "http://epicenter.bg/article/Angelkova--Balgarskiyat-turizam-stava-vse-po-konkurenten-zaradi-visokoto-kachestvo-na-uslugite/205149/4/0", "text": "„Българският туризъм става все по-конкурентен заради високото качество на предлаганите услуги и голямото им разнообразие. Изтеклата година бе изпълнена с много предизвикателства и белязана от фалита на най-големия британски туроператор, но въпреки това секторът продължи да дава устойчив принос за икономиката на страната“. Това заяви министърът на туризма Николина Ангелкова на работна среща в Брюксел с Карлес Мосо, заместник генерален директор на Генерална дирекция „Конкурентоспособност“ в Европейската комисия, съобщиха от пресцентъра на Министерство на туризма. „Европа продължава да бъде водеща туристическа дестинация в света, но е необходимо да развиваме постоянно нейния потенциал“, подчерта министър Ангелкова. Двамата събеседници обсъдиха ролята на отрасъла за устойчивото развитие на европейската икономика – туризмът генерира 10.3% от БВП на ЕС и създава над 27 млн. работни места. Коментирана бе и важната роля на новите технологии и дигитализацията за туристическата индустрия. „Създадени са изключително полезни приложения за туризъм и те трябва да са в помощ на все повече туристи, търсещи нови обекти и непознати места“, отбеляза министър Ангелкова. Тя се спря подробно на обявения през миналата седмица от министерството механизъм за насърчаване на организирания туризъм чрез реклама. Целта е запазване и разширяване на позицията на България като търсена дестинация чрез повишаване ефективността на маркетинговите дейности и стимулиране на директните продажби на туристически пакети. Целеви пазари по проекта са Русия, Великобритания, Германия, Полша, Унгария, Чехия и Словакия, а бюджетът му - 15 млн. лв. с ДДС. Резултатите ще се отчитат на база реализирани нощувки в местата за настаняване, включени в Единната система за туристическа информация, която институцията въведе. Г-н Мосо поздрави министъра за механизма и заяви готовност за съдействие при реализацията на други подобни инициативи.", "date": "2020.01.28", "title": "Ангелкова: Българският туризъм става все по-конкурентен заради високото качество на услугите"}
{"url": "http://epicenter.bg/article/-quot-Gazprom-quot--shte-zapazi-iznosa-si-na-priroden-gaz-za-Evropa-na-segashnite-niva/205154/4/0", "text": "Руският газов монополист \"Газпром\" обяви във вторник, че ще запази износа на природен газ за страните извън ОНД на нивото от предишните години, съобщава БНР.   Изказването направи ръководителят на компанията Елена Бурмистрова, отговарящ за износа, на 13-тата Европейска газова конференция. Тя  отбеляза, че през 2019 година износът на \"Газпром\" за страните извън ОНД възлиза на 199,3 милиарда кубически метра газ\". Тези данни включват и доставените на Китай 382 милиона кубически метра газ.   Ден по-рано руската компания заяви, че вече е доставила първият си милиард кубически метра газ по тръбопровода \"Турски поток\". Този газопровод беше официално открит на церемония на 8-ми януари с участието на президента на Турция Реджеп Ердоган и на неговия руски колега Владимир Путин.   Миналия месец пък вече бившият руски премиер Дмитрий Медведев обяви, че са били решени проблемите по отношение на транзита на руска газ за Европа през Украйна, както и взаимните претенции на двете държави.  ", "date": "2020.01.28", "title": "\"Газпром\" ще запази износа си на природен газ за Европа на сегашните нива"}
{"url": "http://epicenter.bg/article/-quot-Earbas-quot--postigna-sporazumenie-po-otnoshenie-na-razsledvane-na-kompaniyata-za-koruptsiya/205163/4/0", "text": "\"Еърбъс\" (Airbus) заяви, че европейският самолетостроителен гигант е постигнал принципно споразумение с френските, британските и американските оторизирани органи по отношение на техни разследвания за обвинения в подкуп и корупция, съобщава БНР.   \"Еърбъс\" беше разследван от френските и британските власти заради съмнения за корупция при продажбите на джетове в рамките на последното десетилетие. Европейският самолетостроител също така се оказа изправен пред разследвания от страна на САЩ за съмнения за нарушения на контрола върху износа.   Компанията обяви, че споразуменията се сключват и в контекста на спазването на американските регулации за международен трафик на оръжие, като те подлежат на одобрение от френския, британския и американските съдилища и от съответните регулаторни органи.   По юридически причини \"Еърбъс\" посочи, че не е позволено да коментира подробностите от своите дискусии с оторизираните власти, които включваха Националната финансова прокуратура на Франция, Бюрото за тежки измами в Обединеното кралство и съответните американски власти, включително и каква сума ще бъде платена по постигнатите споразумение. Според някои информация става въпрос за около 3 млрд. евро (3,3 млрд. щатски долара).    Акциите на Airbus поскъпват с около 1% на парижката фондова борса, но след първоначален ръст с близо 2 на сто.", "date": "2020.01.28", "title": "\"Еърбъс\" постигна споразумение по отношение на разследване на компанията за корупция"}
{"url": "http://epicenter.bg/article/Tomislav-Donchev--Vsichki-tryabva-da-pozelenyavame--no-ne-iskame-da-badem-zeleni-i-bedni/205167/4/0", "text": "\"Всички трябва да позеленяваме, но не искаме да бъдем зелени и бедни\". Това заяви вицепремиера Томислав Дончев по време на срещата между бизнеса и правителството.  В следващото десетилетие зелената сделка ще промени из основа начина, по който се прави бизнес, начина, по който се произвежда енергия, и начина на живот на хората, прогнозира вицепремиерът.    По думите му, всички искаме да бъдем зелени, въздухът да бъде чист, водата да бъде чиста, но и никой не иска да бъдем зелени и бедни. Това, което е анонсирано е свръхамбициозна програма за редукция на емисиите. \"Светът така или иначе ще позеленява. Ние ще бъдем в авангарда и след 10 или 15 години ще бъдем в позицията да продаваме зелени технологии в едни или други държави\", каза Дончев.    Българската икономика се е развила значително след присъединяването към ЕС и в значителна степен е сменила профила си, но все още остава малка, отбеляза още Томислав Дончев на срещата с бизнеса. Ниската производителност на труда и високата консумация на енергийни ресурси са другите характеристики на българската икономика. По-важното е какво трябва да се случи с икономиката ни, според вицепремиера. Колкото по-малко икономиката ни е зависима от държавата, толкова по-добре, смята той.    Зелените теми не са наука, те са идеология, по думите на вицепремиера. Дончев подчерта, че е \"за\" редуциране на въглеродните емисии, но с темпове, с които сме готови това да се случи. Правят се опити да се предвидят последиците от зелената сделка,но трябва да бъдем проактивни, изтъкна той. За да се мине към зелената трансформация, има предвиден Фонд за справедлив преход. Вицепремиерът е притеснен, че средствата в него няма да са достатъчни. Зелената сделка ще преформатира всичко, според Дончев.    За развитието на икономиката ни той обясни, че скоро в министерския съвет ще влезе законът за индустриалните зони. Целта е бързо да се стимулират инвестициите. Ние сме в момент на много дълбоки промени, каза Томислав Дончев.   В началото на февруари проектът на закона ще бъде публикуван за обществено обсъждане, допълни той. По текстовете се работи от половин година.    \"Законът съдържа в себе си много фин баланс от стимули за всеки инвеститор в индустриална зона. Казано на битов език, опитваме се да смачкаме режимите, така че нещата да се случват по-бързо – и за този, който създава индустриална зона, и за този, който реши да създава мощности\", обясни пред журналисти вицепремиерът след срещата с бизнеса. Дончев успокои, че с текстовете на закона не се цели масово изграждане на индустриални зони. \"Желанието на кабинета е, когато се появи инвеститор, да може законодателно да бъде стимулиран и бизнесът му да заработи за една година, а не да чака по три и повече, както е сега\" допълни той. ", "date": "2020.01.28", "title": "Томислав Дончев: Всички трябва да позеленяваме, но не искаме да бъдем зелени и бедни"}
{"url": "http://epicenter.bg/article/Krasimir-Angarski--Nyama-nuzhda-ot-promenite-v-zakona-za-BNB-/205169/4/0", "text": "Бащата на Валутния борд Красимир Ангарски разкритикува остро законодателните начинания на председателя на бюджетната комисия Менда Стоянова, които се отнасят до Валутния борд и курса лев-евро в контекста на присъединяването ни към чакалнята на Еврозоната.   \" Пред БНР той обясни, че в     На 23 януари 2020 година председателят на бюджетната комисия на парламента Менда Стоянова е внесла тайно за разглеждане проект за допълнение на чл. 29 от Закона за БНБ, който се отнася до фиксирането българския лев към еврото и възможността да се прилага плаващ курс при влизането ни в чакалнята    Според Петър Чобанов - финансист от Института по икономики и политики и бивш финансов министър и депутат, у нас се прави паралел с Литва и Естония, но в техните закони за валутния борд не е бил записан какъв е валутният курс.    \"  След вкарването на този член в закона, който копира европейската практика и процедура и за който се е сетил N-ския чиновник в N-ската дирекция на Европейската централна банка, вече тази стойност не стои толкова твърдо\", коментира той в предаването \"12+3\" по \"Хоризонт\".   Чобанов продължи: \"Аз не виждам каква е причината да си променяме закона в най-чувствителната му част. Защо не беше измислен един допълнителен член, в който да бъде добавено, че мандатът на правителството е единствено да влезем в еврозоната с този фиксиран курс.\"   Според бившия финансов министър докато няма такъв законов текст са напълно основателни притесненията, че някой следващ финансов министър в някое следващо правителство, би могъл да се съгласи и на друг курс. \"Ние не знаем в каква политическа ситуация ще се окажем утре\", добави Петър Чобанов. Според него \"доверието в борда се обвързва с доверието в конкретното правителство и конкретното ръководство на централната банка, които трябва да защитават този валутен курс в тежки преговори с останалите ни партньори.\" Чобанов е на мнение, че текстовете, внесени от Менда Стоянова е по-добре да бъдат изтеглени, защото създават излишен риск, който би оскъпил и всяка потенциална инвестиция в страната.   Красимир Ангарски бе още по-категоричен. \"Защо не отворят Договора за присъединяване на България към ЕС? Той е минал през всички държави-членки. Какво има да се умува?! Ако някой чиновник в ЕС не иска ние да влизаме в еврозоната, да го каже открито! Какви са тези условия, които ни поставят - някакъв член, по който правителството можело да сменя курса, ако някой в ЕС го поискал?! Няма такова нещо, има договор за присъединяване!\"        ", "date": "2020.01.28", "title": "Бащата на Валутния борд Красимир Ангарски посече Менда: Няма нужда от промените в закона за БНБ "}
{"url": "http://epicenter.bg/article/Nov-sluchay-na-AChS-pri-gligan-ustanoven-v-oblast-Smolyan/205174/4/0", "text": "Нова положителна проба за Африканска чума по свинете е установена при глиган на територията на Държавно горско стопанство- Хвойна, община Чепеларе, според информация от Областната дирекция по безопасност на храните в Смолян. Това е първият случай на АЧС за област Смолян за тази година, съобщава БТА. Болестта е установена при дива свиня, отстреляна от местни ловци.   Месото от заразения глиган ще бъде загробено съгласно предвидените мерки за биосигурност. Резултатите от изследванията на проби от глигани стават ясни дни след отстрела, но през това време месото се съхранява, уточняват от ОДБХ. Мерки за ограничаване разпространение на заразата ще се наложат след издаване на заповед за огнището на АЧС.   На територията на ДГС- Хвойна през 2019 г. бяха установени още два случая на заразяване с чума при глигани.", "date": "2020.01.28", "title": "Нов случай на АЧС при глиган установен в област Смолян"}
{"url": "http://epicenter.bg/article/ZORA-s-nov-adres-v-Sandanski/205216/4/0", "text": "Преди броени дни жителите на град Сандански посрещнаха деня с нов обширен магазин ЗОРА на улица Тодор Каблешков 9. Откриването привлече много жители на града и околните населени места. Хората се трупаха повече от час преди ЗОРА да отвори врати.  Посетителите имаха удоволствието да се насладят на изобилието и разнообразието, включващо целия спектър от уреди за дома и семейството, предлагани от световни производители. Интериорните решения на магазина са изцяло съобразени с иновативния дизайн характерен за обектите на ЗОРА. Новият магази ЗОРА ще посреща своите клиенти без почивен ден на ул. Тодор Каблешков 9, в Сандански.   ", "date": "2020.01.28", "title": "ЗОРА с нов адрес в Сандански"}
{"url": "http://epicenter.bg/article/Mashtabna-operatsiya-sreshtu-bitovata-prestapnost-vav-Vrachansko-/205121/3/0", "text": "Мащабна операция срещу битовата престъпност се провежда във врачанското село Малорад и околностите. В района има засилено присъствие на специални части на жандармерията.    Акцията е започнала рано тази сутрин, блокирани са входовете и изходите на няколко населени места, предаде БНР.    По информация на \"Хоризонт\" операцията е свързана с препоръките на главния прокурор Иван Гешев във връзка с борбата с битовата престъпност.    Незаконен пистолет и боеприпаси са иззети при специализираната полицейска операция в село Малорад. Това сочат окончателните резултати от операцията в селото, съобщиха от ОДМВР - Враца.    Извършени са проверки на 207 лица, 171 автомобила, 8 лица представляващи оперативен интерес.   За установени нарушения са съставени 21 акта и 15 фиша по Закона за движение по пътищата; 1 бързо полицейско производство за незаконно притежаване на оръжие (пистолет и боеприпаси) и досъдебно производство за съхранение на тютюн без български акцизен бандерол.   Намерени и иззети са 30 кг тютюн.   Акцията е в изпълнение на заповедта на главния прокурор Иван Гешев за повишаване ефективността за противодействие на престъпността чрез разкриване на цялостната престъпна дейност и ускоряване на разследването по две и повече досъдебни производства срещу един и същ обвиняем.  Целта на операцията е противодействие на битовата престъпност. Полицейски операции със същата насоченост ще се провеждат на територията на цялата страна, като органите за сигурност ще следят и за спазването на мерките за неотклонение на криминално проявените лица, с неприключили съдебни и досъдебни производства, както и за контрола от страна на специализираните институции.", "date": "2020.01.28", "title": "Мащабна операция срещу битовата престъпност във Врачанско, иззети са незаконен пистолет и боеприпаси"}
{"url": "http://epicenter.bg/article/Ivan-Geshev--Da-se-biyat-politsai-ne-e-priznak-za-demokratichnost-/205129/3/0", "text": "„Единственото, което мога да кажа, е, че ми е изпратено досъдебно производство от наблюдаващи прокурори. Те са видели в това досъдебно производство данни, които пораждат неясноти в разпоредбата на член 103 от Конституцията. И са ми изпратили това досъдебно производство с оглед моите правомощия да сезирам Конституционния съд за задължително тълкуване на Конституцията”.  Това заяви главният прокурор Иван Гешев в изявление пред журналисти по повод питането си до Коснситуционния съд относно имунитета на президента и вицепрезидента.  Казано просто, има съпричастност на президента към престъпление.   „След като съм се запознал, съм констатирал, че има основания и писмено съм ги изложил пред КС”, заяви още главният прокурор.   Преди това се появиха съобщения, че след вчерашното му питане до КС от Президентството са се обърнали към него с покана за среща, но той е отказал.   \"Ще кажа само това - не съм се срещал с президента вчера\", лаконично отговори Гешев и категорично отказа да коментира повече.   В понеделник Иван Гешев поиска от Конституционния съд да разясни докъде се простира имунитетът на президента, що е то „държавна измяна” и „нарушение на Конституцията”. Гешев пита и дали евентуално дело срещу държавния глава трябва да бъде спряно или прекратено, докато той заема поста.        \"Сръбската държава не иска да изпълни международните си ангажименти относно Цветан Василев. Има образувано досъдебно производство за извършено престъпление след вчерашния протест пред МРРБ\". Това каза в изявление главният прокурор Иван Гешев, предаде Канал 3.    \"Българските граждани имат право да протестират, ако стриктно спазват закона, ако защитават интересите на собствената си държава. Да се бият полицаи не е признак за демократичност. Не е присъщо за никоя държава в ЕС\", добави Гешев.    \"Какво би се случило в САЩ, ако това се стане? Още повече полицай, който е жена. Това означава, че удряш по държавата. Няма да се толерира да се бият полицаи, това се е превърнало в национален спорт и трябва да спре\", каза още той.", "date": "2020.01.28", "title": "Иван Гешев: Има досъдебно производство, свързано с президента, и питането ми до КС е в тази връзка"}
{"url": "http://epicenter.bg/article/Rayonniyat-sad-v-Plovdiv-predprie-nay-tezhkata-myarka-spryamo-mazha--ograbil-benzinostantsiya-v-s--Trud/205168/3/0", "text": "Районен съд – Пловдив определи най-тежката мярка - „задържане под стража“ спрямо С. Р, съобщиха от пресцентъра на съда.    Спрямо С. Р. е повдигнато обвинение за грабеж на бензиностанция в с. Труд, извършен на 24 януари 2020 г. За това престъпление законът предвижда наказание „Лишаване от свобода“ в размер от 3 до 10 години, като престъплението се явява тежко.    Съдът прецени, че от събраните по делото писмени и устни доказателства може да се направи обосновано предположение, че обвиняемият С. Р.  е извършил престъплението, за което му е повдигнато обвинение. Съдът прие, че съществува реална опасност от укриване или извършване на престъпление в случай на по-лека мярка.   44-годишният мъж от Карлово е бивш служител на бензиностанцията, с дебело криминално досие и е разследван за 16 кражби. Той е извършил престъплението въоръженият и маскиран с противогаз, обезвредил охраната и отмъкнал 1 500 лева от касата.   Определението не е окончателно и подлежи на протест и обжалване пред Пловдивския окръжен съд на 4 февруари 2020 г. от 15.30 часа.", "date": "2020.01.28", "title": "Районният съд в Пловдив определи най-тежката мярка спрямо мъжа, ограбил бензиностанция в с. Труд"}
{"url": "http://epicenter.bg/article/Pestitsidi-za-rastitelna-zashtita-sa-otrovili-vodata-na-Maritsa/205171/3/0", "text": "Два пестицида за растителна защита са причинили токсичното отравяне на водите на река Марица. Това показаха първите резултати от взетите проби, съобщава БНТ.    Замърсяването е спряно, но заради него огромно количество риба беше отровена преди няколко дни. Анализите са направени от Регионалната лабораторията към Изпълнителната агенция на околната среда в Пловдив. Пробите са взети от 19 пункта в региона на отравянето, а анализите включват 86 показатели.    Пестицидите са открити във водите на река Пишманка. В Марица наличие на пестициди поне първоначалните проби не са показали, но тепърва се очакват окончателните данни. Анализът на първите водни проби изключва отравянето да е причинено от цианиди, арсен, живак и други токсични метали. От Басейновата дирекция квалифицираха случая като \"най-тежкото замърсяване на река Марица, предизвикало отравянето на тонове риба\". Предполагаемият към момента източник на замърсяването - пазарджишката фирма \"Екоинвест\", може да бъде глобена с още десетки хиляди лева и по Закона за екологичните щети. Това обаче може да се случи след приключване на следствието и излизането на окончателните резултати. Иначе, за пореден път пловдивчани бяха успокоени, че няма опасност за качеството на питейната вода.    Проверките са показали замърсяване с пестициди на пластмасовите опаковки, които е обработвала фирмата, която вече е глобена за замърсяването на Марица.Според Марин Маринов от Басейнова дирекция - Пловдив, опаковките, които са открити в \"Екоинвест\", правят връзка с тези пестициди. Полепвайки дори няколко парченца в хрилете на рибата, ако те носят замърсяване, отравянето става много по-бързо.  Още следващата седмица ще бъде сформирана комисия, която ще проверява складовете за съхранение на излезли от употреба пестициди. На територията на област Пловдив от 13 са останали 6, които са под денонощна охрана.    \"Закрити са редица складове за пестициди и са транспортирани, прехвърлени, тези залежали над 30 години и излезли от употреба пестициди, са третирани вече в Лион, Франция в инсинератори. Количествата са около 818 тона\", каза Стефан Шилев, директор на РИОСВ - Пловдив.    Възстановено е и нормалното състояние на водите в Марица и Пишманка. Замърсяването е спряно в района на Цалапица и разливът не може да продължи надолу, уверяват от областната управа. \"За всеки случай остава предупреждението за ограничение на улов на риба по поречието на река Марица и водопоя на животни\", съобщи Дани Каназирева, областен управител на Пловдив.    Проверките на агенцията по храните до момента не се установили по тържищата и борсите в региона да се продава от мъртвата риба в Марица.   ", "date": "2020.01.28", "title": "Пестициди за растителна защита са отровили водата на Марица"}
{"url": "http://epicenter.bg/article/Tsyal-arsenal-otkriha-v-doma-na-mazha--samoubil-se-vchera-v-DANS/205181/3/0", "text": "Огромно количество оръжия и боеприпаси бяха открити в дома на 55-годишния мъж, който се самоуби вчера в сградата на ДАНС. Във връзка с инцидента под ръководството и надзора на Софийска районна прокуратура е образувано и се води досъдебно производство за извършено престъпление по чл. 127, ал. 1 НК – склоняване към самоубийство на друго лице, когато е последвало такова,    Вчера – на 27.01.2020 г., в гр. София, бул. „Черни връх“ 45, в сградата на Държавна агенция „Национална сигурност“, непосредствено преди да премине през металдетекторна врата за охрана и контрол на достъпа, К. се прострелял в главата със самоделно огнестрелно оръжие – писалка, тип „оса“. Същият бил призован за даване на обяснения по образувана прокурорска преписка.   Материалите по делото са докладвани на дежурен прокурор в СРП, като по-късно вечерта е извършено претърсване и изземване в дома на К. Открити са голямо количество оръжия и боеприпаси, които са иззети като веществени доказателства. Предстои назначаване на необходимите експертизи и провеждане на други действия по разследване.  ", "date": "2020.01.28", "title": "Цял арсенал откриха в дома на мъжа, самоубил се вчера в  ДАНС"}
{"url": "http://epicenter.bg/article/Rabotnitsi-postradaha-ot-voltova-daga-pri-intsident-vav-VETs--quot-Samoranovo-quot-/205185/3/0", "text": "Двама работници са пострадали от волтова дъга при инцидент във ВЕЦ \"Самораново\", съобщи за БТА директорът на инспекцията по труда в Кюстендил Валентин Златински.    Инцидентът е станал тази сутрин, преди 9.00 часа.    Работниците - на 43 и 48 години - са пострадали при извършване на ремонтни работи в централата, намираща се на река Отовица над дупнишкото село Самораново.   Пострадалите са били приети в частната болница в Дупница, но след това са транспортирани за \"Пирогов\".   На мястото на инцидента са представители на Инспекцията по труда в Кюстендил и от полицията в Дупница.", "date": "2020.01.28", "title": "Работници пострадаха от волтова дъга при инцидент във ВЕЦ \"Самораново\""}
{"url": "http://epicenter.bg/article/Nagradiha-voennosluzhesht-ot-VMS--spasil-choveshki-zhivot/205197/3/0", "text": "Военнослужещ от Военноморските сили (ВМС) беше награден със заповед на началника на отбраната за доблестна постъпка, довела до спасяването на човешки живот при инцидент, на който той е станал свидетел.   В Щаба на ВМС днес, 28 януари матрос Левон Топалян от военното формирование 26 870 – Варна получи награда сувенирен нож „Манлихер” от заместник-началника на отбраната вицеадмирал Емил Ефтимов. Това съобщиха от пресцентъра на Министерството на отбраната.    Поводът за награждаването са доблестта, честността и самообладанието, проявени от матрос Левон Топалян. На 12 декември 2019 г. рано сутринта в района на квартал „Чайка” във Варна матрос Топалян спасява живота на припаднала жена, която удря главата си и получава гърч. Матросът е повикал бърза помощ, събрал личните документи, вещи и ключове на пострадалата жена и ги предал на пристигналия медицински екип.   ", "date": "2020.01.28", "title": "Наградиха военнослужещ от ВМС, спасил човешки живот"}
{"url": "http://epicenter.bg/article/Unishtozhiha-nevzriven-boepripas--otkrit-v-zemlishteto-na-kazanlashko-selo/205199/3/0", "text": "Военнослужещи от Сухопътните войски унищожиха днес, 28 януари, невзривен боеприпас, открит в землището на село Горно Изворово, Община Казанлък, област Стара Загора.   Формированиeто за овладяване и преодоляване на последствията от бедствия от Батальона за защита на силите – Стара Загора от състава на Втора механизирана бригада беше под ръководството на капитан Йордан Йорданов.   При спазване на мерките за безопасност военнослужещите извършиха разузнаване и унищожаване на място на 120 мм осколъчно-фугасна мина, силно корозирала, без видима маркировка.", "date": "2020.01.28", "title": "Унищожиха невзривен боеприпас, открит в землището на казанлъшко село"}
{"url": "http://epicenter.bg/article/Nezakonno-depo-za-stari-gumi-kray-biorezervat-v-Burgas-se-razrastva/205204/3/0", "text": "Кметът на Бургас Димитър Николов направи проверка и сигнализира главния прокурор за незаконно сметище, което се намира в частен терен в близост до града и до биорезервата Атанасовско езеро. За това съобщи самият той във Фейсбук.   \"За мен това е престъпление срещу природата. Надявам се нарушителят да бъде установен бързо, а замърсяването да се премахне за негова сметка. Въпреки че щетите върху природата нямат цена. Те са безвъзвратни\", написа той.     \"Разчитам на органите на реда, за да бъде открит собственикът на терена\", каза пред журналисти кметът на Общината Димитър Николов по повод откритото незаконно депо за отпадъци, струпани върху частен терен в близост до природния резерват Атанасовско езеро, предаде репортер на Радио „Фокус“ – Бургас.  „Много се възмутих. На място видях огромни количества употребявани гуми от всякакъв калибър – за леки коли, камиони, трактори и други. Това показва, че този, който е извършил това екологично престъпление, се занимава с този род бизнес. За съжаление, въпреки няколкото ни сигнала до РИОСВ – Бургас и тяхното изострено внимание, не успяха да намерят собственика на терена, който се оказа софийска фирма. На адреса на фирмата отричаха да има такъв представител, затова, според нас, трябваше да се намеси лично главният прокурор, защото това е престъпление към нашия резерват“, отбеляза кметът Николов.    Той уточни, че на няколко пъти са получавани сигнали, включително от чужденци-орнитолози, които посещават Атанасовско езеро с цел наблюдение на птиците.    „Присъствието на този грозен отпадък там застрашава екологичния баланс. Използвали са достъп, който ние от общината сме осигурили с изграждането на една част от пътя за канално-помпената станция за фекалните води към пречиствателната станция. През нея, може би в тъмната част на деня, са превозили този отпадък доста организирано. В момента аз разчитам на органите на реда да ми помогнат, да идентифицират собственика, който трябва да бъде санкциониран. Това е вменено в закона“, посочи още Димитър Николов.  ", "date": "2020.01.28", "title": "Кметът на Бургас сигнализира за открито незаконно депо за стари гуми до биорезерват "}
{"url": "http://epicenter.bg/article/Dvama-zaginali-pri-tezhka-katastrofa-kray-Ruse-/205211/3/0", "text": "Двама души са загинали, а трима са тежко пострадали при катастрофата тази вечер край Русе. Това заявиха от Спешна помощ в крайдунавския град, предадоха Нова тв и БТА.    Сигнал за инцидента е подаден около 18,50 часа. По първоначална информация в участъка между градовете Русе и Мартен са се ударили две коли и тежкотоварен камион. На място бяха изпратени линейки, екипи на полицията и на противопожарната служба.    От Спешна помощ обясниха, че двамата загинали са мъж и жена на възраст между 20 и 25 години, които са били в едната кола. Останалите трима, които са пътували в същия автомобил - две момичета на 15 и на 17 години и 27-годишна жена, са пострадали тежко. Те са откарани в Университетската болница \"Канев\" с множество травми и наранявания.    От полицията съобщиха, че предстои оглед и изясняване на причините за инцидента.  ", "date": "2020.01.28", "title": "Двама загинали при тежка катастрофа край Русе "}
{"url": "http://epicenter.bg/article/Korneliya-Ninova-v-Razgrad--Ostavaneto-na-kabineta-Borisov-e-garantsiya-za-novi-i-novi-krizi-/205198/2/0", "text": "\"В дебата за вот на недоверие управляващите казаха, че ако правителството падне, няма кой да реши кризата с водата и боклука. Точно обратното е. Оставането на кабинета Борисов е гаранция за нови и нови кризи.\" Това каза председателят на БСП Корнелия Нинова в Разград, където е по покана на кмета Денчо Бояджиев по повод празника на града.    Тя коментира, че преди дни управляващите са сътворили ново и опасно напрежение с внесена на тъмно, между първо и второ четене, поправка в закона за БНБ, с която отварят вратичка за промяна на курса лев спрямо евро. \"След като авторитетните професор Вучева, професор Дуранкев и други финансисти и икономисти разкриха рисковете за България, днес премиерът гарантира, че няма да има обезценка на лева и поскъпване на стоките и услугите. Гарантира на думи. Документите говорят друго.   Затова имам 5 въпроса към Борисов. 1. Взимал ли е Министерският съвет решение за такава промяна в закона?- по наша информация, не. Защо МС бяга от тази отговорност и се крие зад депутати.   2. Разпореждал ли сте на Менда Стоянова да внася тази поправка в последния момент без обществено обсъждане?   3. Стои ли партия ГЕРБ зад това предложение?   4. Вярно ли е, че Управителният съвет на БНБ не е питан за становище и негови членове са научили от медиите?   5. Истина ли е, че има външен натиск за това решение?\"- каза Корнелия Нинова.    Според нея за пореден път важни за българите решения се вземат на тъмно, умишлено се скриват в някоя преходна разпоредба на закон, не се чуват професионалистите и за последиците никой не е отговорен.   \"Ето този модел на управление на държавата трябва и може да бъде спрян. Алтернативата в конкретния случай: или оттеглете този текст, или запишете изричен друг, че по време на преговорите и до влизането в Еврозоната България няма да променя курса лев-евро. Всичко останало са празни приказки за наивници\", коментира Нинова.    В Разград тя се се срещна с представители на общинската и областната организация на БСП по тяхна покана.  ", "date": "2020.01.28", "title": "Нинова с 5 въпроса към Борисов: Стои ли партия ГЕРБ зад предложението на Менда Стоянова?"}
{"url": "http://epicenter.bg/article/Kaloyan-Metodiev-/205202/2/0", "text": "Ако тръгне импийчмънт срещу Радев, рейтингът му от 60% ще скочи на 80%, заяви политологът Калоян Методиев, който в момента е началник на кабинета на президента Румен Радев.   \"Ако президентът каже, че България е добре и се развива, той ще загуби най-вярното си оръжие - да говори истината. Държавата не може да осигури населението си на битово ниво - няма вода, за какви успехи може да говорим. Затова днес при отчета си президентът каза: \"Розовите очила - долу!\", няма как да се справим с проблемите, ако не ги знаем\", коментира още в предаването \"Лице в лице\" по БТВ Калоян Методиев. Днес Радев и вицепрезидентът Илияна Йотова отчетова три години на \"Дондуков\" 2.   \"Срещу президента няма обвинения за убийство, за корупция, нищо форс мажорно, което да оправдава това активиране на прокуратурата срещу него. Нещата се развиват мълниеносно\", коментира Методиев по повод на действията на Иван Гешев срещу Радев.   „Разпространените от прокуратурата записи са в суров вид и с много условности. Към днешна дата въпросителните са една страница, а отговорите - нула. Категорично няма яснота за случващото се“, каза в предаването „Лице в лице“ Калоян Методиев. Началникът на кабинета на Румен Радев обясни, че президентската институция е разбрала за тези записи от медиите.  \"Не е минало още през юридическо обсъждане, за да се провери достоверността. Все още сме в сферата на догадките. Нещата се развиват в мълниеносен порядък и ги научаваме между етажите“, уточни Методиев.    По думите му в момента сме свидетели на \"разграждането на държавността\".    \"Междуинституционалната война се разраства. Създават се условия за една перфектна буря в държавата. Кой какво ще прави в тази мътна вода е отделен въпрос. Очевидно вече сме влезли в една криза и какво ще се роди от нея ще стане ясно в близко бъдеще\", смята Калоян Методиев.    \"Ако президентът каже, че България е добре и се развива, би изгубил най-силното си оръжие – да говори истината и да е огледало на това, което се случва в обществото. Няма как да се каже на черното бяло – нещата у нас не вървят. Система след система изключват, държавата не функционира дори на битово ниво от африкански тип\", на мнение е началникът на кабинета на Радев.    Калоян Методиев заяви, че президентът не се страхува, ако се стигне до импийчмънт.    „Ако тръгне процедура по импийчмънт на президента, рейтингът му от 60% ще стане 80%, заяви той.    Оценката му за ситуацията в страната е следната - свидетели сме на разпад на държавността. Така Методиев коментира като политолог факта, че в публичното пространство се пускат записи на действащия президент.   Създават се условията на една перфектна буря или мътна вода, кой какво ще прави в нея, е друг въпрос, добави Калоян Методиев. Според него е налице институционална война.   Президентът продължава срещите си за промяна в конституцията, предстоят срещи с политическите партии и с тримата големи в съдебната система, поясни Методиев.   Запитан каква е целта на президента за тези промени в конституцията, Калоян Методиев посочи - оптимизация на държавността. Одеждите на президентската институция са били тесни на всички президенти, защото те са избрани пряко. Радев се упитва да уплътни в рамките на своите правомощия доверието на над два милиона българи, гласували за него, посочи Калоян Методиев. Най-голямата сила на президента е говоренето, изтъква той.   \"Прессекретариатът на държавния глава няма как да коментира съдържанието на записи, направени чрез СРС и разпространени от прокуратурата, нито да потвърди твърденията за естеството на разговорите, тяхната автентичност и достоверност\", се казва в позиция на президентството изпратена по-късно.  ", "date": "2020.01.28", "title": "Калоян Методиев: Ако тръгне импийчмънт срещу Радев, рейтингът му от 60% ще скочи на 80%! (ВИДЕО)"}
{"url": "http://epicenter.bg/article/Obshtinskite-savetnitsi-na-DPS-v-Dulovo-s-ostra-deklaratsiya-sreshtu-politikata-na-predstavitelite-na-GERB-/205203/2/0", "text": "Общинските съветници на ДПС в община Дулово излязоха с остра декларация относно политиката на представителите на ГЕРБ в Община Дулово. Това съобщиха от пресцентъра на партията.    Декларацията бе прочетена пред днешното заседание на Общинския съвет от председателя на Общински съвет - Дулово и общински съветник от ДПС Невхис Мустафа.    Общинските съветници от ДПС заявиха, че няма да подкрепят бюджета на общината, защото не приемат политика под натиск и принуда!      ПРОТЕСТНА ДЕКЛАРАЦИЯ    ОТ ГРУПАТА НА ОБЩИНСКИТЕ СЪВЕТНИЦИ ОТ ПП „ДПС”    ОБЩИНА ДУЛОВО    СРЕЩУ БЕЗПАРДОННОТО И КРАЙНО ЗАПЛАШИТЕЛНО ПОВЕДЕНИЕ НА НАРОДНИЯ ПРЕДСТАВИТЕЛ ОТ ПП ГЕРБ АЛТИМИР АДАМОВ      Изборите минаха и резултатите са налице.    В началото на настоящия мандат заявихме, че единствената партия за всички нас присъстващи в тази зала е партията „Община Дулово и нейните жители”.    Уважаеми колеги, искаме накратко да Ви запознаем с хронологията на събитията, които са причина за написването на тази протестна декларация.    Поблемите започнаха много отдавна, след края на евроизборите, когато заради съмнения и слухове за политически пристрастия и приемлив за народния представител вот, бяха освободени от работа няколко служители на горското стопанство в Дулово.    След няколко месеца започна предизборната кампания за местните избори 2019 година. То не бяха заплахи, то не беше натиск, цялата административна машина се превърна в предизборен инструмент в ръцете на Алтимир Адамов и съмишленици.    Надявахме се, че с приключването на изборите това му поведение ще се промени, кадруването, заплахите и натискът ще приключат.    Но уви, от няколко седмици станахме свидетели на нови още по-ожесточени нападки и заплахи за освобождаване от работа на хора близки до ДПС.    В момента имаме натиск по отношение на приемане на бюджета.    Дами и господа съветници, явно притесненията по отношение на представения ни така бюджет за 2020г. ни свежда до мисълта, че крие много подводни камъни. Слезе се до ново ниво на заплахи, че ако евентуално бюджета не бъде приет, ще бъдат освободени над 50 човека, чиито списък той твърди, че има от училища, детски градини, читалища и община.    Отоговорно заявяваме, че няма да търпим подобно поведение. Декларацията ни ще стане достояние на цялата общественост, медии, политически партии, президент, министър-председател и парламент.     ", "date": "2020.01.28", "title": "Общинските съветници на ДПС в Дулово с остра декларация срещу политиката на представителите на ГЕРБ "}
{"url": "http://epicenter.bg/article/Dva-koraba-zasednaha-v-reka-Dunav-v-rayona-na-Belene-/205205/2/0", "text": "Украински тласкач с една баржа заседна тази сутрин в района на 564 километър от река Дунав при Белене и блокира временно корабоплаването, предаде БНР.    Корабът беше отстранен следобед, но на негово място е попаднал друг румънски кораб.    От Агенцията за проучване и поддържане на река Дунав в Русе ще изпратят кораба „Осъм“ за ново замерване на нивото, тъй като има изменение на речното дъно заради липсата на достатъчно вода.    До всички капитани е изпратено предупреждение за повече внимание при преминаване на участъка.    Два прага затрудняват корабоплаването по река Дунав в българския участък, съобщиха от дирекция \"Речен надзор\" в Русе. Към момента фарватерът е временно затворен в района на Белене заради заседнал украински тласкач, чийто капитан не се е съобразил с указанията за дълбочина. Там има струпване на 15 плавателни състава, които изчакват преместването на заседналия кораб с баржа.    Кап. Иван Жеков, ръководител на дирекцията \"Речен надзор\" към Морска администрация в Русе поясни, че се е оформил втори праг в района между Тутракан и Силистра, където има изместване на пясъци. Нивото на река Дунав в целия участък е ниско, а прогнозите засега не са благоприятни. Капитаните трябва да се съобразяват с указанията, които получават от речните навигационни системи.  ", "date": "2020.01.28", "title": "Два кораба заседнаха в река Дунав в района на Белене "}
{"url": "http://epicenter.bg/article/Kaloyan-Pargov/205206/2/0", "text": "2020 година започна доста бурно. Очевидно е, че пластовете се разместват. Това заяви лидерът на БСП- София Калоян Паргов на традиционна среща с медиите в началото на годината.   Той припомни, че преди година е предрекъл, че 2019 година ще бъде време на промени.   В БСП ни предстои същия тест, добави Паргов, препращайки към прекия избор на лидер на БСП, който предстои. Нека годината бъде не само на промяна, но на промяна с развитие, пожела още лидерът на столичните социалисти.   Очаквайте подробности!    ", "date": "2020.01.28", "title": "Калоян Паргов: Чака ни бурна година, пластовете се разместват!"}
{"url": "http://epicenter.bg/article/Radev-v-Razgrad--Ne-mozhem-da-prodalzhavame-napred--ako-ne-sme-stapili-zdravo-na-nashite-traditsii-/205207/2/0", "text": "Вярвам, че с бащинска отговорност и синовна признателност ще продължим да съхраняваме урока по достойнство и родолюбие, завещан от предците ни, и да го предаваме от поколение на поколение. Защото не можем да продължаваме напред, ако не сме стъпили здраво на нашите традиции. Това заяви президентът Румен Радев пред жителите и гостите на Разград по повод отбелязването на 142 години от освобождаването на града от Османско владичество, съобщиха от прессекретариата на държавния глава.    Държавният глава и върховен главнокомандващ на Въоръжените сили прие почетния караул на площад „Възраждане“. Венци и цветя бяха поднесени пред Мавзолея-костница на загиналите войни и български опълченци през Руско-турската освободителна война.    Държавният глава отбеляза, че днешният ден е повратна точка в историята на града именно защото преди 142 години разградчани с гордост са се нарекли свободни хора.    „Днес по силата на една повече от 100-годишна традиция отново се събираме пред мавзолея-костница. Показателно е, че той е изграден само година след освобождението с признателност на разградчани“, посочи президентът Радев.    По думите на държавния глава, богатството на разградския регион са преди всичко неговите хора, защото именно на тях майстор Манол е завещал силата на съзиданието и поривът към свободата.    „Пожелавам ви здраве, сили, висок дух и много енергия, за да градим заедно една по-достойна и по-добра България, в която нашите деца да остават“, каза Румен Радев    По време на посещението си в Разград президентът разговаря с ръководството и с представители на местната власт.  ", "date": "2020.01.28", "title": "Радев в Разград: Не можем да продължаваме напред, ако не сме стъпили здраво на нашите традиции "}
{"url": "http://epicenter.bg/article/Sled-sreshta-s-Goranov--Otmenya-se-natsionalniyat-protest-na-hotelieri-i-restorantyori-/205208/2/0", "text": "Хотелиерите и ресторантьорите отменят планирания за утре протест. Това стана ясно след двучасова среща на бранша с финансовия министър Владислав Горанов, предаде репортер на БГНЕС.    “С неудоволствие ще кажа, че заради аргументите им, а и такова е настояването на министър-председателя - за отлагане на измененията на Наредбата по отношение на специализирания софтуер за управление на продажбите, те се отлагат с шест месеца“, съобщи Горанов пред медиите след срещата.    През следващите три месеца от гратисния период държавата и браншовете са се договорили за интензивни срещи между експертите и НАП, в които да се изясняват нормативни въпроси.    В по-кратки срокове – до няколко седмици, ще се проведе и среща за уточняване на регламента по запечатване на неизрядни обекти, съобщи финансовият министър. „Обсъдихме и въпроса, че няма връзка между измененията на наредбата и запечатването на обекти“, разкри Горанов.    Обединихме се около тезата, че основата на наредбата от 2018 година няма нужда да бъде променяна, каза още министърът.  „Моето лично мнение е, че наредбата и в този си вид може да се прилага от стопанските субекти, но уважаваме позицията на колегите от този бранш,“ обясни Горанов.    \"От името на Българска хотелиерска и ресторантьорска асоциация (БХРА) и от Асоциацията на заведенията искаме да благодарим на министър Горанов, че ни изслушаха. Това беше изключително конструктивен диалог, който се случва не за първи път. Призоваваме нашите структури от утре да не провеждаме протеста, който беше обявен за 12:00 часа. Мисля, че постигнахме достатъчно на този етап\", каза председателят на БХРА Вени Петрова    През тези три месеца, през които ще се разисква наредбата, ще има представители и на малкия и средния бизнес извън хотелиерството и ресторантьорството. Като цяло и ние сме доволни от срещата, допълни Ричард Алиберов, председател на Българската асоциация на заведенията.    След 3 месеца страните се договориха да направят отново среща с финансовия министър Владислав Горанов.    БГНЕС припомня, че по темата тази сутрин се изказа и министър-председателят Бойко Борисов, който заяви, че все не разбирал недоволството на хотелиерите и ресторантьорите, тъй като по думите му, тези бизнеси година и половина не казали проблемите си.    По време на 14-та среща на бизнеса с правителството премиерът Борисов заяви, че иска ресторантите и хотелите да излязат на светло.    Борисов призна, че забелязва едно странно поведение от страна на недоволния бизнес по отношение на Наредбата. Непрекъснато се говори къде е държавата по отношение на една или друга политика. Когато се вземат мерки и правителството излезе с решение – пак става проблем, защото мерките фалирали бизнеси, коментира премиерът.    Премиерът, както и финансовият министър, апелираха недоволните търговци да си кажат ясно какво им пречи и с какво не са доволни, защото трудно ги разбирали.    Българската стопанска камара също заяви, че подкрепя “справедливите искания” на браншовите организации, протестиращи срещу Наредба Н-18, касаеща режима за регистриране и отчитане на продажбите в търговските обекти с касови апарати.    Камарата настоява да бъдат променени разпоредбите в наредбата, според които търговски обекти ще бъдат запечатвани от НАП още преди да е изрично доказана някаква вина от страна на търговеца.  ", "date": "2020.01.28", "title": "След среща с Горанов: Отменя се националният протест на хотелиери и ресторантьори "}
{"url": "http://epicenter.bg/article/Antoniy-Galabov--Polititsite-ne-znayat--kakvi-shte-badat-posleditsite-ot-impiychmant-na-prezidenta-/205210/2/0", "text": "Политиците не знаят, какви ще бъдат последиците от импийчмънт на президента. Това каза за предаването „Това е България“ на Радио „Фокус“ политологът доц. Антоний Гълъбов, по повод установените от прокуратурата доказателства за съпричастност към престъпна дейност на президента.    Той обясни, че за да се стартира процедурата, е необходимо сериозно мнозинство в парламента от народни представители, които да са убедени в предоставените доказателства.    , гласи текстът от основния закон.    Гълъбов добави, че липсата на тълкувателно решение на Конституционния съд относно образуването на досъдебно производство срещу държавния глава и дефинирането на „държавна измяна“ са спирали действията срещу президенти досега в най-новата ни история.    “Ние сме имали и предишни случаи, в които е имало сериозни съмнения или за нерегламентирани действия, или за неща, които биха могли да бъдат окачествени като нарушение на Конституцията. Но липсата на ясна дефиниция за това най-вероятно е препятствала желанието да бъдат продължени подобни стъпки. Спомням си втория мандат на президента Първанов, например, когато имаше съвсем ясно изразена политическа воля от партия ГЕРБ да тръгне към процедура на преждевременно отстраняване на държавния глава. Аз смятам, че ако Конституционният съд даде ясни отговори на поставените въпроси от главния прокурор, това ще структурира по някакъв начин разговора“ допълни политологът.    Антоний Гълъбов каза още, че процесът по импийчмънт не минава през прокуратурата, а през Народното събрание. Той уточни, че решението за отстраняване от длъжност на президента се взима само от Конституционния съд.    Въпросният текст гласи:    Действията на Иван Гешев целят прокуратурата да не се използва за политически цели, смята Антоний Гълъбов. Той обясни, че Иван Гешев е първият главен прокурор, който преди това е работил като прокурор, и заради това е получил подкрепата на Прокурорската колегия.    „Виждаме и доста решителни действия от страна на прокуратурата. Имам предвид и по отношение на водната криза. В началото главният прокурор взе на специален надзор съответните дела за водната криза в Перник, след това ги обедини, след това бяха повдигнати обвиненията към господин Димов. Виждаме, че продължават разследванията и арестите по водната криза. По същия начин вървят досъдебните разследвания, свързани с отпадъците, с депата, с легитимността на операторите с тях“, добави политологът.    Антоний Гълъбов каза още, че в момента главния прокурор е ориентиран към действия срещу организираната престъпност и кризите. Според него предстоят разследвания и срещу корупционни престъпления.  ", "date": "2020.01.28", "title": "Антоний Гълъбов: Политиците не знаят, какви ще бъдат последиците от импийчмънт на президента "}
{"url": "http://epicenter.bg/article/Vladimir-Karolev--Vodnata-kriza-v-Pernik-nyama-kak-da-bade-preodolyana-v-ramkite-na-obyavenite-45-dni-/205213/2/0", "text": "Водната криза в Перник няма как да бъде преодоляна в рамките на обявените 45 дни. Това каза за предаването „Това е България“ на Радио „Фокус“ икономистът Владимир Каролев.    Той добави, че освен ниските нива в яз. „Студена“, в Перник има чести аварии и множество течове по системата. Според него за водоснабдяване в страната се инвестират около 60 млн. лв, с които не могат да бъдат решени проблемите.    „Трябва да се намерят инвестиции, както от европейски грантове, тоест - безплатно там, където може, така и от по-дългосрочни нисколихвени кредити от чужбина, предимно от Европейската инвестиционна банка, но и трябва да се вкара частният сектор в управлението“, подчерта икономистът.    Владимир Каролев каза още, че планираният холдинг ВиК ще се занимава с довеждаща водна инфраструктура, ремонтите и строежите на язовири, но не и с инвестиции в градската водоснабдителна система, защото това противоречи на европейските регулации.    Той добави, че регионалните ВиК дружества ще трябва да плащат такса за използването на довеждаща водна инфраструктура.  ", "date": "2020.01.28", "title": "Владимир Каролев: Водната криза в Перник няма как да бъде преодоляна в рамките на обявените 45 дни "}
{"url": "http://epicenter.bg/article/Balgarin-se-varna-bolen-ot-Pekin--priet-e-vav-VMA-/205214/2/0", "text": "Българин, завърнал се от Пекин е потърсил помощ в инфекциозната клиника на ВМА, съобщи БНТ.    Според лекарите симптомите му не приличат на китайския коронавирус. За крaтко мъжът е поставен под домашна карантина, но след това е бил приет в клиниката за наблюдение. Така ще се избегнат евентуални усложнения, защото мъжът има и други заболявания.    ВМА е в готовност да изолира пациенти със съмнения за китайски коронавирус. Клиниката разполага със специална носилка и изолатор.    За момента обаче Националната грипна лаборатория не може да изследва проби със съмнения за китайски коронавирус, защото не разполага с реактиви.    \"Без тези реактиви можем да изследваме други коронавируси и други респираторни вируси, но специално този ще имаме готовност следващата седмица\", заяви проф. Нели Корсун, завеждащ Национална грипна лаборатория.    \"При множество такива случаи се освобождава целият този етаж. Целият този етаж почва да работи за коронавирусната инфекция. А при много повече от обема на този етаж, който е от 15 човека - оправяме цялата болница и болницата става само за работа с новия коронавирус\", допълни полк. доц Георги Попов, началник Катедра \"Инфекциозни болести\" във ВМА.", "date": "2020.01.28", "title": "Българин се върна болен от Пекин, приет е във ВМА "}
