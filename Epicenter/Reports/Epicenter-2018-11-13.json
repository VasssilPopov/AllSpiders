{"url": "http://epicenter.bg/article/Prezidentat-Radev-otide-na-gosti-na-prof--Stefan-Danailov/168083/2/0", "text": "Държавният глава Румен Радев се срещна с проф. Стефан Данаилов, информираха от прессекретариата на президентството.   \r\n Поводът за срещата на президента с известния актьор, който бе председател на инициативния комитет, издигнал неговата кандидатура на президентските избори през 2016 г., е навършването на две години от спечелената изборна победа. \r\n", "date": "2018.11.13", "title": "За първи път! Президентът Радев отиде на гости на проф. Стефан Данаилов"}
{"url": "http://epicenter.bg/article/Radev--Balgarskiyat-biznes-e-dlazhnik-na-grazhdanite-po-otnoshenie-na-zaplashtaneto-na-truda-/168031/2/0", "text": " заяви снощи президентът Румен Радев. Изказването си държавният глава направи по време на на церемонията, на която бяха отличени финалистите от конкурса \"Мениджър на годината - 2018\". Държавният глава обяви победителя от 11-ото издание на надпреварата за успешни бизнес ръководители, организирано от списание \"Мениджър\". Президентът връчи кристалната статуетка на Александър Димитров, председател на управителния съвет и главен изпълнителен директор на \"А1 България\".  По думите на държавния глава,    Вторият тип бизнес е този, който движи напред българската икономика и придава реална добавена стойност – това е истинският и прогресивен български бизнес, който инвестира в обучение и квалификация на своите служители, в нови форми на управление и постепенно, но неотклонно модернизира обществото и интегрира страната в Европа. Президентът призова държавата и обществото да подкрепят именно почтения и прогресивен бизнес.  \" , номинирани за наградата, които ръководят сложни процеси, проекти и хора в трудна и динамична среда\", заяви още президентът Румен Радев.  Президентът посочи, че . Румен Радев отбеляза, че държавата е длъжник на българския бизнес по отношение на правила, предсказуемост и законност, но българският бизнес е длъжник на гражданите по отношение на заплащането на труда.  \"Развитието на иновативния и почтен бизнес през последните десетилетия у нас нямаше как да се случи, ако не бяха българските предприемачи и мениджъри с богат опит, управляващи ефективно процеси и хора, вземащи важни оперативни и стратегически решения\", заяви Радев.  \"От обучението си в Стратегическата академия на Военновъздушните сили на САЩ научих, че  отбеляза още Радев.  Той посочи, че това послание е въплътено в целия конкурс и изрази благодарност към организаторите му от списание „Мениджър“.  Церемонията по награждаването се състоя в понеделник вечерта на сцената на Софийската опера и балет. Президентът Румен Радев беше придружаван от съпругата си Десислава Радева.  ", "date": "2018.11.13", "title": "Президентът: У нас има два типа бизнес – единият корумпира, другият развива икономиката ни"}
{"url": "http://epicenter.bg/article/Radev--Nalozhih-veto-varhu-Zakona-za-korporativnoto-podohodno-oblagane-/168032/2/0", "text": " Това каза президентът Румен Радев пред журналисти.   “ , каза още Радев.   Припомняме, че на 7 ноември 2018 г. парламентът прие окончателните промени в Закона за корпоративното подоходно облагане, с които се направиха изменения и в редица други данъчни закони. Парламентът прие собствениците на стари автомобили да плащат по-висок данък.    заради което Радев преди няколко дни упрекна управляващите в обръщението си по повод 10 ноември и Прехода. Тогава президентът укори властта, че хората не си купуват нови возила не защото не искат да пазят околната среда, а защото са бедни.   При мен не е дошъл този закон. Първо трябва да обяснят на българския народ, на българските граждани. В никакъв случай не искам да се намесвам в законотворческия процес на българския парламент, заяви държавният глава. По Конституция президентът стои в края на законотворческия процес. И аз активно участвам в него“, каза още държавният глава.     На въпрос дали приема среща с ГЕРБ за предложенията на управляващите за застраховка „Гражданска отговорност“, държавният глава заяви: „ Държавният глава не е получил предварителния доклад на ЕК за съдебната власт. Като гражданин знам за нашата правосъдна система повече, отколкото един доклад от Брюксел, коментира обаче Радев.   Попитан дали проверката на прокуратурата срещу конституционния съдия проф. Атанас Семов ще се отрази на легитимността на решенията на Конституционния съд, президентът заяви, че не може да гадае решенията и действията на другите институции.   По повод искането на Асоциацията на европейските журналисти-България да бъде наложено вето върху медийния законопроект, внесен от депутатите от ДПС Делян Пеевски, Йордан Цонев, Хамид Хамид и Велислава Кръстева, Румен Радев заяви:           Връщам за ново обсъждане в Народното събрание разпоредби от Закона за изменение и допълнение на Закона за корпоративното подоходно облагане (ЗИД ЗКПО), тъй като с тях се препятства осъществяването на конституционно признати граждански  права и вменени задължения. Без тяхното осъществяване обменът на жизнено важни блага както за обществото, така и за отделната личност, би бил невъзможен. Тези взаимоотношения засягат принципи на конституционния ред, установени в полза на отделния човек, но и в интерес на обществото. Тяхното нарушаване предизвиква основателна тревога.   Както и друг път съм подчертавал, опазването на околната среда е особено важна функция на държавата. Ето защо подкрепям включването на екологичен компонент при формирането на данъка върху превозните средства. Същевременно считам, че с приетата цялостна уредба на този данък няма да се постигнат целените резултати - стимулиране извеждането на по-стари автомобили от употреба и замяната им с по-нови и по-екологични автомобили, както и намаляване замърсяването на въздуха от превозните средства. Уредбата на данъка върху превозните средства не провежда последователно принципа „замърсителят плаща“, тъй като не отчита нито честотата на използването на превозните средства, нито наличието на устройства за намаляване на вредните емисии, нито вида на използваното гориво. Принципът „замърсителят плаща“ няма как да се въведе с екологичен компонент в имуществен данък. Замърсяването не се дължи на притежаването на пътното превозно средство, а на неговото използване. Постигането на екологичния ефект ще бъде затруднено и поради липсата на гаранции в закона, че събраните средства от този данък ще се разходват за екологични цели. Във връзка с въведения в данъка върху превозните средства екологичен компонент се отменят съществуващи досега данъчни облекчения. С отпадането на тези облекчения цялостната уредба на данъка върху превозните средства, която включва не само данъчната основа и данъчните ставки, а и предвидените облекчения, става небалансирана. Както в мотивите, така и в оценката на въздействието, е премълчан реалният процент на увеличение на данъка с оглед отпадането на тези облекчения. Така се прикрива фактът, че се засягат над 50 % от превозните средства на възраст над 15 г., които по официални данни са над 70 % от всички регистрирани 4 130 195 превозни средства. Реалното увеличение на данъка включва както утежнението, предвидено с въведения екологичен компонент, така и утежнението, предизвикано от премахването на досегашните данъчни облекчения. Така на практика увеличението на данъка е значително по-голямо, отколкото се представя на обществеността.   Принципът на социалната справедливост на данъците има основа в чл. 60, ал. 1 от Конституцията. Що се отнася до данъчни облекчения и утежнения, те са допустими и тяхното определяне съгласно чл. 60, ал. 2 от основния закон е оставено на законодателя. Законодателят обаче е ограничен от правилото на ал. 1, като е длъжен да ги съобразява с доходите и имуществото на платците. Състоянието на превозните средства в една държава е проекция на стандарта на живот и показател за съществуващите социални разслоения в нея. Едва ли има собственик, който не иска да ползва по-ново и по-екологично превозно средство, а всъщност мнозинството от гражданите не може да си го позволи заради получаваните доходи. Ето защо проблемът е в намирането на подходящия баланс, който да отчита съществуващите реалности и да не накърнява принципа на данъчната справедливост.   Независимо от въведения екологичен компонент, данъкът върху превозните средства по правната си същност е имуществен пряк данък. Затова той следва да е обвързан с имуществото на гражданите, както повелява чл. 60, ал. 1 от Конституцията. На практика с приетия закон за превозно средство с по-малка стойност ще се дължи по-висок данък, което е ефект предимно от отпадането на съществуващите досега данъчни облекчения. Именно данъчните облекчения са конституционно предвидена възможност за диференциране на данъчната тежест, която може да смекчи утежнението от въвеждането на екологичния компонент. Особено важна е данъчната справедливост (поносимост), която изисква съразмерност с имуществото и доходите на задължените лица. С приетата уредба допустимата граница за автономна преценка на законодателя е премината, тъй като данъчното бреме не е съобразено с равнището на доходите.   Въз основа на гореизложеното считам, че приетата цялостна уредба на данъка върху превозните средства няма да постигне целения екологичен ефект, а ще породи неблагоприятни социални последици. Тези последици ще засегнат гражданите с ниски и средни доходи, както и малкия и средния бизнес. Облагането с данък и неговото плащане несъмнено е предназначено да се посрещат финансовите нужди на държавата, но не само това. Конституцията вменява на съвременната българска държава да е социална държава и заедно с гражданите да участва в постигането на по-добър живот, да се реализира съпричастност на държавата към успеха на индивидуалния труд, индивидуалното използване на собствеността и индивидуалната покупателна способност. Убеден съм, че може да бъде намерено друго законодателно решение за по-плавно нарастване на данъка върху превозните средства, което да е съобразено в по-голяма степен с конституционните критерии за установяване на данъците.    С § 39, т. 23, б. „а“ и б. „б“ от ЗИД ЗКПО срокът, в който общините следва да се подготвят за прилагането на приетата през 2017 г. реформа на таксата за битови отпадъци, се удължава от 2 на 4 години – от януари 2020 г. на януари 2022 г. Не за първи път Народното събрание удължава в различни закони срокове, свързани с ангажименти на държавата. Намирам за несправедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. При приемането на § 39, т. 23, б. „а“ и б. „б“ от ЗИД ЗКПО за пореден път е нарушен чл. 83, ал. 1, изр. 1 от Правилника за организацията и дейността на Народното събрание (ПОДНС), който изисква аргументираност на предложенията. Видно от интернет страницата на Народното събрание, към предложението за удължаването на срока, направено от народни представители между първо и второ гласуване, не са приложени никакви мотиви.   В конкретния случай става въпрос за продължаване до 2022 г. начисляването на таксата за битови отпадъци на база данъчната оценка на имота. Така ще се удължи прилагането на една конституционно нетърпима уредба. В редица свои решения Конституционният съд е разглеждал същността на таксите и разграничаването им от данъците (напр. Решение № 3 от 1996 г., Решение № 9 от 1996 г., Решение № 6 от 1998 г., Решение № 9 от 2000 г., Решение № 10 от 2003 г., Решение № 4 от 2013 г.). Неговата константна практика е, че такса се заплаща срещу извършена услуга и размерът се определя с оглед на разходите по извършване на услугата. В този смисъл, определянето на таксата за битови отпадъци въз основа на данъчната оценка на имота, а не въз основа на количеството отпадъци, придава на тази такса характер на данък. Събираната понастоящем такса за битови отпадъци въз основа на данъчната оценка на имота е в явно противоречие и с чл. 7, ал. 1 от самия Закон за местните данъци и такси (ЗМДТ), съгласно който местните такси се определят въз основа на необходимите материално-технически и административни разходи по предоставяне на услугата.    С приетия закон се въвеждат по-високи данъчни ставки за жилищни имоти в населени места или селищни образувания от Списъка на курортите в Република България (§ 39, т. 6 от ЗИД ЗКПО относно чл. 22 от ЗМДТ). Тези по-високи ставки ще се прилагат, когато имотите не са основно жилище на данъчно задълженото лице, не са отдадени под наем и не са регистрирани като места за настаняване по смисъла на Закона за туризма.   Това завишаване на данъчните ставки при формирането на данъка върху недвижимите имоти е по предложение на народни представители, направено между първо и второ гласуване. Основните аргументи на вносителите са, че така се ликвидира съществуваща сега неравнопоставеност, тъй като собствениците, които отдават под наем имоти в курорти, освен данък върху недвижимите имоти, плащат и туристически данък/патентен данък или респ. подоходен данък по Закона за облагане доходите на физическите лица за декларираните приходи от наеми. Тези аргументи не могат да бъдат споделени. Става въпрос за различни по вид данъци – имуществени и подоходни, при които общата данъчна тежест зависи не само от стойността на имотите, но и от начина, по който те се използват.   Конституцията определя две категории данъци - съобразно това дали са на базата на имуществото на данъчнозадължените субекти или на основание на техните доходи (чл. 60, ал. 1). Данъкът върху недвижимите имоти е типичен имуществен данък, докато туристическият данък, патентният данък и данъкът върху приходите от наеми са подоходни данъци. Както посочва Конституционният съд в Решение № 9 от 1996 г., юридическият състав на данъка върху недвижимите имоти обхваща правото на собственост върху тях и породеното от него данъчно задължение има един и същ обем както когато сградата се ползва за жилищни нужди, така и когато тя не се ползва за такива нужди. Поради това размерът на данъка върху недвижимите имоти се обуславя от стойността на обекта, която не се влияе от това за какви нужди той се използва (Решение № 9 от 1996 г., Решение № 11 от 2013 г.). В своята практика Конституционният съд последователно застъпва разбирането, че „Отделното посочване в чл. 60, ал. 1 от Конституцията на \"доходи и имущество\" трябва да се схваща като изискване за разграниченост между подоходните и имуществените данъци, за недопускане на елементи, присъщи на едната категория данъци в другата категория данъци (Решение № 9 от 1996 г., Решение № 8 от 2002 г. и Решение № 5 от 2012 г.). Затова като поставя размера на данъчната ставка, а оттам и на данъка, в зависимост от използването на недвижимия имот, § 39, т. 6 от ЗИД ЗКПО не кореспондира с чл. 60, ал. 1 от Конституцията.   Не мога да се съглася с подхода на Народното събрание при промените в Закона за митниците, направени с § 50 и § 64. Тези параграфи са внесени от народни представители между първо и второ гласуване и на практика са приети само на едно гласуване в нарушение на чл. 88, ал. 1, изр. 1 от Конституцията.   По своята правна характеристика Законът за митниците е устройствен закон и няма връзка с промените в Закона за корпоративното подоходно облагане. Поради това липсва основание извършването на промени, които засягат цялостната структура на Агенция „Митници“, да се правят с преходните и заключителни разпоредби на друг закон. В нарушение на чл. 84, ал. 2, изр. 2 от ПОДНС тези разпоредби бяха гласувани в пленарна зала, въпреки че са извън обхвата на приетия на първо гласуване законопроект. Така за пореден път важни промени, които засягат една от най-многочислените администрации в изпълнителната власт, се правят на тъмно, без обществено обсъждане, без оценка на въздействието и в нарушение на правилата за дейността на Народното събрание, които самото то е установило.   Съгласно § 64 ЗИД ЗКПО съществуващите митници се закриват със заповед на министъра на финансите. Немислимо е да се закрият всички митници, защото това  би означавало, че държавата остава без администрация, която да изпълнява нейните функции във връзка с провеждането на митническата политика. От разпоредбите на § 50, т. 1, б. „в“ и т. 2 е видно, че не става въпрос за закриване на митниците, а за преобразуването им в териториални дирекции на Агенция „Митници“. Затова е недопустимо предвиденото в § 64, изр. 2 прекратяване на правоотношенията на служителите поради закриване на администрацията/предприятието по чл. 106, ал. 1, т. 1 от Закона за държавния служител и по чл. 328, ал. 1, т. 1 от Кодекса на труда. Така се придава друго, неприсъщо правно значение на юридически факти, за да се приложат неотносими към тях правни последици. Третирането на преобразуването на митниците като закриване заобикаля защитните разпоредби на чл. 87а от Закона за държавния служител и на чл. 123 от Кодекса на труда, предвиждащи запазване на правоотношенията на служителите при преобразуване.   С § 50, т. 3, б. „а“ от ЗИД КПО в чл. 9 от Закона за митниците се създават нови ал. 4 и 5. Съгласно тях правоотношенията с директорите на териториални дирекции, с главните директори на главни дирекции и с директорите на дирекции в специализираната администрация в Централното митническо управление да могат да се прекратяват без предизвестие по преценка на директора на Агенция „Митници“, съгласувано с министъра на финансите. В мотивите на внеслите предложенията народни представители  липсват каквито и да е било аргументи за новата уредба, което не съответства на изискванията на чл. 83, ал. 1, изр. 1 от ПОДНС. Необходимо е да се има предвид, че заемащите тези длъжности са държавни служители съгласно чл. 13, ал. 3 от Закона за администрацията и чл. 5, ал. 1 от Закона за държавния служител. Нещо повече, по силата на чл. 5, ал. 2 от Закона за държавния служител те са висши държавни служители.   Предвиденото прекратяване на правоотношенията по преценка на директора на Агенция „Митници“ е флагрантно нарушение на основополагащи принципи на държавната служба. Статутът на държавния служител има конституционни измерения в чл. 116, ал. 1 от основния закон. Неговата значимост е очертана и от Конституционния съд в Решение № 11 от 1998 г., в което се изтъква, че “по смисъла на чл. 116, ал. 1 от Конституцията държавните служители са замислени като траен, независим от политическите промени гръбнак на държавата, а тази функция изисква стабилитет на служебното им положение\". Принципът на стабилитета е носещата конструкция на държавната служба. Той е предпоставка за професионалното, законосъобразно и безпристрастно изпълняване на служебните функции, както и гаранция срещу упражняването на политически влияния и натиск. Този принцип е неразривно свързан с основанията за прекратяване на служебното правоотношение и със защитата срещу произволни уволнения. Затова освобождаването „по преценка“ е несъвместимо със статута на държавния служител. Лишен от стабилитет, държавният служител не може да спази повелята на чл. 116, ал. 1 от Конституцията да бъде изпълнител на волята и интересите на нацията.   Прекратяването на служебните правоотношения „по преценка“ означава целесъобразност, която не подлежи на съдебен контрол. Така освободените на това основание ще бъдат лишени и от право на защита пред съд. Приетите разпоредби не държат сметка за това, че правото на защита по чл. 56 от Конституцията е основно, всеобщо и лично право на гражданите, което по силата на чл. 57, ал. 1 от основния закон е и неотменимо право (Решение № 11 от 1998 г. на Конституционния съд). Неговото значение е още по-голямо в конкретния случай, в който чрез правото на защита се брани друго конституционно установено право – правото на труд. Разпоредбите на § 50, т. 3 ЗИД КПО не съответстват и на международни актове, по които България е страна - Всеобщата декларация за правата на човека (чл. 8), Международния пакт за гражданските и политическите права (чл. 14, т. 1) и Конвенцията за защита правата на човека и основните свободи (чл. 6, ал. 1).     Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 39, т. 6, т. 15, т. 17, т. 23, б. „а“ и „б“, § 40, § 50 и § 64 от Закона за изменение и допълнение на Закона за корпоративното подоходно облагане, приет на 7 ноември 2018 г.    ", "date": "2018.11.13", "title": "Румен Радев атакува с ново вето вдигнатия данък за старите автомобили, отказа среща на ГЕРБ"}
{"url": "http://epicenter.bg/article/Kmetovete-branyat-danaka-za-starite-koli--iskat-sreshta-s-prezidenta/168048/2/0", "text": "Кметове, основно от ГЕРБ и десницата, поискаха среща с президента Румен Радев, за да му обяснят защо се е стигнало до повишаването на \"данък автомобил\". Това стана на пресконференция на Националното сдружение на общините.   Превърнали сме се в гробницата на Европа за стари коли, изтъкна Живко Тодоров, кмет на Стара Загора от ГЕРБ. Искаме среща с президента Радев, за да му обясним защо се е стигнало до промените в данъка на автомобилите, изтъкна председателят на УС на Националното сдружение на общините в Република България (НСОРБ) и кмет на Велико Търново инж. Даниел Панов (ГЕРБ). Той обясни, че пресконференцията е във връзка с ветото на президента Румен Радев.  „Това, което в последно време забелязваме, е, че действително се манипулира с данъка на автомобилите, като още през 2015 г. общото събрание на НСОРБ гласува Законът за местни данъци и такси да бъде изцяло нов. Бих казал, че с добрата комуникация с правителството в последните години успяхме да променим някои неща в закона, като едно от тях беше за данъка на автомобилите. Като тук мога да вмъкна, че това е една от мерките, които ЕС прилага най-вече за чистотата на въздуха. С тази мярка не се вдига толкова драстично данъка на автомобилите - това ще стане с от 5 до 10 лв. на година. И в крайна сметка с тези 55 ст., които се получават, подпомагаме въздуха да бъде по-чист в нашите общини“, каза Панов, цитиран от \"Канал 3\". Според него поправките в Закона за местни данъци и такси били отдавна в интернет и който искал, можел да ги види.  „Но за да се стигне до тези промени, НСОРБ сме търсили становища от всички български общини и сме стигнали до преработване специално на тази част за данъка на автомобили. И промените са одобрени, като те са най-вече в два аспекта – екологични и остарялата база на превозните средства. Допитвали сме се не само до малките общини, а до всички. Като НСОРБ ние защитаваме интереса на местната власт пред изпълнителната и действително в последните години се случват много добри неща. Създаването също така на електронни услуги за платен данък при преминаването на технически преглед също дадоха добри резултати“, продължи Даниел Панов.  Панов посочи още, че общинските съвети трябва да определят данъка в диапазони, съгласно закона, като до 31 януари те трябва да излязат с предложения и решения как да бъде променен този данък.  „Искам да препоръчам на колегите от общините да разработят няколко варианта и да покажат на гражданите как този данък ще бъде увеличен. А президентът е добре да изслуша НСОРБ, за да обясним по какъв начин се е стигнало до тази промяна в Закона за местните данъци и такси в частта данък върху автомобили. Защото тя няма да засегне толкова хората, които имат стари автомобили – таксата ще бъде минимална. В НСОРБ винаги сме се стремели всички промени да стават поетапно, за да дишаме по-чист въздух. Надяваме се президентът да определи дата за среща, за да му обясним с цифри промените“, коментира инж. Панов.  Справедливо е, който замърсява повече, да плаща повече и не бива на гребена на популизма да се връщаме назад, каза от своя страна кметът на Стара Загора кметът на Стара Загора по повод ветото на президента Румен Радев върху промените в закона за данъка за стари автомобили.  „Превърнали сме се в гробницата на Европа за стари автомобили. Положението не е добро, въздухът се замърсява. И логиката е, че всеки, който замърсява повече, трябва да плаща повече. И промените в закона в момента отговарят именно на този дух. Справедливо ли е ако има двама души и единият не замърсява толкова атмосферата, а до него има друг гражданин със стар автомобил, който замърсява повече, вторият да плаща по-малко данъци, а да замърсява повече? Къде е логиката? И нека всички институции в държавата да се държат по-адекватно и логично, защото тази промяна е промяна на бъдещето. Ако искаме да имаме по-добри условия за живот на децата в градовете, ние трябва да им ги осигурим“, каза още Тодоров.  Кметът на Стара Загора посочи, че София е пренаселена и лично на него му е трябвал един час, за да стигне до центъра.  „В кой друг голям европейски град е така? И затова смятам ,че на гребена на популизма не бива да ни връщат назад - там, където не искаме да бъдем. Искаме да имаме модерни, добре развити и чисти градове. И да пестим. А ще пестим от жертви по пътищата, когато има по-сигурни автомобили. Защото преди седмица-две стана голяма катастрофа на пътя Стара Загора – Казанлък и именно в един такъв стар, изгнил автомобил загинаха двама млади души. Очевидно е, че трябва да се вземат мерки и тази промяна е в правилната посока и ние настояваме за нея. И ще изкажем своите доводи и на една среща при президента, за да защитим гражданите си“, каза още Тодоров.  Обръщаме се към мнозинството в парламента да не се огъва под натиск и да приеме промените в закона за данъка на автомобилите, заяви пък кметът на Карлово и член на УС на НСОРБ д-р Емил Кабаиванов.  „Естествено, че ще търсим среща с президента, за да обясним нашите аргументи. Обръщам се към мнозинството в парламента – да не се огъва на какъвто и да е натиск. И нека да потвърдят тези промени, за да можем да провеждаме спокойно своята данъчна политика и догодина. И който бъде избран за кмет на следващите избори, да може да я изпълнява и след това“, коментира д-р Кабаиванов. „Повечето общини подкрепяме промените в закона. Но е нормално да има недоволство – когато някой трябва да плаща повече, нормално е да е недоволен. Не е нормално обаче политиците да се изкушават да яхнат това недоволство“, каза Атанас Камбитов, кмет на Благоевград (ГЕРБ).  Той обясни, че в новите промени става дума за това, че едните трябва да плащат повече, но само в частта за екологичен компонент. „А по-скъпите коли ще продължават да си плащат повече и това е нормално. Искам да подчертая, че Благоевград е една от общините, в които най-вероятно данъците ще паднат. Защото миналата година вдигнахме данъците за автомобили над 15 години със сто процента. Така от 19 лв. те станаха 38 лв. А спазвайки всички изисквания на новия закон, според формулата няма да вдигнем данъка на старите коли, а на новите – ще падне. Така че приходите от този данък към общината ще намалеят – т.е. няма да има увеличение на данъците“, посочи още кметът на Благоевград.  Д-р Камбитов обясни, че 1/3 от приходите в общините се формират от данъците на старите коли, а 2/3 - от тези на новите. „Така че картинката не е толкова драматична. Пък и всеки общински съвет има право на решение за вариране на данъците. И не знам защо трябва да се налага вето на нещо, което е подкрепено от почти всички български кметове“, каза още той.  ", "date": "2018.11.13", "title": "Кметове от ГЕРБ: Искаме среща с Радев! Ще му обясним за данък \"стари коли\""}
{"url": "http://epicenter.bg/article/Fandakova--Poredniyat-etap-ot-remonta-na-Severniya-park-gotov-na-95--/168050/2/0", "text": "\r\n Поредният етап от реконструкцията на Северния парк е готов на 95%, съобщи кметът на София Йорданка Фандъкова при инспекция на обекта, пише \"Монитор\". \r\n \r\n   \r\n Тя обясни, че за ремонта на парка през тази година са осигурени 1,2 млн. лв. от приватизационния фонд с продажбата на Общинска банка. В Северния парк се изгражда поливна система, канализация, осветление, както и две нови детски площадки, спортна площадка и площадка за разхождане на кучета. \r\n   \r\n От Столичната община за тази и следващата година е заложила 24 млн. лв. за обновяване на паркове и градинки. „Тази година направихме първият етап на парк „Въртопо“, реновираме розаруима в Борисова градина, входът на Южен парк към бул. „Гоце Делчев“ и други по-малки градини“, посочи Фандъкова. \r\n   \r\n Най-голямата реконструкция на зелена площ е Западен парк. Фандъкова уточни, че има забавяне на ремонтните дейности, заради валежите през юли. Предвидени са нови гранитни плочи и павета, бетонова и опесъчена настилка, подмяна на парковото обзавеждане, изграждане на нови детски площадки, ремонт и подмяна на техническата инфраструктура. Също така ще бъдат поставени нови пейки, кошчета за отпадъци, електрически стълбове, информационни табели и велосипедни стендове. Ще бъдат възстановени и оформени воднитете обекти и изграждане на ново алейно и декоративно осветление. Осветителните тела ще бъдат подменени с енергоспестяващи. \r\n   \r\n От „Московска“ 33 работят и по разширението на парк „Възраждане“, където ще бъде изграден първия общински аквапарк. \r\n", "date": "2018.11.13", "title": "Фандъкова: Поредният етап от ремонта на Северния парк готов на 95% "}
{"url": "http://epicenter.bg/article/BAN-s-tri-hipotezi-za-naselenieto-prez-2040-g----i-v-trite-namalyavame-/168055/2/0", "text": "5 860 000 души – толкова хора ще живеят в България през 2040 г., ако се сбъдне най-негативната прогноза на Департамент „Демография” към Института за изследване на населението и човека (ИИНЧ) при БАН. Експертите са разработили три варианта за развитието на демографската ситуация у нас, предаде бТВ.  Най-лошият – с падане под 6 млн. българи, би се реализирал, ако не се прилагат никакви мерки за борба с демографската криза. При частични мерки бихме наброявали 6 520 000 души, а най-благоприятният вариант предполага население от 6 750 000 души. Директорът на ИИНЧ-БАН проф. Антоанета Христова отбеляза, че този вариант е „доста нереалистичен”.  Тя обобщи, че изводът от направените симулационни варианти е, че в следващите години, при всяко положение, независимо от това какви политики се прилагат, броят на населението в България ще намалява.  Сред причините е миграцията, която е резултат от 6-кратната разлика в средната заплата между България и ЕС и се улеснява от свободното движение. В същото време има голямо количество българи, които нямат нужното образование и желание, за да се реализират на пазара на труда и с тях трябва да се работи.  По думите на проф. Христова раждаемостта у нас занапред може да се повиши от завръщането на българите, отишли в чужбина след 1989 г., както и от други общности, близки до нашата култура.  Проф. Татяна Коцева представи данни от национално представително изследване за нагласите към семейната политика, като по-голяма част от анкетираните заявяват, че трябва да има безплатни учебници и помагала, безплатни лекарства за децата и безплатна храна за учениците в училище, както и безплатни прегледи за бременни жени и безплатни извънкласни занимания за учениците по спорт, чужди езици и изкуства.  По отношение на децата до 7 години като мерки се предлагат компенсаторни суми за родителите при оставане извън ясла или детска градина, родителски кооперативи, почасови услуги, лицензиране на гледаческите услуги и др.  Всички симулации показват, че ще нараства броят на българите в напреднала възраст. Според проф. Христова това население трябва да е обект на специални политики, за да остава по-дълго на пазара на труда.  „До 2030-2035 г. у нас се предвижда все \"по-рязко да спада населението между 40 и 64 години, както и населението между 15 и 39 години, а населението над 65 години ще продължи да се увеличава\", прогнозира доц. Стоянка Черкезова.  ", "date": "2018.11.13", "title": "БАН с три хипотези за населението през 2040 г. – и в трите намаляваме "}
{"url": "http://epicenter.bg/article/Ministar-Petkova-se-pochuvstvala-zle--po-speshnost-sa-izvikani-lekari-v-energiynoto-ministerstvo/168057/2/0", "text": "Министърът на енергетиката Теменужка Петкова няма да участва в МЕ на работна среща, на която ще бъде представено предложението за актуализиране на Енергийната стратегия на Република България.   Това съобщи в началото на срещата Жечо Станков - зам.-министър на енергетиката. Причината е, че Теменужка Петкова не се е почувствала добре. Наложило се е да бъде повикан медицински екип, но ситуацията е овладяна, каза Станков, цитиран от БТА.   В дискусията участват представители на работодателски организации, синдикати, енергийни експерти и други заинтересовани страни.   През страната ни годишно минават 17,8 млрд. куб. метра природен газ. От тях 14 млрд куб. метра са за Турция; 3 млрд куб. метра - за Гърция и 0,8 милиарда куб. метра за Македония, съобщи Станков.   С променящата се инфраструктура трябва да променим нашата енергийна стратегия, каза Жечо Станков. Сега 80 процента от компресорните станции в региона са на територията на България и можем да запазим в бъдеще преноса на природен газ да минава през територията на България, допълни Жечо Станков.   В района на страната трябва да бъде изграден нова инфраструктура, която да отговаря на бъдещите енергийни проекти в региона, посочи той.", "date": "2018.11.13", "title": "Министър Петкова се е почувствала зле, по спешност са извикани лекари в енергийното министерство"}
{"url": "http://epicenter.bg/article/-quot-Demokratichna-Balgariya-quot--Nyama-da-se-vklyuchim-v-protestite-/168058/2/0", "text": "На този етап от обединението \"Демократична България\" няма да се включат в гражданските протести срещу цените на горивата и поскъването на живота. Това обявиха на пресконференция лидерите на формацията Христо Иванов и Атанас Атанасов.  Според тях страната се намира в ситуация на пълзяща политическа криза. Председателят на \"Да, България\" Христо Иванов. \"Аз разбирам гражданската енергия, която стои в дъното на тези протести, но първо това са граждански протести, които се заявяват като такива, и второ, честно казано вече като гражданин, леко ме притеснява неяснотата кой ги организира\", заяви Иванов. Той бе министър на правосъдието във втория кабинет на Бойко Борисов.      ", "date": "2018.11.13", "title": "\"Демократична България\": Няма да се включим в протестите!"}
{"url": "http://epicenter.bg/article/NAP-zatvori-5-benzinostantsii--slagali-dopalnitelni-aparati-na-kolonkite-/168023/3/0", "text": "Сериозни нарушения на законодателството са открити във всички бензиностанции - обект на съвместни проверки на Агенция „Митници“, МВР, НАП и Българския институт по метрология (БИМ) през изминалата седмица. И петте обекта, които се намират на територията на Перник, Драгичево, Свиленград и Бургас, са запечатани, а за част от нарушенията са образувани досъдебни производства, съобщиха от пресцентъра на НАП.  След извършени анализ и проверка от служители на Агенция „Митници“ са установени нарушения и са предприети съвместни действия под координацията на Междуведомствения координационен център за противодействие на контрабандата и контрол на движението на рискови стоки и товари.  В хода им е установено, че в една от бензиностанциите са монтирани допълнителни устройства към фискалния апарат на обекта. По този начин е било възможно подаването на некоректна информация за извършените доставки, наличните и проточените количества горива към НАП. В друга бензиностанция пък са открити неодобрен тип колонки.  Служителите на НАП, отговорни за принудително събиране на данъчни дългове, са иззели налични парични средства в два от обектите, заради непогасени данъчни дългове. От три от бензиностанциите инспекторите от Агенция „Митници“ са иззели гориво, заради нарушения на акцизното законодателство. Задържани са общо над 14 000 литра гориво.  Над 51 тона горива без документи задържаха митнически мобилни групи за седмица, съобщиха междувременно от пресцентъра на Агенция \"Митници\".  При проверка на стопански двор в района на София са задържани 35 495 литра дизелово гориво. Те били в три цистерни, собственост на две търговски дружества, едното от които притежава и обекти за търговия на дребно. В рамките на проверката за количествата не са представени документи по Закона за акцизите и данъчните складове. Взети са проби за лабораторен анализ.  При друг случай са задържани 6366 л. дизелово гориво и бензин без документи за платен акциз при проверка на два микробуса и три бензиностанции.  При трета проверка на бензиностанция в района на Свиленград митнически служители от митница Пловдив и митническа мобилна група установяват 9240 литра гориво, предимно дизел, без документи.  ", "date": "2018.11.13", "title": "НАП затвори 5 бензиностанции, слагали допълнителни апарати на колонките "}
{"url": "http://epicenter.bg/article/NAP-zatvori-5-benzinostantsii--slagali-dopalnitelni-aparati-na-kolonkite/168024/4/0", "text": "Сериозни нарушения на законодателството са открити във всички бензиностанции - обект на съвместни проверки на Агенция „Митници“, МВР, НАП и Българския институт по метрология (БИМ) през изминалата седмица. И петте обекта, които се намират на територията на Перник, Драгичево, Свиленград и Бургас, са запечатани, а за част от нарушенията са образувани досъдебни производства, съобщиха от пресцентъра на НАП.   След извършени анализ и проверка от служители на Агенция „Митници“ са установени нарушения и са предприети съвместни действия под координацията на Междуведомствения координационен център за противодействие на контрабандата и контрол на движението на рискови стоки и товари.   В хода им е установено, че в една от бензиностанциите са монтирани допълнителни устройства към фискалния апарат на обекта. По този начин е било възможно подаването на некоректна информация за извършените доставки, наличните и проточените количества горива към НАП. В друга бензиностанция пък са открити неодобрен тип колонки.   Служителите на НАП, отговорни за принудително събиране на данъчни дългове, са иззели налични парични средства в два от обектите, заради непогасени данъчни дългове. От три от бензиностанциите инспекторите от Агенция „Митници“ са иззели гориво, заради нарушения на акцизното законодателство. Задържани са общо над 14 000 литра гориво.   Над 51 тона горива без документи задържаха митнически мобилни групи за седмица, съобщиха от пресцентъра на Агенция \"Митници\".   При проверка на стопански двор в района на София са задържани 35 495 литра дизелово гориво. Те били в три цистерни, собственост на две търговски дружества, едното от които притежава и обекти за търговия на дребно. В рамките на проверката за количествата не са представени документи по Закона за акцизите и данъчните складове. Взети са проби за лабораторен анализ.   При друг случай са задържани 6366 л. дизелово гориво и бензин без документи за платен акциз при проверка на два микробуса и три бензиностанции.   При трета проверка на бензиностанция в района на Свиленград митнически служители от митница Пловдив и митническа мобилна група установяват 9240 литра гориво, предимно дизел, без документи. ", "date": "2018.11.13", "title": "НАП затвори 5 бензиностанции, слагали допълнителни апарати на колонките"}
{"url": "http://epicenter.bg/article/KEVR--Nyama-da-ima-promyana-v-tsenite-na-parnoto--toplata-voda-i-toka/168056/4/0", "text": "Няма да има промяна в цените на парното, топлата вода и тока до края на отоплителния сезон, ако природният газ поскъпне с до 5 на сто от Нова година, а цените на петрола се задържат около сегашните си нива. Това каза пред журналисти председателят на КЕВР Иван Иванов , предаде репортер на Агенция „Фокус“.   „Прогнозата предвижда повишение на цената на природния газ под 5 %, ако се запази тази тенденция на световните пазари. Цената на суровия петрол преди около месец достигна стойност 86 долара за барел, но постепенно намаля и в момента е малко 70 долара за барел... Ако се окаже така, мога да заявя, че цената на природния газ ще бъде коригирана, но това няма да доведе до повишаване на цената на топлинната енергия, нито до повишаване на цената на електрическата енергия. Цената на топлинната и електрическата енергия тогава ще останат непроменени до края на отоплителния сезон“, заяви доц. Иванов.   „Използвам случая да заявя, че имаше манипулации в последните дни, които се тиражираха включително и средствата за осведомяване, че се повишава цената на електрическата енергия. Цената на електрическата енергия за битовите потребители е непроменена от 1-ви юли и при тази постановка, както ви казах за запазване на тенденциите на цена на суровия петрол, би трябвало да остане непроменена до края на отоплителния сезон, поне, а след това ще видим, може и по-нататък да остане непроменена“, каза още председателят на КЕВР.   „Ние не контролираме цената на електрическата енергия, по която се извършва търговия с такава енергия с Българската независима енергийна борса. Това са цени, които не подлежат нито на контрол от страна на комисията, нито на регулиране. Там само контролираме прозрачността на търговията съгласно правилата, които са еднакви за членките на ЕС. В продължение на 19 години комисията никога не е регулирала цените на горивата, на бензина и дизела. Едновременно ще отбележа и това, че това е в целия ЕС, където горивата са свободна търгувана стока“, каза още Иван Иванов.", "date": "2018.11.13", "title": "КЕВР: Няма да има промяна в цените на парното, топлата вода и тока"}
{"url": "http://epicenter.bg/article/Savremenna-balgarska-zhivopis-v-butikova-galeriya-v-Zheneva/168037/6/0", "text": " е изложба, който се подготви и реализира съвместно от Сдружение „Толкова близо, толкова далече“ - неправителствена организация, която подкрепя популяризирането на съвременно българско изкуство и творците ни в чужбина и в България, и галерия BLITZ ART PORTRAIT - Женева.   Двете български художнички Яна Костадинова и Цветелина Русалиева дебютират на женевската сцена с творческия концепт  , като ще представят живопис и рисунки с послания за духовност, извисеност, смиреност и женственост. Те срещат своите концепции и разбирания в живописта чрез темата за образите и линиите в илюзорна рамка. Всички живеем в някакви рамки – условни или реални, житейски, емоционални, географски и физически. В творчеството им има послания и смисли, положени в определени рамки и там границите са условни – виталността на творческата страст и таланта им преминават през граници, вдъхновяват и олицетворяват.   Куратор на изложбата е Миглена Савова-Оклер, която е създател и артистичен директор на пространството за съвременно изкуство и културни събития   в Женева, Швейцария, арт мениджър на проекта е Снежана Йовева, заместник-председател на Сдружение „Толкова близо, толкова далече“.   Събитието е под патронажа на н.п. Деяна Костадинова, Посланик, постоянен представител на Република България към службата на ООН и другите международни организации в Женева, като на него се очаква да присъстват много българи от Швейцария и Франция, както и ценители на съвременното изкуство. Яна Костадинова е родена на 9 януари 1972 г. През 1996 г. завършва Национална художествена академия, специалност „Сценография“ при проф. Георги Иванов. Още като студент започва нейната професионална кариера във Варненския драматичен театър „Стоян Бъчваров“ и Пловдивския драматичен театър „Н. О. Масалитинов“, в последния е назначена за щатен сценограф. Научните й търсения я връщат отново в Художествената академия, където през 2003г. защитава докторска дисертация на тема „ “ През 2001 г. е поканена като хоноруван преподавател, а от 2005 г. е редовен преподавател по „История на костюма“ в катедра „Мода“ при НХА.   През 2007г. излиза книгата й  „ ”. Първата самостоятелна изложба на  Яна Костадинова е „История в колажи“ в галерия Артур през 2011 г. Тя работи както в областта на живописта, така и в областта на модата и експерименталната бижутерия. Нейните изложби са завършени концепции, които често включват картини, облекла и бижута. Използва класическите изразни средства и често провокира с нестандартни решения и материал, използвайки хартията при изработката на облекла и бижута.   Последните изложби на художничката я показват в една класическа светлина. Картините на Яна Костадинова са притежание на частни колекционери в страната, Германия, Русия и Америка. Цветелина Русалиева е родена на 18 юли 1973 г. в артистична среда, семейство на художници, потомци на стария български род Русалиеви. Тя убедително заема своето характерно място сред съвременните български художници. Има няколко реализирани самостоятелни изложби у нас и в чужбина.   Сюжетите й не се нуждаят от описание и разкодиране, те са импресии, изградени върху цветовата палитра, които превръщат хаотичната видимост в органична цялост. Художничката има реализирани изложби в Берлин, Саарбрюкен, Палермои Ню Йорк а през 2015 г. участва в престижното Architectural Digest Home Design Show в Ню Йорк и Маями.   Цветелина Русалиева е основател и артистичен директор на „Галерията за съвременно изкуство София” и  на българската галерия за съвременно световно изкуство в Рим – „LUXart – galleria d‘arte Luce”.   BLITZ ART PORTRAIT е пространство за изложби и културни събития. В непосредствена близост до природонаучния музей, православната църква и стария град на Женева, това място за обмен, срещи и диалози ви кани да откриете и се потопите в атмосферата на творчески замисли и реализации на съвременни творци. Регулярно ще ви предложим да откриете интересни автори, млади и утвърдени съвременни художници, местни или международни и да опознаете тяхното творчество. Ще можете да размишлявате върху създадени произведения в едно пространство, посветено на творческото изражение и процеса между автора и творбата .   BLITZ-art портрет е прозорец и към едно друго място, към което отправната точка на всяко произведение на изкуството е в емоция, чрез която се доближаваме до сакралния момент на създаването.   Имейл: blitzartportrait@gmail.com Адрес: rue Michel Chauvet 6, 1208 Geneva     Създаваме образи, задаваме смисли. Създаваме смисли, задаваме образи.  Къде е ситуирана границата между човешки условното и безусловно истинното? Каква е корелацията между мисловното като безкрайност от смисли и смислите/думи като договорена и лимитирана реалност от конотации? Между измислица и размисъл, между изкуство и истина, между безусловната свобода на изказ в изкуството и конкретиката на нейните интерпретации?  В парадигмата на човешката мисловност, „смисълът-истина“ е котва, която ни спасява в бурята от относителни величини и житейски съмнения. Но до колко истината е константна и до колко относителна величина? Нима този смисъл не е жертва на интерпретации? Или може би техен единствен галеник? Беглец през полето от знаци. Досаден гостенин, когато се опитваме на надскочим ординерното. Неуловим мираж по пътя с (временни) житейски каузи.  Плод на взаимното разбирателство или всеобщото недоумение, смисълът е субективен, а думите, с които го обличаме – израз на колективно въображение.  Всяко разбиране е илюзия, заблуда, породена от усещането за заедност. Никой не е разбран напълно и всички сме самотни, по своему. В този свят тук, пълен с измислици, в който измисляме нови смисли.  Човешката мисловност съществува благодарение на измислени думи и договорени смисли. В този свят, пълен с цветове и образи, черното на шрифта е окова, а свободата понякога е да бъдеш без смисъл и точна дефиниция. И ако човешкото има нужда от смисъла – граница, който го отделя от нечовешки безумното, то естеството само по себе си е свободно от смисъл и безсмислие. Естеството – било то божествен акт на Сътворение или неволна среща на атоми - е точно толкова необятно и непонятно за смисъла, колкото и човешкото му подобие – изкуството.  В парадигмата на човешката креативност, смисълът е все така относителен, но вратата към и след него остава винаги отворена. Образите отключват значения, думите надскачат общоприетите си конотации, мелодиите водят до шум от възможности. Шумът до нова хармония, различна за всеки, нечута от всички.   Смислите произтичат от конкретиката и неизбежната частност на собствената ни екзистенция. Във вселената на личното и сингуларно въображение, смислите са уникални, но именно тяхната уникалност ги обрича на неразбиране и илюзорна заедност. Крайната цел тук обаче е не да бъдат разбрани, а напротив – да останат в неразбиране. Защото именно неразбирането провокира. И носи екзистенциална свобода на всяко произведение. Свободата на една творба да бъде всичко и нищо - изгубена и намерена в безброй различни догадки, в хиляди противоположни интерпретации… В безкрая на артистичното всяка прилика с реални истини и окончателни смисли е случайна и неволна. В безкрая на смислите, безсмислието е допустимо. В безкрая на изкуството, дефинициите са Indefinitions. ", "date": "2018.11.13", "title": "Съвременна българска живопис в бутикова галерия в Женева"}
{"url": "http://epicenter.bg/article/EK-shte-predstavi-dokladite-za-Balgariya-i-Rumaniya-po-mehanizma-za-nablyudenie/168003/7/0", "text": "Европейската комисия ще представи днес докладите за напредъка на България и на Румъния по механизма за сътрудничество и проверка. Очаква се това да не бъдат последните доклади. Предвижда се ЕК да изрази готовност за прекратяването на механизма в досегашния му вид в следващите месеци, ако условията за това бъдат изпълнени. Докладът ще съдържа оценка на изпълнението на препоръките, които комисията отправи през 2017 година. Не се очаква да бъдат направени нови препоръки. Комисията ще съобщи, че е завършило наблюдението над България по половината показатели. Ще бъде посочено, че нашата страна е изпълнила изискванията за въвеждане на законодателство за независимостта и отчетността на съдебната система; за приемане и прилагане на нов закон за съдебната власт и на нов граждански процесуален кодекс; за прилагане на стратегия за борба с организираната престъпност, насочена към тежките престъпления, прането на пари, както и към постоянното отнемане на имущество от престъпна дейност. По останалите три показателя за нашата страна ще бъде отчетен напредък. Докладът отново ще засегне въпроса с медийната среда. В обедните часове Европейският парламент ще приеме резолюция, в която ще призове Румъния да не променя законодателството в ущърб на борбата с корупцията. Не се очаква ЕП да призове срещу Букурещ да бъде задействан чл. 7 от договора за ЕС - лишаване от право на глас. Утре ЕП ще обсъди необходимостта от въвеждането на общоевропейски механизъм за наблюдение на състоянието на демокрацията, принципите на правовата държава и основните права. Очаква се евродепутатите да призоват ЕК да изготвя годишни доклади за корупцията в ЕС. ЕП отчита, че комисията вече е предложила занапред отпускането на средства от ЕС да бъде обвързано с върховенството на закона.        ", "date": "2018.11.13", "title": "ЕК ще представи докладите за България и Румъния по механизма за наблюдение"}
{"url": "http://epicenter.bg/article/77-gola-delyat-Mesi-ot-rekord-na-Pele-/168070/8/0", "text": "Лионел Меси е все по-близо до рекорда на Пеле за най-много голове с екипа на един отбор. 31-годишният аржентински нападател на \"Барселона\" излезе на второ място във вечната класация, след като вкара два гола при неочакваната загуба от \"Бетис\" с 3:4 в неделя, предаде бТВ.  Меси вече има в актива си 566 попадения в официални мачове за каталунците и е на 77 гола от върховото постижение на Пеле - 643 гола за \"Сантос\".  С головете си срещу \"Бетис\", аржентинецът изпревари най-резултатния футболист в историята на германския футбол - Герд Мюлер, който има 565 гола за \"Байерн\" Мюнхен.  Меси е отбелязал 566-те си гола в 650 официални срещи. Вкарал е 392 пъти в Ла Лига, 105 пъти в Шампионската лига, 48 пъти в Купата на Краля, 13 пъти в Суперкупата на Испания, пет пъти на световното клубно първенство и три пъти за Суперкупата на Европа.  Най-много от головете си Меси е отбелязал с левия крак - 462. 80 от попаденията са с десния крак, 22 са с глава и 2 с други части на тялото.  ", "date": "2018.11.13", "title": "77 гола делят Меси от рекорд на Пеле "}
{"url": "http://epicenter.bg/article/Pevitsata-Poli-Genova-e-bremenna/168014/10/0", "text": "Певицата Поли Генова е бременна, съобщава \"България Днес\".  Гласовитата блондинка, която представи страната ни на две Евровизии, сама е съобщила новината на близкото си обкръжение. Така или иначе всички се досетили още преди месец, когато на Поли ѝ се налага да откаже ангажимент, свързан със спорт, заради благата вест.  По думите на близките ѝ бебето се очаква през следващата година, тъй като Поли е в начален стадий. Затова и продължава да пази пълна тайна за щастливото събитие в живота си.  Няма мистерия около таткото. Това е сериозният приятел на изпълнителката - чужденец, който според слуха е родом от Филипините, разкриват от близкото обкръжение на звездата.  Поли Генова отдавна е пуснала плътна завеса над личния си живот. В началото на 2018 година е разконспирирана, като се появяват първите й снимки с екзотичната ѝ половинка. Въпросният филипинец дори ѝ подарява пръстен, заради което миналия април се заговори и за сватба.  Оказва се, че загадъчната двойка се подготвя за друго съдбовно събитие - първото си дете. Това до голяма степен разсейва слуховете, че красавицата е напълняла и се е залежала напоследък. Тя просто си позволява да похапва каквото си иска, защото вече може да си го позволи и има своето сериозно оправдание.", "date": "2018.11.13", "title": "Певицата Поли Генова е бременна"}
{"url": "http://epicenter.bg/article/Zhan-Pol-Gotie-se-otkaza-ot-kozhite/168018/10/84", "text": "Асоциации за защита на животните приветстваха Жан Пол Готие, който реши да се откаже от използване на кожи в колекциите си. \r\n \r\n От организацията PETA (Хора за етично отношение към животните) отбелязаха, че тази чудесна новина идва след години на натиск от тяхна страна, довел до прекъсване на дефиле на Готие от протестираща срещу използването на кожи активистка през 2002 г. и до предвожданото от основателката на PETA Ингрид Нюкърк нахлуване на активисти в парижкия му бутик през 2006 г.   Жан Пол Готие заяви пред телевизия \"Канал плюс\", че се отказва да използва кожи в колекциите си, преценявайки, че начинът, по който се убиват животни, е нежелателен и смущаващ. Асоциации за защита на животните оповестиха, че се надяват примерът на Готие да бъде последван от други модни дизайнери и брандове. Фондацията \"Бардо\" припомни, че поставя на разглеждане този въпрос от 12 години.   През месец март американските брандове \"Дона Каран\" и \"Дона Каран Ню Йорк\" се присъединиха към редица отказали се от използването на кожи модни къщи и брандове, сред които \"Гучи\", \"Версаче\", \"Фурла\", \"Майкъл Корс\", \"Армани\" и \"Хуго Бос\".   Източник: Дир.бг", "date": "2018.11.13", "title": "Жан Пол Готие се отказа от кожите"}
{"url": "http://epicenter.bg/article/v/168019/10/99", "text": "и  , придружени от съпругите си  и  – или кралската четворка, както ги наричат техните почитатели, участваха в няколко възпоменателни събития, посветени на 100-годишнината от края на Първата световна война. и синовете му  и  поставиха възпоменателни венци, а херцогините  ,  и Меган, както и    гледаха националния парад  от балкона на Министерството на външните работи. \r\n \r\n \r\n \r\n И  , и  избраха елегантни тоалети в тъмни цветове и, разбира се,    - символ на паметта на жертвите от Първата световна война. Красивите съпруги на Уилям и Хари заложиха на любими модни брандове –  , а  на  .   В неделя    присъства на църковна служба в  , също посветена на 100-годишнината от края на Първата световна война.   Източник: Дарик \r\n   \r\n", "date": "2018.11.13", "title": "Уилям, Кейт, Хари и Меган участваха в събития, посветени на 100 години от Първата световна война"}
{"url": "http://epicenter.bg/article/BSP-organizira-blagotvoritelen-teatar-v-pomosht-za-ochna-operatsiya-na-dete-i-Kyustendilskata-bolnitsa/168006/2/0", "text": "Парламентарната група  на „БСП за България“ помогна на младите актьори от Кюстендил от „Арт студио трупа“ да дефилират в „Нов театър“ в НДК. На спектакъла „Наследникът“ присъства  лидерът на левицата Корнелия Нинова. Средствата от постановката ще бъдат дарени на малката Стефания Йовева от Кюстендил, която се нуждае от спешна операция на очите, както и на Клиниката по неонатология в града. Народният представител Иван Ченчев прочете поздравително писмо от актьора и депутат от левицата проф. Стефан Данаилов. „С радост научих, че сте инициатори на проект, с който да популяризирате театъра и сценичните изкуства сред своите съграждани, с характерния възторг на младия ви дух. Желанието ви да промените отношението им към заобикалящата ви действителност ме кара да вярвам, че очите на младото българско поколение не са лишени от стремеж към съвършенство“, пише професорът. „Талантът е искра, с която обикновено човек запазва себе си, осветявайки със собствения си пожар пътя на другите. Пазете тази искра и я раздавайте безкористно в името на доброто и истината за нещата, които ни заобикалят\"- завършва посланието си към младите актьори Стефан Данаилов.   Младежите благодариха на лидера на БСП Корнелия Нинова и на парламентарната група на левицата за помощта да реализират спектакъла в НДК. Нинова ги поздрави за благородната кауза да помагат на болни деца. Младите актьори са носители на Гранд При на Международния театрален фестивал „Приятели на България“ от Албена тази година и Първа награда за авторска драматургия с режисьор и сценарист – Станислава Ризова, която бе и автор на спектакъла.      ", "date": "2018.11.13", "title": "БСП организира благотворителен театър в помощ за очна операция на дете и Кюстендилската болница"}
{"url": "http://epicenter.bg/article/Nikolay-Kokinov--Petar-Haralampiev-ne-e-rakovodil-nikakva-prestapna-grupa-/168007/2/0", "text": "Петър Харалампиев не е ръководил никаква престъпна група и не е извършил никакви престъпления, а заместникът му го топи, за да седне в неговия стол. Такава теза разви в предаването \"Тази сутрин\" по БТВ Николай Кокинов, адвокат на задържания бивш шеф на ДАБЧ. \"В България все още си невинен до доказване на противното. Прокуратурата повдигна тежки обвинения, но всичко ще излезе наяве\", каза в сутрешния блок на БТВ адвокат Кокинов. Бившият шеф на ДАБЧ Петър Харалампиев бе задържан за търговия с българско гражданство.   \"Обвинението няма доказателства, само се предполага, че моят клиент е получавал подкупи, но няма нито показания от тези, които се предполага, че са ги дали, нито каквито и да е други улики\", каза Кокинов. И се обърна към водещия Антон Хекимян: \"Ако утре кажа, че миналата година сте взел подкуп, означава ли, че трябва да ви арестуват?!\"   Юристът каза, че Петър Харалампиев няма кола, няма банкови сметки, има само кредити. Димитър Владимиров, който беше заместник на Харалампиев в агенцията, сега е временно оглавява ДАБЧ. \"Всеки зам.-шеф се стреми да седне в стола на началника си. Владимиров започна да дава показания срещу клиента ми. Изведнъж стана словохотлив и знаел за схемите за търговия с документи. Защо, след като година и половина е имал информация, не е подал сигнал в ДАНС\", попита риторично Кокинов.    \"Доказателствата на прокуратурата са приказки. Не е намерен един лев, не е намерен един биткойн, нито сейф или каса. Два пъти извършиха обиск в дома на клиента ми и не намериха нищо. Харалампиев няма личен автомобил и банкови сметки, има кредити. Доказателствата са от рода: един човек чул и казал. Използвани са и СРС-та, но ние все още не сме ги видели. Ако прокуратурата продължи да представя тези доказателства, съм сигурен, че клиентът ми няма да получи осъдителна присъда. Доказателствата са само приказки и няма нищо реално. Те могат да се използват само за обосновано предположение, но не и за осъдителна присъда. Няма нито един свидетел, който да твърди и да е разпитан, че е дал пари. Само един говори за това, но пари няма. Другият свидетел е заместникът на Харалампиев, но и неговите доказателства са само думи, без реални доказателства. Думите му са за една жена, която има фирма за легализация, виждала се е веднъж с Петър Харалампиев и парадира с това, че се е снимала с него\", изреди адвокат Кокинов.    ", "date": "2018.11.13", "title": "Николай Кокинов: Петър Харалампиев не е ръководил никаква престъпна група!"}
{"url": "http://epicenter.bg/article/Zastrahovateli-plashtali-po-70-000-leva-na-advokati--za-da-ne-badat-osadeni-ot-blizki-na-postradali-/168008/2/0", "text": "Застрахователи са плащали огромни хонорари на адвокати и на депутати, за да защитят интересите си - да не плащат големи суми на близки на пострадали при катастрофи.   Тази бомба хвърли в студиото на Нова Телевизия Богдан Милчев от Института за пътна безопасност. И се обърна към медиите да направят разследвания кои депутати са получили подобни хонорари. Неговите твърдения веднага бяха оспорени от представителите на застрахователите в студиото.   \"Надявам се застраховките никога да не станат 1000 лева. Само една голяма градушка струва на сектора над 100 милиона лева. Компаниите с години се възстановяват от такива природни бедствия, заяви Кирил Бошов, член на УС на Асоциацията на българските застрахователи.  \"Разбираме застрахователите, но има проблем с поднасянето на информация. Казват, че се спекулира, но именно от парламентарната комисия излезе информацията, че ако не се приеме предложението на Менда Стоянова застраховките ще станат 1000 лева\", каза още по темата Богдан Милчев от Института за пътна безопасност.   \"Застрахователите са на минус - за 2017 година сме изгубили 55 милиона лева, за тази година 17 милиона лева. Това, че цените не са скочили, значи че ние застрахователите имаме отговорност\", допълни Бошов. \"Застрахователите си компенсират т.н \"загуба\" чрез гражданската отговорност. След като те са на загуба, как така изплащат по 70 хиляди лева хонорар на адвокатски кантори, за да ги защитават от близки на загинали на пътя, които ги съдят\", попита Милчев. \"Това са единични случаи, отговори Кирил Бошов. И допълни \"Дали сме над 280 милиона за болките и страданията на хората за изминалата година\", завърши той.    ", "date": "2018.11.13", "title": "Застрахователи плащали по 70 000 лева на адвокати, за да не бъдат осъдени от близки на пострадали!"}
{"url": "http://epicenter.bg/article/Menda-Stoyanova--Ne-znam-dali-zastrahovkata-shte-stane-1000-leva--no-pri-razlichni-sluchai-mozhe-da-skochi-/168009/2/0", "text": "  Пред Нова тв Стоянова обясни, че държавният глава трябва да е наясно с детайлите. Председателят на бюджетната комисия в парламента Менда Стоянова (ГЕРБ) се опита    Тя бе гост в предаването \"Здравей, България\" по Нова телевизия по темата с гражданската отговорност и съобщи, че от ГЕРБ ще искат среща с Радев, за да му обяснят ситуацията около гражданската отговорност и протестите. Стоянова е автор на спорните промени в Кодекса за застраховането.   \"Ще поискам среща с президента и финансовия министър, защото искам Румен Радев да разбере как точно стоят нещата и да изрази информирана позиция. Ще се постарая да му обясним проблема със застраховките и се надявам да застане на наша страна”, каза Стоянова в ефира на Нова.   Късно снощи се състоя поредно заседание на Изпълнителната комисия на ГЕРБ, на което е била разгледана причината за протестите и исканията на протестиращите.   Първите в партията са коментирали причините за протестите в страната и поставените искания, „които президентът доста добре систематизира в неговото изказване“.   . Според Стоянова след тази среща президентът може би ще подкрепи действията на управляващите. . \"Не знам до какво биха довели тези разговори. Там е важно да има анализ доколко търговците могат да минимализират своите печалби, докато се успокои пазарът на петрол\", поясни Менда Стоянова.   \"  коментира тя.    \"   \"Снощи разгледахме исканията на протестиращите.   каза Менда Стоянова в сутрешния блок на Нова телевизия.    „  При всички случаи застраховката при различни сценарии може да стане двойно и тройно по-голяма”, коментира в „Здравей, България” Менда Стоянова, председател на Комисията по бюджет и финанси в парламента.   „В предложението са направени няколко неща. Първо - да се изработи методика, чрез която с индикатори да се оценяват имуществените и неимуществените вреди при ПТП. И второ - да се сложи лимит на онези обезщетения за болки и страдания на разширения кръг лица”, поясни Стоянова.   Тя е на мнение, че задължително трябва да има таван на обезщетения за онзи кръг лица, който досега не е бил включен, ако не искаме цената на застраховката да скочи драстично.     „  заяви още Менда Стоянова. По думите й не става въпрос за лобиране на една или друга застрахователна компания.    \"Не искаме застраховките да станат 1000 лева, 500 или дори 400 лева.   Трябва да има таван на на обезщетенията на разширения кръг от хора, за да не скочат застраховките\", подчертава Стоянова.   \"Тогава когато хората не могат да си плащат гражданската отговорност, но се изплащат обезщетения на близки на загинали, ще има фалит на сектора. Трябва да се мисли за финансовата стабилност на държавата\", завърши Менда Стоянова.     „Аз мисля, че ние като народ трябва да изберем искаме ли да защитим децата и нашето здраве, искаме ли да се превърнем в сметището на Европа, когато там се забранят дизеловите автомобили“, каза Стоянова.  таванът ще важи за разширения кръг лица, които след тълкувателно решение на  , вече имат право да завеждат искове. Според Стоянова това ще натовари значително застрахователните компании.   Тя се аргументира с доводите, с които застрахователите защитават искането за налагане на лимит при \"Гражданската отговорност\" - за миналата година са платени 280 млн. лв. по искове, а само за три месеца, след като ВКС е разширил кръга на хората с право на претенции, са постъпили искове за 100 млн. лв.   Стоянова обясни, че нейното предложение не е лобиране в полза на застрахователите, а е \"лобиране за 3 млн. души гражданска застраховка\". Причината е в това, че с предложението за лимити се предпазва финансовата система на страната, ще бъдат предотвратени фалити, което пък от своя страна предпазва гражданите. Менда Стоянова каза, че управляващите не искат увеличение на Гражданската отговорност дори и до 400-500 лв. и нейното предложение би предотвратило точно това увеличение.    \"Не говорим само за това, че хората трябва да плащат повече, а и за сигурността на финансовата система, защото, когато намалеят приходите, това означава, че ще има фалити, а фалитите засягат всички застраховани. В никакъв случай институциите не трябва да имат разнопосочно виждане в тази посока\", категорична е Стоянова, според която и със 100 лева да се дигне застраховката, това е много за гражданите. Точно за това тя иска и срещата с президента.   Тя е категорична, че никой „не наказва бедните“, както твърди държавният глава, и се аргументира с бюджета, в който са заложени повече разходи за социални дейности, пенсии и за увеличение на заплати в държавната администрация.   Президентът е много сериозна институция с висок рейтинг и за мен той трябва да е в детайли на проблемите, когато прави своите изказвания. Аз ще се постарая, ако той ме приеме, да му обясним проблема със застраховките, и тогава той ще застане на наша страна. Въпрос на данни, въпрос на подробности и мисля, че той трябва да има подобни разчети и за други сфери, за които има определени искания от протестиращите, каза още тя.", "date": "2018.11.13", "title": "Менда Стоянова и Владислав Горанов искат среща с президента: Той систематизира протестите!"}
{"url": "http://epicenter.bg/article/Plamen-Dimitrov--Uvelichenieto-na-zaplatite-e-reshenieto-na-protestite/168010/2/0", "text": "Президентът на КНСБ Пламен Димитров бе гост на предаването \"Здравей, България\" по Нова телевизи по темата за недоволството срещу високите цени на горивата в цялата страна. Опит за провокация или автентичен гняв стои зад протестите бе основният въпрос, зададен на синдикалиста. \"Мисля, че е ясно, че хората имат основание за това недоволство. Това трябва да е явен знак за управляващите и работодателите в нашата страна. Те трябва да разберат, че няма друга алтернатива освен увеличението на доходите\", бе категоричен президентът на КНСБ Пламен Димитров. Според него масовото недоволство е проява на недоверие на гражданите към институциите. Той заяви, че никой не обяснява как се образуват цените на горивата в България, което кара обществото да се съмнява, че те са реални. Същото се отнася и до всички застрахователни продукти, добави Димитров. \"Тази неяснота в комбинация с ниските доходи води до автентичен гняв\", категоричен беше президентът на КНСБ. Пламен Димитров заяви, че има обща координация на недоволството. По неговите думи проблемът за финансовото стабилност на страната не трябва да се подценява. Застрахователите очевидно имат проблем, но той трябва да се реши, без да се вдига \"Гражданската отговорност\". \"Увеличението на заплатите в частния сектор е единственото решение. Всеки, който протестира за заплати, е подкрепен от нас\", добави Димитров.    ", "date": "2018.11.13", "title": "Пламен Димитров: Увеличението на заплатите е решението на протестите!"}
{"url": "http://epicenter.bg/article/Tsvetan-Tsvetanov--Zad-prizivite-za-ostavka-stoyat-BSP-i-prezidenta-Rumen-Radev/168011/2/0", "text": "Протестът е демократичен способ народът да изразява своето мнение. Наблюдаваме процеса, но не се отклоняваме от управленската си програма, която е за 4-годишен управленски мандат.   Това каза в предаването „Тази сутрин” на bTV председателят на ПГ на ГЕРБ Цветан Цветанов.   По думите му зад призивите за оставка на кабинета стоят „опозицията в лицето на БСП и координираните действия с президента Радев”.   „Това са факторите, които под една или друга форма провокират и натягат напрежението”, категоричен беше Цветанов.   „Не бих сложил всички под един знаменател, но знам какви са указанията, дадени от страна на БСП към техните структури – пълна мобилизация за 11-ти, да не излизат кметове и знакови лица, а просто да организират хората, които да излязат и да застанат и да запречат кръстовищата в пътната артерия на страната”, добави зам.-председателя на ГЕРБ.   По думите му поскъпването на горивата не зависи от правителството, а от световните пазари, а през 2013 година литър гориво е струвал повече, отколкото сега. Минималната работа заплата пък се е увеличила с 200 лева оттогава, посочи още Цветанов.   Той използва случая, за да опровергае твърдението на президента Румен Радев, който в речта си в петък посочи, че българите не карат стари коли, защото не ги е грижа за природата, а защото нямат пари за по-нови. Изказването на държавния глава беше във връзка с вдигането на данъка с до 50% върху автомобилите, произведени преди 2005 година.   „Обръщението на президента Радев не му прави чест. Желание на местната власт е да бъде коригиран този данък. В цяла Европа се ограничава дизеловото гориво и се ограничават автомобилите, които ползват това дизелово гориво. Това означава, че е момента всички автомобили, които в Западна Европа, ще отпадат като възможност да се карат, ще дойдат в България”, коментира Цветанов.   По думите му коментарът на президента показвал неподготвеност, тъй като законопроектът за данъка върху старите коли бил качен за обществено обсъждане на сайта на Министерския съвет на 30 август. Самият казус пък бил поставян многократно от местната власт в продължение на пет години.   „Той или не познава законите, или е популист, или иска да тласне държавата в хаос. Защото един президент да си позволи такова невежество, това означава, че ти просто си извън реалната ситуация в страната”, посочи Цветанов.   Днес председателят на Бюджетната комисия в НС Менда Стоянова ще поиска официално – през парламента, среща с държавния глава, за застраховката „Гражданска отговорност”.   По думите на Цветанов, ако на срещата с Менда Стоянова президентът каже, че ще наложи вето върху текстовете, те ще бъдат оттеглени, но отговорността, за това, което ще става по-нататък, трябва да е на държавния глава.   Зам.-председателят заяви още, че в момента президентът тласка страната към предсрочни избори, за да може да назначи служебно правителство.    Радев искаше да отиде, защото той обича форумите. Но в момента, в който разбра къде ще отиде, изпрати вицепрезидента“, коментира Цветанов.  ", "date": "2018.11.13", "title": "Цветан Цветанов: В Мароко трябва да се гласува пакта за миграция на ООН"}
{"url": "http://epicenter.bg/article/Tsvetanov--Radev-iska-da-predizvika-haos--posle-da-napravi-sluzheben-kabinet-i-ednolichno-da-upravlyav/168012/2/0", "text": "„ “.   Това заяви пред БТВ председателят на ПГ на ГЕРБ Цветан Цветанов.    Протестът е демократичен способ народът да изразява своето мнение. Наблюдаваме процеса, но не се отклоняваме от управленската си програма, която е за 4-годишен управленски мандат, посочи още той.    „В цяла Европа се ограничава дизелово гориво. Това означава, че тези автомобили ще дойдат в България. Не му прави чест на президента да прави подобни изказвания за старите коли.   Подобни изказвания означава или непознаване, или популизъм, или че искаш да предизвикаш хаос, или че си извън реалната.   каза още Цветанов.     „Менда Стоянова ще поиска среща с Румен Радев. . Ако той наложи вето, ще се съобразим с него.   \"Не му прави чест на  , че тласка държавата към предсрочни избори.  . Това се случи по време на първия му служебен кабинет. Президентът веднъж е в ляво, а после махалото отива в другото положение. Това показва, че той няма ясна позиция.   В петък Корнелияя Нинова го вдигна на крак заради този пакт и Румен Радев каза, че вицепрезидентът ще отиде в Мароко. Това нормално ли е? Ние на коалиционен съвет взехме решение да не се подписва този пакт. БСП и Корнелия Нинова, които не идват в парламента, обаче четоха декларации в опит да се възползват от страховете на хората. БСП и президентът не спират да показват двойните стандарти - в Европа говорят едно, а тук съвсем друго\", убеден бе Цветан Цветанов.   \" , допълни зам.-председателят на ГЕРБ.    Мога да кажа, че  Валери Симеонов винаги е настоявал, че трябва да има повече средства за хората с увреждания. Той е много прям човек. Всеки един човек  в коалицията има своите виждания. Точно това е отговорът на лъжите на президента, че решенията се взимат еднолично. В коалиционния съвет участват и Валери Симеонов, и Волен Сидеров, и Красимир Каракачанов, и премиерът, и аз. Всички имаме свое мнение\", каза още той.   . Тази седмица парламентът ще прати делегация в Япония. От наша страна ще участва само Менда Стоянова. Това е дин от начините да осигуряваме кворум\", разкри Цветанов.   \"  Тя внесла ли е едно доказателство в прокуратурата, за да защити своите думи. Не е и това говори достатъчно. Продължавам да твърдя, че трябва да има бързо правораздаване.    По делото \"Октопод\" основният свидетел загина в катастрофа. Другият свидетел бе посечен с брадва. Много други хора отказаха да дадат показания. Ние работихме много тогава. Попитайте свидетелите по този процес. Защото те нямат възможност от тази добра финансова защита. Те са жертви на престъпността\", завърши Цветанов.    ", "date": "2018.11.13", "title": "Цветанов: Радев иска да предизвика хаос, да направи служебен кабинет и еднолично да управлява"}
{"url": "http://epicenter.bg/article/Simeonov--Vlastta-izmerva-silite-na-sapernika-si--pri-vot-Borisov-mozhe-da-se-okazhe-v-izgodna-pozitsiya/168016/2/0", "text": "Желанието за промяна и натрупването на напрежение предизвиква търсене на нови лица, отвъд познатите ГЕРБ и БСП. Това каза за Радио „Фокус“ политологът и директор на „Галъп интернешънъл“ Първан Симеонов. Той добави, че заради износването на управлението в даден момент е възможно самите управляващи да потърсят нови кадри, за да оберат напрежението и да бъдат евентуален техен съюзник.   „Мнозина гледат с интерес дори и към посланията, които президентът Румен Радев отправя, защото той успява вече година и половина след президентските избори да поддържа този образ на протест срещу статуквото. Той някак си успява да разказва себе си постоянно като нов и това е много важно, защото без значение какви са плановете му, той задържа около себе си интерес. Мен ако питате всеки е посвоему мъдър и едва ли би избързвал, с каквото и да било. Възможно е да се появят и нови хора, особено в такива моменти на повишено обществено напрежение, често се казва „властта се търкаля по улиците, всеки може да я вземе“, разбира се, никаква власт не се търкаля по улиците малко надценена е революционността на ситуацията, тук предозира опозицията ако трябва да бъдем честни“, поясни политологът.   Първан Симеонов каза още, че в момента властта измерва силите на своя съперник и при нови избори може да се окаже, че премиерът Бойко Борисов ще бъде в по-изгодна позиция от сегашната. От друга страна, ако ДПС решат да подадат оставка, мечтата на ГЕРБ да изкара пълен мандат изглежда все по-нереалистична, поясни политологът. Симеонов добави, че въпреки създалото се напрежение и многобройните протести, ситуацията в страната не е чак толкова критична.  ", "date": "2018.11.13", "title": "Симеонов: Властта измерва силите на съперника си, при вот Борисов може да се окаже в изгодна позиция"}
{"url": "http://epicenter.bg/article/Svilenski--Tsvetanov-lazhe--che-evrodeputatite-ni-sa-glasuvali-za-Pakta-za-migratsiya-na-OON/168020/2/0", "text": "“ПГ на “БСП за България”, на свое общо събрание и с гласуване, взе решение да не се регистрира в Народното събрание. Решението не е еднолично на Корнелия Нинова. На г-н Цветанов му се иска в групата ни да има разцепление, но такова няма”. Това заявява зам.-председателят на парламентарната група на левицата Георги Свиленски по повод твърденията на Цветан Цветанов от тази сутрин, съобщиха от пресцентъра на БСП.   “Той излъга, че нашите евродепутати са гласували Пакта за миграция. Това е акт на ООН, а не на Европейския парламент. Той се гласува от държавите членки на ООН, а не от евродепутати. По указания на правителството на Борисов, представителят на България го е подкрепил, а външният ви министър Захариева заяви, че той е полезен за националния интерес на България”, казва още Свиленски.", "date": "2018.11.13", "title": "Свиленски: Цветанов лъже, че евродепутатите ни са гласували за Пакта за миграция на ООН"}
{"url": "http://epicenter.bg/article/GERB-se-korigira-za-zastrahovkite/168022/2/0", "text": "В опит да потушат протестите  .  които досега бяха обезщетявани при починал близък при катастрофа, обяви председателят на бюджетната комисия Менда Стоянова, предаде Канал 3.    съобщи в извънредно изявление председателят на бюджетната комисия.   Управляващата партия е решила да бъде разработена методика с ясни критерии за обезщетенията, обясни тя и уточни, че внася вече предложенията в застрахователния кодекс.   Ако Народното събрание приеме това предложение, спекулации за двойна и тройна \"Гражданска отговорност\" са невъзможни, подчерта Стоянова и повтори, че заедно с финансовия министър Владислав Горанов са поискали среща с президента.  ", "date": "2018.11.13", "title": "Менда Стоянова за застраховките: Без таван за най-близките роднини, до 5 000 лв. за останалите"}
{"url": "http://epicenter.bg/article/Vladimir-Kisyov--Shte-ima-obsht-mehanizam-za-nablyudenie-na-vsichki-strani-ot-ES/168036/2/0", "text": "„По-големите критики ще бъдат насочени към Румъния, но тъй като ние вървим в пакет, аз не очаквам да минем между капките“. Това заяви в предаването „Преди всички“ по БНР председателят на УС на Европейския институт Владимир Кисьов.  Днес Европейската комисия ще оповести редовните доклади по механизма за сътрудничество и проверка за България и Румъния.  „Когато има критики към една от двете страни, към другата не са чак толкова благосклонни, че тези 11 препоръки, които бяха дадени, да не бъдат отчетени\", каза Кисьов. Според него ЕК вероятно ще изрази желание за реформи и промени в България. „Нещата, които и ние самите виждаме, че не са свършени, че има още какво да се желае“.  „По-скоро считам, че ще има общ механизъм за наблюдение и доклади на всички страни-членки\", каза Кисьов, запитан за перспективата да бъде прекратен мониторингът над България и Румъния, както бе заявено до края на мандата на тази ЕК, който изтича в края на идната година. „Прокрадва се вече тази идея, имайки предвид и поведението на някои от държавите-членки по неспазване на част от общото законодателство и поетите на ангажименти с подписването на договора за членство. Може би там ще бъде акцентът оттук нататък“.  „За нас е важно отпадането на мониторинга дотолкова, доколкото по един не съвсем коректен начин това се свързва с членството ни в Шенген. Шенген си е един „черен печат“, който седи върху България“, каза Кисьов. Според него не трябва да бързаме с подписването на Глобалния пакт за миграцията на ООН.  Владимир Кисьов каза още, че забавяне на гласуването на бюджета в ЕП ще доведе до забавяне на проекти. Това не е желателно, особено за страни като България, които са бенефициенти по всички откриващи се програми, подчерта той.  ", "date": "2018.11.13", "title": "Владимир Кисьов: Ще има общ механизъм за наблюдение на всички страни от ЕС"}
{"url": "http://epicenter.bg/article/Rumen-Radev--Masovite-protesti-pokazvat-realnoto-sastoyanie-na-borbata-s-koruptsiyata/168039/2/0", "text": "Масовите протести показват реалното състояние на борбата с корупцията в страната. Това каза призидентът Румен Радев пред журналисти, предаде репортер на Агенция \"Фокус\".   Приповняме, че в навечерието на 10-ти ноември президентът Румен Радев предупреди, че протестите срещу управляващите ще продължат, ако те продължават с арогантните и циничните си изявления.  , отговори той на въпрос за многобройните граждански протести от последните дни.   Във връзка с информацията, че в доклада на ЕК е отчетен напредък в борбата с корупцията и на въпрос дали според него има такъв на фона на масовите протести, днес държавният глава отговори:    „Предварителният доклад не е постъпвал в президентството, но мога да ви кажа, че като гражданин знам за нашата правосъдна система повече, отколкото един доклад от Брюксел“, каза държавният глава.  Попитан дали проверката на прокуратурата срещу конституционния съдия проф. Атанас Семов ще се отрази на легитимността на решенията на Конституционния съд, президентът заяви, че не може да гадае решенията и действията на другите институции.  Във връзка с призива за вето върху Закона на депутата от ДПС Делян Пеевски за медиите, президентът обясни: „Без прозрачност и свобода на медиите не може да имаме и ефективна антикорупционна политика. Това е изключително важно условие“.  ", "date": "2018.11.13", "title": "Радев: Масовите протести показват реалното състояние на борбата с корупцията"}
{"url": "http://epicenter.bg/article/Rumyana-Kolarova--Pravitelstvoto-deystva-nedalnovidno-/168040/2/0", "text": "\" , отбеляза политологът Румяна Коларова.    Тя уточни в студиото на \"България сутрин\", че   По нейни думи там, където трябва да се оцени въздействието и някой иска да спре подобен законопроект, пише: Няма въздействие. Това е показател за политическа безотговорност, твърди Коларова.  Нова порция протести ще има в столицата и страната – този път в делничен ден. Освен традиционния поход на майките на деца с увреждания, подкрепени от други групи в София, шумно беше и във Варна. В морската ни столица протестиращи се спречкаха физически по време на шествието.  Президентът Румен Радев продължи със словесните стрели, упреквайки властта, че е арогантна и цинична, но и подчерта, че евентуална оставка на правителството би означавало абдикация от проблемите.  \"  Но има корпоративен натиск от определени кръгове. Няма как да има гражданско общество, без да минем през тези отношения. , изтъкна тя.  Според социалния антрополог Харалан Александров има очаквания към правителството, които са далеч от капацитета му.  \" . Затова българите са толкова нещастни и гневни. Властта има определени ограничения от гледна точка на това какво може да направи в кризисни ситуации.   Задоволяването на определени корпоративни групи не прави обществото по-щастливо и не води към по-светло бъдеще\", подчерта той.", "date": "2018.11.13", "title": "Румяна Коларова: Правителството действа недалновидно "}
{"url": "http://epicenter.bg/article/Korneliya-Ninova--Iskame-da-se-varne-staroto-polozhenie-za-danaka-varhu-starite-koli/168042/2/0", "text": "Така лидерът на БСП Корнелия Нинова коментира засилващите се протести в цялата страна.    бе категорична Нинова.   \"Не сме обсъждали при какви условия как да оглавяваме протеста.  , каза Нинова в отговор на журналистически въпрос при какви условия от БСП биха оглавили уличния натиск.   Лидерът на БСП подчерта, че   „Искат да няма данък върху старите коли. Не е справедлив този данък. И ние искаме чист въздух, но хората нямат пари да си сменят колите. Искат намалено ДДС върху храни и лекарства. Искат мерки за младите семейства и за децата, за майките с увреждания. Зад това заставаме. Кои са изразителите на тези искания – всеки има право. Важна е политиката, която те искат да се провежда“, поясни Корнелия Нинова.   Тя отговори и на критиката на втория човек в ГЕРБ Цветан Цветанов към президента Румен Радев и БСП. В ефира на БТВ днес сутринта Цветанов изрече, че Радев иска да предизвика хаос, да направи служебен кабинет и еднолично да управлява. Цветанов се изказа и за Пакта по миграцията, като каза, че евродепутатите от БСП са го подкрепили.   “  Не евродепутатите на БСП са гласували за пакта на миграция в Брюксел, просто защото той не се гласува там. Едно е Брюксел, едно е Ню Йорк“, посочи Нинова.   Нинова изтъкна посочи, че  „Каза, че при служебен кабинет се управлява еднолично и непрозрачно. Служебният кабинет е разписан в конституцията на страната. Неговите думи са де факто оспорване на установения конституционен ред“, каза лидерът на БСП.   Нинова коментира и думите на Цветан Цветанов, че БСП стои зад протестите.  „  Защо са им тогава Фандъкова, Николов, Портних – да си ги оттеглят, след като  Да се вземат в ръце в тази ситуация, разбираме, че имат тежки проблеми. С патриотите проблеми и разправии, вътре помежду им проблеми и разправии. , каза Нинова.   \"Продължаваме да внасяме исканията на хората под формата на законодателни промени. Ще го направим пак между двете четения на закона за бюджета. Вече ги внасяхме, но управляващите ги отхвърляха\", припомни Нинова.    изреди още тя.   „От няколко дни виждаме протести в много градове на страната с различни искания на хората от тези градове. Проблемите и въпросите, които те поставят, имат решение. Има място и начин как те да бъдат решени. Мястото е Народното събрание, начинът е със закони. Ето защо ние предприехме действия тези искания да намерят своето естествено продължение.  , каза в началото на пресконференцията на \"Позитано\" 20 Корнелия Нинова.   В отговор на журналистически въпрос Нинова каза, че  . \"Кворум на ГЕРБ и Патриотите няма да правим\", бе категорична тя. Когато си направят кворума, ние ще участваме в дебатите в парламента, продължи Корнелия Нинова.   Ние не подкрепяме отделните групи, които са излезли да протестират, а техните искания, зад тях заставаме, изтъкна Нинова.    ", "date": "2018.11.13", "title": "Корнелия Нинова: Цветанов обърка световния и европейския ред. ГЕРБ да се вземат в ръце!"}
{"url": "http://epicenter.bg/article/Zakonat-za-izsvetlyavaneto-na-mediynata-sreda-be-publikuvan-v--quot-Darzhaven-vestnik-quot--/168044/2/0", "text": "Πpoмeнитe в Зaĸoнa зa зaдължитeлнoтo дeпoзиpaнe нa пeчaтни и дpyги пpoизвeдeния и зa oбявявaнe нa paзпpocтpaнитeлитe и дocтaвчицитe нa мeдийни ycлyги  .   Πoпpaвĸитe бяха внeceни oт налодните представители Дeлян Πeeвcĸи, Йopдaн Цoнeв, Xaмид Xaмид и Beлиcлaвa Kpъcтeвa oт ДΠC. Обнародването означава, че президентско вето няма да има, тъй като законът вече е парафиран от държавния глава и е подпечатан с държавния печат.  Поправките бяха приети на второ четене в парламента на 1 ноември.  Законът предвижда пълно осветляване на медийната собственост и източници на финансиране. Според приетите текстове всяка година до 30 юни всеки доставчик на медийна услуга депозира в Министерство на културата декларация, която идентифицира действителния собственик и съдържа информация дали той заема публична длъжност.  Декларацията се подава чрез попълване на електронен формуляр на интернет страницата на министерството. Министерството има една година срок за изработване на електронния регистър, а дотогава декларациите се подават в електронен вариант. За целта ще се предвидят и допълнителни средства в бюджета на ведомството.  Декларация се подава и до Агенцията по вписванията и подлежи на обявяване в Търговския регистър и в Регистъра на юридическите лица. При наличие на промяна в собствеността тя се декларира в 7-дневен срок. Декларира се и всяко получено финансиране през предходната календарна година.  В декларацията се посочва размерът и основанието за финансирането, както и данни за лицето, осигурило средствата, договори с партии, данни за обществени поръчки и получени евросредства, както и донорите. Декларират се и заемите към банки. Когато лицето, което фактически контролира съдържанието на медийната услуга или редакционната политика, е различно от действителния собственик на доставчика на медийна услуга, това обстоятелство се обявява в декларацията.  Разпространителите пък до 31 януари трябва да декларират броя на пунктовете си.  Когато нарушителят на закона не може да бъде установен, министърът на културата изисква съдействие от органите на МВР и публикува информация за това на сайта на министерството.  ", "date": "2018.11.13", "title": "Законът за изсветляването на медийната среда бе публикуван в \"Държавен вестник\" "}
{"url": "http://epicenter.bg/article/Kaloyan-Pargov--Podbuditelite-na-protesta-sa-na--Dondukov--1-i-pri-ministar-Goranov/168046/2/0", "text": "Хората излизат на улицата от бедност, немотия и безперспективност, заяви лидерът на БСП-София Калоян Паргов на пресконференция на \"Позитано\" 20. Той отговори така на журналистически въпрос дали столичната червена организация стои зад организацията на протеста, тъй като на улицата се забелязвали активисти на социалистическата партия.   Районните кметове на ГЕРБ протестираха през 2013 г., но това не означава, че Йорданка Фандъкова е организирала недоволството, върна лентата Паргов, припомняйки времето на кабинета \"Орешарски\".   Лидерът на БСП-София е категоричен, че протестите са заради политиката на правителството и мнозинството на ГЕРБ. \"  посочи Паргов.    обобщи той.   „  Това означава, че ние все пак познаваме тук-таме някой „всеки трети“. Нормално е да си говорим. Нашата работа като политици е да си говорим с хората“, добави той.   В началото на пресконференцията лидерът на БСП Корнелия Нинова посочи, че   Според нея уличният натиск може да ускори това. \"Честит ден на доброто и понеже ние искаме да сме добри, доброто да бъде в името на политика за хората, а не доброто в името на тесни конюнктурни и партийни интереси. Всичко това, което чухте от името на председателя е от името на доброто на хората“, каза още Паргов.   БСП – София работи за двата избора догодина – ще се борим за първото място, каза още председателят на Градския съвет на БСП – София, който е и член на Изпълнителното бюро на партията.   „За доброто на България БСП - София като част от партията ще даде своя принос в цялостния резултат на БСП. Ние работим сериозно по този въпрос. Имаме нужната консолидация в София. Вече започнахме да си издигаме районни кметове. Да си правим избирателни комисии, да се готвим за избори“, продължи Паргов. И изтъкна, че който играе за второто място, обикновено получава третото.   „ , каза в отговор на въпрос Паргов.   И припомни, че различни лица на БСП, които са били противници, застават редом един до друг в името на България.   продължи лидерът на столичните червени, но изтъкна, че конфликтите сред управляващите влияят на ситуацията в страната.  ", "date": "2018.11.13", "title": "Калоян Паргов: Подбудителите на протеста са на „Дондуков“ 1 и при министър Горанов"}
{"url": "http://epicenter.bg/article/Model-s-razgoleno-dekolte-se-oplaka--che-ne-ya-puskat-v-Luvara-s-dumite--Na-Pikaso-shteshe-da-mu-haresa-/168025/10/0", "text": "Австралийка се оплака, че не е била допусната в Лувъра заради начина, по който е облечена. Нийша разказа случката в социалните мрежи, където има над 240 хил. последователи. 25-годишното момиче било отпратено от музея заради своята рокля. Според нея обаче тоалетът ѝ щял да се хареса на Пикасо.   Тя се чуства засегната от отношението на охранителя, който я е отпратил с пренебрежителен поглед, пишат от Vesti. След неприятната случка Нийша потърсила информация за музея и открила, че няма изискване как трябва да си облечен, за да разгледаш Лувъра. Единствено се препоръчва да носиш удобни обувки.   В официалния сайт на Лувъра също не пише, че трябва определен дрескод. Но на посетителите не е разрешено да бъдат по бански, голи, без обувки или без горнище. Виждайки роклята на младото момиче, охранителят явно е решил, че последното условие е нарушено.   В социалните мрежи някои обвиниха Нийша, че се изкарва жертва и я нарекоха срам за родината ѝ. Други подкрепиха тезата, че човек изразява себе си чрез дрехите и е тъжно, че това може да бъде пречка да разглеждаш един музей.", "date": "2018.11.13", "title": "Модел с разголено деколте се оплака, че не я пускат в Лувъра с думите: На Пикасо щеше да му хареса!"}
{"url": "http://epicenter.bg/article/Hristiyana-Loizu-i-Silva-Makamyan-predstavyat-vokalna-tehnika-s-terapevtichen-efekt/168028/10/0", "text": "Вокалният педагог Силва Макамян и певицата Християна Лоизу представят майсторски клас, по време на който участниците ще усвоят тънкостите на вокалната техника „Аподжио“. Занятията ще се проведат на 17-ти и 18-ти ноември в София, а всички присъстващи ще имат възможност да се научат как да увеличат своя диапазон или да овладеят пеенето на различни стилове с лекота.   „Аподжио“ е малко позната вокална техника в България, но любопитното при нея е, че има и терапевтичен ефект. На основата на тази техника Силва Макамян притежава ключове, които освен, че ни учат как да пеем правилно много различни стилове като опера, поп, мюзикъл, народна музика и други, имат терапевтични способности - може да върне изгубен глас в следствие на грешно пеене или грешен говор, да излекува възли без да се стигне до операция, да излекува астма, да предпази от рак в гърлото.   Техниката е подходяща както за певци, така и за актьори, учители, водещи и всички, които искат да се научат да пеяти говорят правилно.   Силва Макамянима дългогодишен опит като вокален педагог, подготвяйки участници за различни формати като „X Factor“, „Гласът“ и „Евровизия“.   Сред популярните лица, с които работи е победителката от “X Factor” Християна Лоизу, която изучава техниката „Аподжио“ от 12-годишна, а днес познавайки я достатъчно добре, също помага на млади таланти да се развиват. Според Силва Макамян при правилен подход всеки човек може да се научи да пее правилно, като най-важното е да пазим здравето на гласа си.   Повече информация за майсторския клас можете да откриете на адрес: ", "date": "2018.11.13", "title": "Християна Лоизу и Силва Макамян представят вокална техника с терапевтичен ефект"}
{"url": "http://epicenter.bg/article/Pochina-legendarniyat-Stan-Liy--edna-ot-ikonite-na--quot-Marvel-quot-/168033/10/99", "text": "Стан Лий, един от създателите на издателството \"Марвел комикс\", е починал на 95-годишна възраст, съобщи неговата дъщеря на уебсайта Ти Ем Зет, цитиран от Ройтерс.   Вчера сутрин линейка е откарала Лий от дома му в Холивуд хилс, Лос Анжелос, до болницата \"Сидърс Синай\", където той е починал.   През последната година и няколко месеца той е страдал от няколко болести, включително пневмония и проблеми със зрението. Като писател и редактор Стан Лий има сериозен принос за израстването на \"Марвел\" през 60-те години до водещи позиции в издаването на комикси. В сътрудничество с художниците Джак Кърби и Стив Дитко той създава редица истории със супергерои, вълнували младите поколение десетилетия наред. Негови творения са младият Спайдърмен, мускулестият Хълк, мутантите Екс мен (X-Men), плейбоят изобретател, известен като Железния човек (Iron Man), както и Фантастичната четворка (The Fantastic Four).   През 21 век са правени игрални филми по десетки комикси на \"Марвел комикс\", почти всички с персонажи, създадени от Лий.   Източник: Канал 3", "date": "2018.11.13", "title": "Почина легендарният Стан Лий- една от иконите на \"Марвел\""}
{"url": "http://epicenter.bg/article/Poreden-moden-gaf-na-neopitnata-Megan-predizvika-valna-ot-nedovolstvo-v-mrezhata--Snimki-/168041/10/84", "text": "Херцогинята на Съсекс Меган Маркъл допусна огромен моден гаф, за който цялата мрежа не спира да говори. Бременната американка и членове на кралското семейство посетиха традиционния благотворителен фестивал The Festival of Remembrance в Роял Албърт Хол.   За събитието Маркъл се бе издокарала с черно палто на Stella Mccartney, обувки на висок ток, а в ръцете си държеше малка черна чантичка. Всички погледи обаче бяха насочени към краката й. Гледката, която се разкри под стилното й палто, направо втрещи почитателите на американската актриса.   „Какво се е случило с чорапогащника на Меган Маркъл? Да не би да се е заляла с вино”, не спират да питат хората в Туитър.   Други пък изразяват недоволството си от това, че заради чорапогащника краката й сякаш блестят.   „Меган отново е облякла любимото си палто на Stella Mccartney, с което вече бе в Кардиф, но не можем да откъснем очи от блестящия й чорапогащник”, недоволстват феновете й.   Според трети бременната херцогиня просто е избрала чорапогащник, който е прекалено светъл за тъмната й кожа. И отбелязват, че предпочитанията й към коприната са й изиграли лоша шега.  Съвсем скоро Маркъл отново си навлече гнева на критиците. В края на миналия месец тя се появи с ефирна пола, под която сякаш прозираше долното й бельо.   Източник: Блиц", "date": "2018.11.13", "title": "Пореден моден гаф на неопитната Меган предизвика вълна от недоволство в мрежата (Снимки)"}
{"url": "http://epicenter.bg/article/Keyt-i-Megan-za-parvi-pat-sachetaha-toaletite-si-na-sabitie-v--quot-Royal-Albart-hol-quot---Snimki-/168051/10/84", "text": "Изминалият уикенд беше изпълнен с кралски събития. Двете снахи Катрин и Меган се появиха заедно в \"Роял Албърт хол\" за \"Възпоменателния фестивал на британския легион\". \r\n \r\n Херцогините направиха перфектен моден избор в черно. Катрин се появи в елегантна рокля на Ролан Муре с оригинално асиметрично деколте.   Меган продължи подобаващо стила си на бъдеща майка, като заложи на черно палто от Стела Макартни с голяма панделка. Тя за пръв път облече тоалета преди месеци, когато посети Кардиф с принц Хари.   Маркъл завърши визията си с класически обувки на \"Маноло Бланик\" и обеци на \"Зофия Дей\".   Източник: Дир.бг", "date": "2018.11.13", "title": "Кейт и Меган за първи път съчетаха тоалетите си на събитие в \"Роял Албърт хол\" (Снимки)"}
{"url": "http://epicenter.bg/article/Plevneliev-i-Desi-Banova-aplodiraha-megaspektakala-na-Vasil-Petrov--Sinatra--Vegas--2/168081/10/0", "text": "Легендата на джаза Васил Петров събра хиляди почитатели и съзвездие от VIP личности на спектакъла си „Синатра: Вегас“ 2 в Зала 1 на НДК. Любителите на изящната музика, политици, посланици, бизнес елит и хора на изкуството аплодираха на крака певеца и специалните му гости Михаела Филева, Орлин Павлов и Брус Джонсън, които поднесоха безупречен спектакъл с кристален звук и сценични ефекти.   Перфектната хореография на Александра Енева и режисурата на Румен Григоров и Алекс Борназ пренесоха публиката в Лас Вегас от 60-те години.   На първите редове бяха президентът Росен Плевнелиев и съпругата му Десислава Банова-Плевнелиева, които станаха родители на бебето Йоан преди около месец, но младата майка показа изваяна фигура. По време на биса на класиката L.A. Is My Lady госпожа Плевнелиева поднесе букет на джазмена.   Васил Петров за втори път превърна Зала 1 на НДК в елегантен джаз клуб с виртуозните си изпълнения на авторски аранжименти на вечните хитове на Франк Синатра.   В първите минути публиката видя на големия екран как певецът (преодолял страха си от летене специално за шоуто) се издига с хеликоптер над София, а в залата прозвуча музикалната тема от кинохита „Мисията невъзможна“.   Шоуто продължи с артистична смесица от  суинг, джаз и боса нова под акомпанимента на All Stars Биг Бенд, дирижиран от маестро Антони Дончев. Аплодисментите последваха Васил Петров, след като той слезе от сцената и тръгна между редовете.   Фееричната атмосфера на Лас Вегас беше допълнена от балет с 12 изящни балерини от формацията Funky monkeys, танцуващи в съвършен синхрон сред облак от ресни, пайети и пера. Момичетата смениха десетки костюми в черно, златисто, червено и снежнобяло по дизайн на Кремена Халваджиян.   Фантастичните дуети на Васил Петров със специалните му гости Михаела Филева, Орлин Павлов и Брус Джонсън превърнаха „Синатра: Вегас“ 2 в незабравимо преживяване на световно ниво. Музикантите импровизираха и се шегуваха едни с други, а публиката пя с тях най-големите хитове на 60-те години.   Възторгът достигна кулминацията си при появата на малката-голяма изненада на събитието - талантливата 11-годишна Валерия Стоянова, която изпълни класиката  в дует с Брус Джонсън като си акомпанираше на пиано.   Спектакълът по идея на продуцента му Маргарита Тошева надмина очакванията от миналогодишното издание с новия си, още по-стилен репертоар, вълнуваща сценография и емоционален заряд.   Вечерта завърши с три биса. Екипът на Васил Петров получи цветя от посланика на Русия  Анатолий Макаров и от предходния председател на Народното събрание Димитър Главчев. Спонсор на събитието е хотел „Ястребец“, медийни партьори са bTV Media Group, сп. „Биограф“, „Метрореклама“ и Dir.bg.  ", "date": "2018.11.13", "title": "Плевнелиев и Деси Банова аплодираха мегаспектакъла на Васил Петров „Синатра: Вегас“ 2"}
{"url": "http://epicenter.bg/article/Izdadoha-zapoved-za-arest-na-Nikola-Gruevski/168013/7/0", "text": "Македонската полиция е направила снощи трети опит да открие бившия премиер Никола Груевски в дома му в Скопие, но отново без успех, съобщават медиите в Македония.   На интернет сайта на македонското министерство на вътрешните работи е публикувана заповед за арест на Груевски. Заедно със снимката му има съобщение, че се издирва, за да бъде отведен в затвора \"Шуто Оризари\" за изтърпяване на присъда от 2 години затвор, съобщава БНР.   Присъдата е по делото \"Танк\" във връзка със закупуването на служебна лимузина.   В писмено изявление до телевизионния канал 21 адвокатът на Груевски - Димитър Дангов, заявява, че не знае къде се намира клиентът му. Дангов посочва, че бившият премиер няма право да обжалва присъдата си пред Върховния съд, но още имал правни възможности да се спаси от затвор.   Опозиционната партия ВМРО-ДПМНЕ, на която Груевски е бивш лидер, а понастоящем - почетен председател, обвини премиера Зоран Заев, че е организирал медиен линч срещу предшественика си на поста.  ", "date": "2018.11.13", "title": "Издадоха заповед за арест на Никола Груевски"}
{"url": "http://epicenter.bg/article/Prezidentat-na-Rumaniya--Stranata-ne-e-gotova-za-predsedatelstvoto-na-ES--ostavka-na-pravitelstovoto-/168015/7/51", "text": "Президентът на Румъния Клаус Йоханис призна, че страната не е подготвена да поеме ротационното председателство на Съвета на Европейския съюз, отбелязва електронното издание на скопския вестник „Нова Македония“, цитирано от Агенция \"Фокус\". В тази връзка той настоя управляващото в Букурещ правителство на премиера Виорика Дънчила да подаде оставка.  Съгласно думите на Йоханис, ситуацията в страната е „излязла от релси“ и е налице „политическа необходимост за смяна на правителството“, което той описа като „нещастен случай на румънската демокрация“.  Дънчила пое премиерски пост през януари, но според мнозина ролята й в управлението е ограничена – правителството продължава да бъде водено от лидера на Социалдемократическата партия Ливиу Драгня. Самият той не може да пое функциите на министър-председател заради обвиненията срещу него за изборни измами.  От редакцията припомнят, че Румъния трябва да поеме председателството на ЕС на 1 януари 2019 г.  ", "date": "2018.11.13", "title": "Президентът на Румъния: Страната не е готова за председателството на ЕС, оставка на кабинета!"}
{"url": "http://epicenter.bg/article/V-SASht-biyat-trevoga--Severna-Koreya-ima-nay-malko-13-tayni-bazi-s-balistichni-raketi--/168017/7/0", "text": "Северна Корея притежава най-малко 13 тайни бази с балистични ракети, способни да носят ядрено оръжие - това се твърди в доклад на вашингтонския мозъчен тръст Център за стратегически и международни проучвания, съобщиха Франс прес и ДПА, цитирани от БНР.  Авторите на доклада се опират на източници от разузнавателните служби на няколко страни, твърдения на севернокорейски бегълци, явни информации и сателитни снимки.  Установените със сигурност бази са 13, но се смята, че те може да са близо 20, се посочва в доклада. Според авторите те са малки, разпръснати са из страната, и с малки изключения са разположени в тесни планински долини.  Сателитните снимки подсказват, че Северна Корея продължава да модернизира тези бази, отбелязва вестник \"Ню Йорк таймс\".  ", "date": "2018.11.13", "title": "В САЩ бият тревога: Северна Корея има най-малко 13 тайни бази с балистични ракети! "}
{"url": "http://epicenter.bg/article/Zapisite--svarzani-s-ubiystvoto-na-Hashogi--sa-shokirali-i-sauditskoto-razuznavane-/168021/7/0", "text": "Записите, свързани с убийството на саудитския журналист Джамал Хашоги, които Турция е споделила със свои западни партньори, са \"ужасяващи\" и са шокирали и служител на саудитското разузнаване, който ги е изслушал. Това е заявил турският президент Реджеп Тайип Ердоган пред репортери в самолета на връщане от Франция, предаде Ройтерс, позовавайки се на турски медии.  Ердоган е казал, че е обсъдил темата за убийството на прием в Париж с лидерите на САЩ, Франция и Германия.  \"Ние пуснахме записите, отнасящи се до това убийство, на всеки, който ги поиска от нас. Нашата разузнавателна организация не скри нищо. Пуснахме ги на всички, които ги искаха, в т.ч. саудитците, САЩ, Франция, Канада, Германия и Великобритания\", посочи Ердоган.  По думите на турския президент записите са \"наистина ужасяващи\".  \"Всъщност, когато служителят на саудитското разузнаване ги чу, бе така шокиран и каза: \"Този трябва да е взел хероин, само някой, който е взел хероин, би направил това\", посочи Ердоган.  По думите на турския лидер е ясно, че убийството е било планирано и че заповедта е дошла от високите нива на саудитските власти. Той обаче добави, че не би могъл да си помисли нещо подобно за саудитския крал Салман, към когото, както посочи, изпитва \"безгранично уважение\".  \"Престолонаследникът каза \"Ще изясня нещата, ще направя необходимото\". Ние чакаме търпеливо\", посочи още Ердоган, като отново заяви, че извършителите са сред задържаните в Саудитска Арабия 18 заподозрени.  \"Трябва да бъде разкрито кой им е дал нареждането за убийството\", каза още турският президент.  Ердоган не разкри подробности за съдържанието на записите, но два източника, запознати с въпроса, заявиха пред Ройтерс, че Турция има няколко аудиозаписа. Те включват самото убийство и разговори преди операцията, пояснява агенцията.  Журналистът Джамал Хашоги, който критикуваше властите в Рияд, е бил убит при посещение в генералното консулство на Саудитска Арабия в Истанбул на 2 октомври. Смята се, че Хашоги е бил удушен, малко след като е влязъл в консулството, а след това тялото му е било разчленено и унищожено, вероятно с киселина.   ", "date": "2018.11.13", "title": "Записите, свързани с убийството на Хашоги, са шокирали и саудитското разузнаване "}
{"url": "http://epicenter.bg/article/Tarsyat-Gruevski-pod-darvo-i-kamak--zasega-nyama-mezhdunarodna-zapoved-za-izdirvaneto-mu-/168029/7/51", "text": "Македонската редакция на Deutsche Welle уточнява, че няма издадена международна заповед за издирването на бившия премиер на страната Никола Груевски – той е търсен на територията на югозападната ни съседка, съобщава Агенция \"Фокус\"  Опозиционната ВМРО-ДПМНЕ отправи тежки критики към полицията и властта по повод опитите им да намерят бившия партиен лидер. „Клеветническа кампания\", „хунта\", „режим\", „политическо преследване\", „партийни бандити с полицейски значки\", бяха само част от квалификациите, които опозицията раздаде по адрес на властта и на полицаите, които участваха в издирването на Груевски.  Ръководството на министерството на вътрешните работи на Македония не коментара случая. В момента на практика не съществуват официални информации дали полицията има оперативни доказателства, че Груевски е в страната, след като издирването започна пред дома му и паркинга на централата на ВМРО-ДПМНЕ.  „Ако полицията има заповед, нека свободно влезе в сградата, Никола Груевски не е тук“ , заяви генералният секретар на ВМРО-ДПМНЕ, цитиран от македонското електронно издание “Фокус“.  Генералният секретар на ВМРО-ДПМНЕ Игор Янушев обвини властта, че извършва преследване на всички, които мислят различно и че полицията обискирали членове около щаба, което според него е прилагане на сила.  „Това, което се случва е дъното. ВМРО-ДПМНЕ е под полицейска обсада, членовете се претърсват от полицията. Никога не е използвана такава сила срещу опозицията. Това е хайка и линч за всички, които мислят различно. Заев също използва медиите в това преследване. Този натиск няма да бъде мине току-така. ВМРО-ДПМНЕ ще използва всички средства. Ако мислите, че ще ни уплашите, се лъжете. Ще дойде ден, когато ще отговаряте за това. Ако полицията има заповед и ако се съмнява, че Груевски е тук, тя може свободно да влезе и да провери. Лично аз бях проверен и не знам къде е, не съм имал контакт с него в продължение на осем месеца, каза Янушев.  ВМРО-ДПМНЕ обвини, че централата на партията е под обсада и нейните членове са били проверявани от полицията, съобщава македонският телевизионен канал “Телма“.  „Ако полицията притежава заповед да ни я покаже, ако не, нека дойде с нас и нека провери дали Груевски е в партийното седалище, заяви генералният секретар Игор Янушев.  По-рано от партията в изявление обвиниха властта за клеветническа кампания срещу Никола Груевски, след като беше обявен за издирване със заповед.  Полицейски части бяха разположени пред централата на партията и претърсиха автомобилите, които излязоха от подземния гараж.  В седалището на ВМРО-ДПМНЕ, според непотвърдена информация, е бил и президентът Георги Иванов. Автомобилите, които няколко медии съобщават, че \"са излетели\" от гаража, вероятно са били ескорта на президента.  Искате да кажете, че не знаете къде се намира (Никола Груевски – бел.ред.), пред кого правите евтин театър, пита на своята страница в социалната мрежа „Фейсбук“ Християн Мицковски.  „Господа от властта , кого заблуждавате и на когото показвате евтин театър сега, когато с пръст посочвате ВМРО-ДПМНЕ, че крие някого без да имате аргументи?...  Това не е само атака срещу ВМРО-ДПМНЕ, а това е атака срещу свободата, главната опозиционна сила, критичната мисъл, каквато съвременна Европа и светът не познават. Нима лицето срещу което в продължение на години извършвате политическа хайка, хвърляте дървета и камъни и го третирате като държавен враг, искате да кажете, че не знаете къде е той?...  Подобно на него, Вие ни следите всички, заплашвате ни…  ВМРО-ДПМНЕ е и ще остане последният бастион на свободата и критичната мисъл. Крепост на хората, които обичат тази страна. Можете да ни забранявате да говорим, да ни забранявате да действаме, но не можете да забраните ВМРО, защото служим на хората и аз първо съм призован да служа и да пазя тези 4 святи букви. Македония ще победи!...,\" пише още Мицковски.  ", "date": "2018.11.13", "title": "Търсят Груевски под дърво и камък, засега няма международна заповед за издирването му "}
{"url": "http://epicenter.bg/article/Konfliktat-mezhdu-Izrael-i-palestinski-radikali-v-Gaza-na-raba-na-eskalatsiyata/168034/7/0", "text": "В понеделник следобед радикалите от Газа бомбардираха Израел с десетки ракети и снаряди в отговор на операция в южната част на сектора, която се проведе в неделя вечер от израелските специални сили. В резултат на това нападение бяха убити 7 радикали от военното крило на ХАМАС \"Бригадите Изедин ал Касам\", контролиращо Газа, включително един от командирите му.  ХАМАС, които контролират територията, обявиха пълна бойна готовност, а премиерът на Израел Бенямин Нетаняху прекъсна визитата си във Франция. Над 300 ракети са били изстреляни от палестински бунтовници в Южен Израел, като 60 от тях са били заловени от ПВО системата \"Железен купол\". Израелски автобус е бил ударен от противотанкова ракета, в резултат на което има жертви. Израелската армия е поразила повече от 70 военни цели в ивицата Газа в отговор на 300 ракети, изстреляни от радикали в израелски градове на територията на палестинския морски анклав, съобщиха от пресслужбата на армията. Сред унищожените цели в ивицата Газа са 8 военни лагера, военни и наблюдателни пунктове, три подземни тунела и оръжеен цех, предаде ТАСС. Най-малко 35 души бяха ранени в резултат на ракетните атаки на израелска територия от ивицата Газа.  Според Министерството на здравеопазването в Газа трима палестинци са убити, а около 15 са ранени. Бойните действия продължават и в момента.  ООН работи в тясно сътрудничество с Египет за постигане на споразумение за прекратяване на огъня между Израел и палестинските групировки в ивицата Газа. Това бе обявено от специалния координатор на ООН по близкоизточния мирен процес Николай Младенов. \"ООН работи в тясно сътрудничество с Египет и всички заинтересовани страни за отдалечаването на Газа от ръба на пропастта\", пише той в Туитър. \"Ескалацията през последните 24 часа е изключително опасна и безразсъдна. Ракетните атаки трябва да спрат, страните са длъжни да проявят сдържаност. Невъзможно е да не се полагат всички възможни усилия да се спре спиралата на насилието\", добави той. ", "date": "2018.11.13", "title": "Конфликтът между Израел и палестински радикали в Газа на ръба на ескалацията"}
{"url": "http://epicenter.bg/article/Tramp-iska-oshte-edna-ministerska-ostavka/168043/7/0", "text": "Президентът на САЩ Доналд Тръмп е заявил пред свои съветници, че е взел решение да уволни министърката на вътрешната сигурност Кирстен Нилсен, съобщава The Washington Post, като се позовава на бивши и действащи сътрудници на Белия дом.   Тръмп вече отмени посещението на Нилсен в Южен Тексас и заявил пред помощниците си, че иска да я уволни колкото може по-скоро.   Според публикацията оставката на министърката е въпрос на седмица-две.   Президентът е изказал недоволството си от опита на Нилсен да му обясни, че американските закони не позволяват да бъде затворена границата с Мексико.   Против оставката се е обявил шефът на администрацията на Белия дом Джон Кели, който по-рано заемаше поста на Нилсен. На 7 ноември Тръмп поиска и получи оставката на главния прокурор и министър на правосъдието Джеф Сешънс.", "date": "2018.11.13", "title": "Доналд Тръмп иска още една министерска оставка"}
{"url": "http://epicenter.bg/article/Navalni--Zabranyavat-mi-da-napuskam-Rusiya-/168047/7/97", "text": "Руският опозиционер Алексей Навални съобщи в Туитър, че му е забранено да напуска Русия, предадоха Асошиейтед прес и ТАСС. Навални е трябвало да излети за Франция, за да чуе в четвъртък решението на Европейския съд за правата на човека (ЕСПЧ) в Страсбург по негови жалби, но е бил спрян на летището.  \"Пристигнах на летището, за да отпътувам за огласяване на решението на Европейския съд по моето дело. На граничния контрол ми взеха паспорта\" за извършване на специална проверка\", написа Навални. След това служителите на граничния контрол му казали, че съгласно разпореждане на съдебни пристави му е забранено да напуска Русия.  \"Има някакво писмо, че ми е забранено да напускам страната, но не се дава обяснение защо\", посочва Навални.  ЕСПЧ трябва да се произнесе по въпроса дали многобройните арести на опозиционера са били политически мотивирани. Това може сериозно да разтревожи Кремъл, който се стреми да маргинализира изявите на най-изявения политически опонент на Владимир Путин, отбелязва Асошиейтед прес.  Адвокатът на Навални Иван Жданов днес публикува в интернет копие от разпореждането за забрана за напускане на страната, в което няма дата и не се дават никакви подробности.  В миналото две съдебни дела пречиха на Навални да пътува, но забраната бе вдигната през пролетта на миналата година, когато трябваше да замине в Испания за спешно лечение.  Навални, който стана популярен с разследванията си на корупцията в държавната администрация, оглави сериозни антиправителствени протести, които привлякоха хора от целия политически спектър.  Опозиционерът, който заявява, че е \"жертва на незаконни арести\" и на \"произволно лишаване от свобода\", безрезултатно оспори тези мерки срещу него пред руски съдилища, преди да сезира ЕСПЧ, внасяйки пет жалби между 2012 и 2014 г. Заради предишна присъда Навални не беше допуснат да участва в президентските избори през март т.г., което според него е било направено с политически мотиви, напомня Франс прес.   ", "date": "2018.11.13", "title": "Навални: Забраняват ми да напускам Русия "}
{"url": "http://epicenter.bg/article/Prezidentat-na-Avstriya-prizova-da-ne-se-dramatizira-situatsiyata-s--quot-ruskiya-shpionin-quot--/168049/7/0", "text": "Не е необходимо да се драматизира делото за австрийския офицер, работил за руското разузнаване. Това заяви в интервю за тв канала ORF 2 президентът на Австрия Александър Ван дер Белен, цитиран от руски медии. Според него, скандалът не трябва да се отрази в долгорсочна перспектива на отношенията между двете държави.  Ван дер Белен мотивира позицията си с факта, че разузнавателните служби по целия свят събират информация \"с такива методи\".  При това президентът заяви, че първо трябва да се изясни каква именно информация е предавал заподозреният и да се изчакат резултатите от разследването.  Скандалът гръмна на 9 ноември, когато бе съобщено, че пенсиониран австрийски полковник е обвинен в шпионаж в полза на Русия. Той е работил в щаба на австрийската армия във Виена. Според съобщенията, той е направил признания, че за 20 г. работа за руското разузнуване е получил 300 000 евро.  След избухването на скандала външният министър на Австрий Карин Кнайсъл отмени планираната си официална визита в Русия.  Руското външно министерство изрази протест срещу изявленията на Виена пред австрийския посланик в Москва Йоханес Айгнер.   ", "date": "2018.11.13", "title": "Президентът на Австрия призова да не се драматизира ситуацията с \"руския шпионин\" "}
{"url": "http://epicenter.bg/article/Norvezhka-fregata-potana-pri-sblasak-s-tanker-sled-uchenie-na-NATO--SNIMKI--VIDEO--/168052/7/0", "text": "Фрегатата на военно-морските сили на Норвегия \"Хелге Ингстад\", която се сблъска с нефтен танкер след учения на НАТО миналата седмица, практически потъна под водата, съобщава руската преса. Към обед на 13 ноември от плавателния съд се виждат само радарната вишка и част от кърмата, отбелязват изданията.  Инцидентът стана на 8 ноември във фиорд в Западна Норвегия. Седем души са получили леки наранявания.  Фрегатата \"Хелге Ингстад\" се връщала от ученията на НАТО „Единен Тризъбец 2018” в норвежки териториални води, когато се сблъскала с плаващия под малтийски флаг танкер \"Сола ТС\".  Общо 137 души са били на борда на фрегатата, а 23 са били на танкера, който се е отървал с минимални щети.  Обстоятелствата около инцидента, случил се малко след 4:00 ч. през нощта местно време близо до Берген, все още не са напълно изяснени.  Норвежките военни се опитали да проведат спасителна операция и да задържат фрегатата над водата, но крепителните въжета не издържали и се скъсали.   ", "date": "2018.11.13", "title": "Норвежка фрегата потъна при сблъсък с танкер след учение на НАТО (СНИМКИ, ВИДЕО) "}
{"url": "http://epicenter.bg/article/zvezdi/168053/7/0", "text": "Калифорния се превърна в огнен ад, след като огромни пожари се разразиха в щата и отнеха човешки животи, както и причиниха сериозни имуществени щети. Много хора загубиха домовете си заради пламъците, а най-пострадали са жителите на Малибу. Сред потърпевшите има редица звезди, което за пореден път доказва, че пред природата всички са равни независимо от финансовите си възможности.   Любимецът на нежната половина от човечеството – Джерард Бътлър, е една от знаменитостите с дом, погълнат от огнената стихия.   \"Връщам се у дома в Малибу след евакуацията. Съкрушителни времена за целия щат Калифорния. По-вдъхновен съм от всякога от куража, духа и саможертвата на пожарникарите. Благодаря ви\", написа актьорът под кадър на изпепеления си дом.    Майли Сайръс също е сред известните личности, които загубиха дома си. Тя сподели, че къщата ѝ е изгоряла, но поне животните и любимите ѝ хора са добре.   \"Напълно съм съкрушена от пожарите, които засегнаха общността ни. За щастие аз съм от щастливците. Животните ми и любовта на моя живот са добре. Това е всичко, което има значение в момента. Къщата ми вече я няма, но спомените и моментите, които съм преживяла в дома си с любимите ми хора, са налице. Благодарна съм за всичко, което ми остана. Изпращам любов и благодарност към пожарникарите\", написа певицата.   Джиджи и Бела Хадид също са сред засегнатите от пожарите. Моделите споделиха, че скърбят за всички пострадали от огнения ад и се молят за жителите на Калифорния. Момичетата признаха, че все още не знаят дали родният им дом не е опожарен Орландо Блум разкри, че огънят е стигнал и до неговата къща. Актьорът не пропусна да изкаже и благодарност към пожарникарите.   Ким Кардашиян се снима с племенницата си - дъщерята на Клоуи, и сподели, че важното в момента е, че всички от семейството са добре. Източник: woman.bg", "date": "2018.11.13", "title": "Домовете на Майли Сайръс, Орландо Блум и Джералд Бътлър бяха изпепелени при пожарите в Калифорния"}
{"url": "http://epicenter.bg/article/Nikola-Gruevski-izbyaga-v-Ungariya/168054/7/0", "text": "Бившият македонски премиер и дългогодишен лидер на консервативната партия ВМРО-ДПМНЕ Никола Груевски е избягал от страната, за да не влезе в затвора заради влязла в сила присъда за злоупотреби, съобщи БТВ. Новината съобщил самият политик на своята страница във „Фейсбук”.  „През последните няколко дни получих многобройни заплахи за живота си. В Будапеща съм и ще искам политическо убежище от унгарските власти. Оставам верен на каузата на Македония. Никога няма да отстъпя”, написа Груевски.  Той беше осъден на 2 години лишаване от свобода заради покупката на луксозна лимузина с държавни пари. Според магистратите Груевски е оказвал натиск на държавни служители, за да се сдобие с луксозната кола. Той беше премиер на Македония два мандата – от 2006 г. до 2016 г. Управлението му беше белязано от влошени отношения с всички съседни страни (в т.ч. и България) на фона на огромни разхищения за различни „антични” проекти в архитектурата и културата. Груевски падна от власт след месеци на протести и СРС скандали, от които стана ясно, че службите са използвани за борба с опозицията.  ", "date": "2018.11.13", "title": "Никола Груевски написа във фейсбук: В Будапеща съм, ще искам политическо убежище!"}
{"url": "http://epicenter.bg/article/MVR-na-Makedoniya--Nikola-Gruevski-ne-e-presichal-makedonskata-granitsa/168063/7/0", "text": "Никола Груевски не е преминал границата на Македония на нито един от установените пунктове. Това потвърдиха от Министерството на вътрешните работи на югозападната ни съседка, след като в профила на Груевски в социалната мрежа „Фейсбук“ бе публикувано съобщение, че той се намира в Будапеща и е потърсил убежище от унгарските власти, предава скопската електронна медия Press 24, съобщи агенция „Фокус“.   Полицията проверява дали съобщението в мрежата е написано от бившия македонски премиер или профилът му е станал обект на хакерска атака.   „В последните няколко дни получих безброй закани за живота си. Сега съм в Будапеща и поисках политическо убежище от унгарските власти. Оставам верен на каузата на Македония. Никога няма да отстъпя!“, гласи съобщението на Груевски.", "date": "2018.11.13", "title": "МВР на Македония: Никола Груевски не е пресичал македонската граница"}
{"url": "http://epicenter.bg/article/Turchin-ubi-saprugata-si--otkazala-mu-tants-/168066/7/0", "text": "Мъж уби съпругата си, след като е отклонила поканата му за танц, съобщава турския вестник \"Хюриет\". Инцидентът се е случил в югоизточната част на страната. Местни медии съобщават, че 24-годишен мъж, идентифициран като Сезер С., се е прибрал пиян у дома и е пуснал високо музика. Започнал е да танцува и е поканил съпругата си да се присъедини към него.   След като тя е отказала, той е извадил огнестрелно оръжие и я е убил – пред очите на двете им деца, съответно на четири и петгодишна възраст. След престъплението извършителят е избягал и към настоящия момент не е заловен от полицията.", "date": "2018.11.13", "title": "Турчин уби съпругата си, отказала му танц "}
{"url": "http://epicenter.bg/article/Sinat-na-premiera-na-Chehiya-bil-otvlechen-v-Krim--bashta-mu-go-nareche-lud/168073/7/0", "text": "Андрей Бабиш-младши, по-възрастният син на чешкия премиер Андрей Бабиш, обяви, че е бил отвлечен и укриван в Крим след скандала с обвиненията за корупция срещу Бабиш-старши. В коментар премиерът заяви, че синът му е психически болен, съобщава Seznam Zpravy.   Бабиш-младши твърди, че първо е отведен в Москва, а след това – в Крим, веднага, след като се е разразил скандалът във връзка с евентуални злоупотреби на чешкия премиер с пари от еврофондове, уточнява БНР.   Според сина прехвърлянето от Москва в Крим е организирано от семейство Протопопови. Дита Протопопова е съветник в чешкото министерство на здравеопазването и личен психиатър на Бабиш-младши.   Според него съпругът на Дита Протопопова го е заплашвал.„Те се ползваха с голямо доверие и злоупотребиха с него. Боя се от тези хора“, казва Бабиш-младши и допълва, че Петер Протопопов му казал, че заедно с баща му ще направят всичко, за да го заличат. В крайна сметка синът на чешкия премиер успял да избяга от Крим и да отиде при майка си в Швейцария.   Премиерът Андрей Бабиш, смятан за един от най-богатите хора в Чехия, е разследван за злоупотреби с еврофондове. Като собственик на холдинга Agrofert през 2007-2008 той извадил от структурата на компанията едно нейно звено, което получило субсидия от ЕС от около 2 милиона евро. След това звеното било върнато обратно в холдинга. Бабиш твърди, че в момента на получаването на субсидията това не е било нарушение, понеже въпросното звено е било притежание на пълнолетните му деца.   Въпреки тези обвинения Бабиш и основаното от него движение ANO спечелиха парламентарните избори в Чехия през 2017 година. Бабиш-младши твърди още, че е трябвало да подписва документи, свързани с бизнеса на баща му, но няма представа какво е подписвал. Премиерът Бабиш от своя страна коментира, цитиран от Seznam Zpravy, че синът му доброволно е напуснал Чехия. „Синът ми е психично болен. Той приема лекарства и трябва да е под наблюдение, затова е при майка си в Швейцария“, каза премиерът и добави, че атаката срещу него е стигнала до семейството му.   Прокуратурата в Чехия се е самосезирала от изявленията на Бабиш-младши и наредила разследване, завършва публикацията в Seznam Zpravy.", "date": "2018.11.13", "title": "Синът на премиера на Чехия бил отвлечен в Крим; баща му го нарече луд"}
{"url": "http://epicenter.bg/article/Turski-vestnik--S-parvoto-razklonenie-na--Turski-potok--vsichko-e-nared--vtoroto-nosi-nesigurnost-/168082/7/0", "text": "В статия за турския ежедневник Cumhuriyet, посветена на предстоящото откриване на първото разклонение на газопровода „Турски поток“, който се строи вместо „Южен поток“, Хюсеин Хайатсевър отбелязва, че първият етап на проекта е преминал по план, но все още има несигурност по отношение на второто му разклонение: първоначално то трябваше да се простира от Русия до Гърция, но сега се водят преговори за дублиране с маршрута на изоставения „Южен поток“, т.е. за преминаването му през България.  Държавният глава на Руската федерация Владимир Путин ще посети Истанбул, за да присъства на церемония по повод приключването на изграждането на газопровода „Турски поток\" по дъното на Черно море. Съветникът на лидера на Кремъл Юрий Ушаков направи изявление пред руските медии, съгласно което Путин и президентът на Турция Реджеп Тайип Ердоган ще вземат участие в събитието, която ще се проведе в Истанбул на 19 ноември.  „Турски поток“ се състои от две разклонения, всяко от които ще пренася по 15,75 милиарда кубически метра газ годишно. Природният газ, пренасян по първото разклонение на газопровода, ще бъде транспортиран директно в Турция, в провинция Къркларели (граничеща с България – бел.р.) Първите доставки са планирани за 2020 г.  Второто разклонение на „Турски поток\" предвижда доставки на руски природен газ за европейските държави, но остава неясно какъв ще бъде маршрутът на изграждането му. Проектът за втората нишка на тръбопровода бе изготвен след решението на България да се откаже от строителството на „Южен поток“, който предвиждаше директни доставки на руско гориво за страната. Съгласно плановете, второто разклонение на газопровода трябваше да минава през Гърция.  Но на този етап се обсъжда маршрутът, който предвижда преминаването му през България, а оттам – към Сърбия, Унгария и накрая – Централна Европа. Наскоро министър-председателите на България и Сърбия Бойко Борисов и Ана Бърнабич заявиха своето желание страните да се присъединят към „Турски поток“.  На свой ред унгарският външен министър Петер Сиярто подчерта, че Европейският съюз не трябва да възпрепятства страните от Централна Европа да получават газ по „Турски поток“.   ", "date": "2018.11.13", "title": "Турски вестник: С първото разклонение на „Турски поток“ всичко е наред, второто носи несигурност "}
{"url": "http://epicenter.bg/article/KRIB-i-Tehnicheskiya-universitet-Sofiya-sklyuchiha-sporazumenie-za-strategichesko-satrudnichestvo/168059/4/0", "text": "Председателят на Конфедерацията на работодателите и индустриалците в България (КРИБ) Кирил Домусчиев и ректорът на Техническия университет-София чл. кор. проф.дтн инж. Георги Михов подписаха Рамково споразумение за стратегическо сътрудничество днес. Целта на споразумението е да се засили връзката между образованието и бизнеса чрез повече съвместни проекти, които да намират реални решения на предизвикателствата както от страна на работодатели, така и от страна на висшето образование.   „Съпричастен съм с мисията на Техническия университет- София, защото това е мястото, където се създават най-търсените инженерни специалности, от които пазарът на труда в България има голяма нужда“, подчерта Кирил Домусчиев. „Факт е, че има сериозен недостиг на такива кадри и се надявам, че заедно ще продължаваме да убеждаваме обществеността и младите хора да се насочват към такива специалности. В индустрията възнагражденията на инженерните кадри растат и там добрите специалисти могат да се реализират и да получат едно европейско възнаграждение. Имаме много работа, която можем да свършим съвместно като университет и работодателска организация, защото вие подготвяте кадрите, а ние ги назначаваме и развиваме, и трябва да работим заедно в тази посока. Този ръст на БВП, на индустрията, на износа, който постигаме през последните години, може да бъде още по-сериозен, ако има добре подготвени кадри. Надявам се, че съвместно с високо уважавания Технически университет можем да дадем един допълнителен тласък на българската икономика“.   Председателят на най-голямата работодателска организация на бизнеса в България - КРИБ е възпитаник на Техническия университет-София. „Аз съм много съпричастен с ролята на Техническия университет - София и поради това, че съм завършил този университет и съм много доволен от образованието и от знанията, които съм получил и от всичко, което университетът ми е дал, за да мога да се реализирам. Благодаря и за поканата да бъда член на вашето Настоятелство заедно с други уважавани колеги от бизнеса“, каза Кирил Домусчиев.   По време на подписването ректорът на ТУ- София връчи на Кирил Домусчиев Юбилейния медал на Техническия университет.   „Университетите, освен непрекъснато да се усъвършенстват в обучението на бъдещите кадри на пазара на труда, трябва и да алармират за тревожни тенденции в българското висше образование. По отношение на инженерното образование такива определено има“, заяви чл.-кор. проф. д.т.н. Георги Михов, ректор на ТУ-София.   „Липсата на кадри в енергийния сектор, който е ключов за икономиката и националната сигурност на страната, е една такава тревожна тенденция. Друга тревожна тенденция – това са все по-големите трудности, с които се сблъскваме при осъвременяването на материалната база в университета. В това отношение подготовката на студенти от една инженерна специалност е много по-специфична в сравнение с подготовката на студенти от хуманитарните или икономически специалности, например. Ето защо е изключително важно прякото участие на бизнеса в процеса на обучение на студентите. Това партньорство ще ни помогне съвместно да правим по-задълбочен анализ на процесите на пазара на труда, да осъвременяваме материалната база в университета и да адаптираме обучителните си програми в реално време според изискванията на компаниите за по-голяма ефективност на бъдещите им кадри. Това партньорство ще ни помогне и съвместно да въведем механизми, с които да бъдат привличани младите хора към определени професии“, допълни Ректорът на най-големия учебно-научен комплекс в България в областта на техническите и приложни науки.   Сътрудничеството между партньорите ще се развива чрез съвместни инициативи, свързани със свободни работни позиции и стажове за студенти на ТУ-София в компаниите-членове на КРИБ. Предвижда се и по-голяма активност на бизнеса в учебния процес на университета чрез участие на представители на КРИБ и нейни компании-членове в презентации пред студенти, лекции, семинари или други събития, организирани от ТУ-София. От съществено значение са и предвидените съвместни анализи за текущата ситуация на пазара на труда, нуждите на бизнеса от кадри, особено в сектори, където остро се усеща тяхната липса, като машиностроене и енергетика.", "date": "2018.11.13", "title": "КРИБ и Техническият университет-София сключиха споразумение за стратегическо сътрудничество"}
{"url": "http://epicenter.bg/article/NEK-i--quot-Atomstroyeksport-quot--sa-podpisali-dogovor-za-sahranenie-na-oborudvaneto-za--quot-Belene-quot--/168061/4/0", "text": "Националната електрическа компания и руската компания \"Атомстройекспорт\" са подписали договор за съхранение на доставеното оборудване за АЕЦ \"Белене\". Информацията потвърди за програма \"Хоризонт\" на БНР изпълнителният директор на НЕК Петър Илиев.  \"Преди около повече от три месеца ние обявихме процедура. Вече процедурата приключи. Сега след 14-дневен срок договорът ще влезе в сила. Цялата дейност по консервацията и преконсервацията ще се изпълнява от наши служители, но ще бъде под надзора на заводите-производители, представители на \"Атомстройекспорт\". Договорът е сключен за пет години с евентуална опция за продължаване още в зависимост от това, което ни е нужно, но се надяваме, че до тогава вече ще имаме избран стратегически инвеститор и вече ще прехвърлим всички договори на него,\" заяви той.  Илиев уточни, че средствата по изпълнението на договора за консервация са \"десетки пъти по-ниски\" от спекулираната сума от 1 милион лева. Цялото оборудване за АЕЦ \"Белене\" е на площадката на евентуалната бъдеща централа, каза още Петър Илиев.  НЕК и АЕЦ \"Козлодуй\" са сключили договор за продажбата на ротора от предишното оборудване, предвидено за централата в Белене. Роторът бе собственост на НЕК и от доста време двете дружества водеха разговори за възможността да бъде продаден и използван в работещата ни централа.  От АЕЦ \"Козлодуй\" обясниха за \"Хоризонт\", че роторът ще бъде използван на 5-и блок на централата, за да бъде увеличена мощността му до 104 процента.  От своя страна изпълнителният директор на НЕК Петър Илиев обясни:  \"Роторът е на територията на АЕЦ \"Козлодуй\". Оглеждахме го и считахме, че е най-доброто, вместо да се поръчва нов ротор, ще бъде по-изгодно, както за тях, така и за нас. Вече остават формалностите по плащането или прихващането на задължението на НЕК към АЕЦ \"Козлодуй\" за произведена електрическа енергия\".  ", "date": "2018.11.13", "title": "НЕК и \"Атомстройекспорт\" са подписали договор за съхранение на оборудването за \"Белене\" "}
{"url": "http://epicenter.bg/article/Shest-balgarski-banki-pod-strog-kontrol-ot-Evropa--ETsB-shte-im-izvarshi-tsyalostna-otsenka/168065/4/0", "text": "Европейската централна банка (ЕЦБ) ще извърши цялостна оценка на шест български банки. Процедурата, включваща преглед на качеството на активите и стрес тест, е вследствие на това, че на 18 юли 2018 г. България отправи искане за установяване на тясно сътрудничество с ЕЦБ. Цялостната оценка е задължителна част от процеса на установяване на тясно сътрудничество между ЕЦБ и националния компетентен орган на държава членка на ЕС, чиято парична единица е различна от еврото, съобщават от Европейската централна банка.  Прегледът на качеството на активите и стрес тестът ще се основават на методологиите, които банковият надзор в ЕЦБ прилага в редовните си цялостни оценки на банките с актуална класификация като значими или с възможност да станат значими по смисъла на член 6, параграф 4 от Регламент (ЕС) № 1024/2013.  Процедурата ще започне през ноември 2018 г., а резултатите – в агрегиран вид и поотделно за всяка банка – се очаква да бъдат публикувани през юли 2019 г. Крайната дата за целите на процедурата ще бъде 31 декември 2018 г.  В съответствие с член 4 от Решение ЕЦБ/2014/5, в който се уточнява процедурата за установяване на тясно сътрудничество, в оценката на ЕЦБ по искането на България за установяване на тясно сътрудничество ще бъде включена и оценка на релевантното национално законодателство, като се вземе предвид и неговото прилагане на практика. В това отношение член 7, параграф 2 от Регламента за ЕНМ изисква националното законодателство на държава членка, която желае да установи тясно сътрудничество, трябва да гарантира, че националният компетентен орган ще бъде задължен да приеме всяка изискана от ЕЦБ мярка по отношение на кредитните институции.   Успоредно с това банковият надзор в ЕЦБ работи в тясно сътрудничество с Българската народна банка с оглед на потенциалната ѝ бъдеща роля на национален компетентен орган, за да подпомогне безпрепятственото ѝ интегриране в единния надзорен механизъм (ЕНМ).  ", "date": "2018.11.13", "title": "Шест български банки под строг контрол от Европа, ЕЦБ ще им извърши цялостна оценка"}
{"url": "http://epicenter.bg/article/Zemedeltsi-zaplashvat-s-masovi-protesti/168071/4/0", "text": "Асоциацията на зърнопроизводителите предупреждава, че новата наредба на Министерството на икономиката, свързана със закона за горивата, въвежда тежки бюрократични изисквания, които са неизпълними при използването на горивата в земеделието. Земеделците смятат, че наредбата е умишлена провокация към тях и, ако не бъде променена, ще започнат масови протести по пътищата.  След дълги преговори зърнопроизводителите успяха да променят закона за горивата, който в първоначалния си вариант ги третираше като търговци, а не като крайни потребители на горива. Сега с наредбата отново се въвеждат абсурдни изисквания, каза пред БНР Георги Милев от Асоциацията.  \"Отново искат монтирани средства за измерване на изведените от нашите съдове количества. Никъде не пише какво е това средство за измерване - дали е нивомер, дали е колонка, дали е помпа с брояч, дали е водомер. Просто нямаме никаква идея\", заяви Милев.  Обяснение за тази наредба председателят на бранша Костадин Костадинов търси или в чиновническа некадърност, или в преднамерена провокация: \"Хората, които създават това нещо, не знам какво целят. Целят да ни изкарат на улицата\".  Земеделците ще излязат на улицата, ако до дни икономическото министерство не ги покани на среща, за да чуе аргументите им и да промени наредбата.  \"При изготвяне на наредбата са поканени други браншови организации, по специално газовата и петролна асоциация, които да помогнат на икономическото министерство. В същото време - никой от земеделското министерство. На въпроса \"защо\", отговорът е бил \"не сме длъжни\", разказа Костадинов.  \"Земеделският производител стана администратор на данни. Описваме всяка капчица във всяко време какво правим, а нашата работа е постоянно на полето. Ние какво ще правим - ще пишем или ще работим\", пита Костадинов.  ", "date": "2018.11.13", "title": "Земеделци заплашват с масови протести"}
{"url": "http://epicenter.bg/article/Politsaite-nyama-da-protestirat/168026/3/0", "text": "\r\n В момента нямаме основание да излезем на протест, заяви пред БНР председателят на Синдикалната федерация на служителите в МВР Валентин Попов. По думите му, част исканията на полицаите, поставени при предишните протести са удовлетворени, а по други се работи. \r\n   \r\n \r\n Той подчерта, че членовете на профсъюза не очакват новият вътрешен министър Младен Маринова да разреши проблемите за 2-3 месеца. \r\n   \r\n „За нас би било достатъчно да видим целенасочени действия в посока на решаване на проблемите или минимизиране на щетите, които те предизвикват.”, допълни Попов. \r\n   \r\n Той подчерта, че униформените от синдиката на МВР подкрепят протестиращите граждани. „Полицаят не е от „другата страна“, когато става дума за граждани и служители на МВР – ние сме от една страна. Униформените колеги, които работят докато хората протестират, изпълняват задълженията си, които са за опазване на обществения ред и защита на живота, здравето и сигурността на гражданите“, каза още синдикалистът. \r\n", "date": "2018.11.13", "title": "Полицаите няма да протестират"}
{"url": "http://epicenter.bg/article/Novite-konstitutsionni-sadii-polozhiha-kletva/168027/3/0", "text": ", предаде агенция „Фокус“. Новите конституционни съдии положиха клетва на официална церемония, на която  .   Церемонията започна с химна на Република България. Новите конституционни съдии казаха следните думи: „Като встъпвам в длъжността съдия в Конституционния съд, заклевам се да спазвам добросъвестно задълженията си, възложени с Конституцията и Закона за Конституционния съд. Заклех се“.     Според върховния закон Конституционният съд се състои от 12 съдии, една трета от които се избират от Народното събрание, една трета се назначават от президента, а една трета се избират на общо събрание на съдиите от Върховния касационен съд и Върховния административен съд.    Съставът на Конституционния съд се обновява през три години от всяка квота по ред, определен със закон. Съгласно Закона за Конституционния съд е съставът му през първия мандат се обновява по жребий, а след изтичане на 3-годишния срок съставът на съда се обновява с двама представители от квотата на Народното събрание и с по един от квотата на президента и на съдебната власт.       Номинираният от квотата на президента проф. Атанас Семов е роден на 23 март 1970 г. в София. Завършил е Националната гимназия по древни езици и култури и Софийския университет „Св. Климент Охридски. Проф. Семов има над 20 години юридически стаж, доказана компетентност в областта на правото на Европейския съюз и признат авторитет в България и чужбина. Атанас Семов е професор по право на Европейския съюз и ръководител на Международната магистърска програма по право на Европейския съюз в Юридическия факултет на Софийския университет „Св. Климент Охридски“. През 2012 г. е удостоен от Европейската комисия с титлата „Жан Моне професор“ за неговите трудове относно съдебната система на Европейския съюз. Провежда лекционни курсове в редица европейски университети. Проф. Атанас Семов е автор на 12 книги и над 70 научни публикации в български и чуждестранни издания. През 2003 г. участва като експерт в Комисията за изменение на Конституцията, сформирана в 39-то Народно събрание. В периода 2009-2010 г. проф. Семов е заместник-председател на 41-то Народно събрание. От 2017 г. е член на Правния съвет при президента на Република България. Владее френски, английски и руски език. Семеен, с две деца.     Номинираният от квотата на Народното събрание Красимир Влахов е роден на 24 септември 1972 г. в град Плевен, завършил е юридическото си образование в СУ „Св. Климент Охридски“. Влахов е един от най-уважаваните български юристи с над 20-годишен съдийски стаж. Професионалният му път започва през 1996 г. като младши съдия, а през октомври 1997 г. е назначен за съдия в Софийския районен съд, където по-късно става негов заместник-председател. През 2004 г. е командирован във Върховния касационен съд, а през 2008 г. е избран за председател на Софийския районен съд. През 2012 г. Влахов е назначен за заместник-председател на Върховния касационен съд, а от 20 февруари 2018 г. до 5 октомври заема длъжността съдия във Върховния касационен съд. Към 2009 г. е член на Управителния съвет на Съюза на съдиите в България, както и в Съюза на учените в България. Влахов преподава Гражданско право и процес в Националния институт по правосъдието. Хоноруван преподавател е в Софийския университет „Св. Климент Охридски“. Авторе на помагало по ГПП и по новия ГПК. Влахов бе избран от парламента със 127 гласа „За“ и 55 въздържали се.     Номинацията на върховните съдии Надежда Джелепова е с над 34 години юридически стаж, 17 години от които са във Върховния административен съд. Била е зам.-председател на Софийски окръжен съд и районен съдия, както и председател на Районен съд – Елин Пелин. Завършила е Юридическия факултет на СУ \"Св. Климент Охридски\", специалност \"Право\".     Кандидатура на върховните съдии е и Павлина Панова. Тя е родена на 12 февруари 1967 г. в град Грамада, област Видин. Завършила е право в СУ „Св. Климент Охридски” през 1992 г. Започва работа като прокурор в Софийската районна прокуратура. През 1994 г. е назначена в Софийския районен съд, а от април 1998 г. става съдия в Софийския градски съд. От 2001 г. до 2007 г. работи в Софийския апелативен съд, като от април 2007 г. става съдия във Върховния касационен съд. Специализирала е в „Т.М.С Ассер Институт” в Хага. Преминала е специализиран курс на обучение по право на ЕС в Германия и в Европейския институт за публична администрация в Люксембург. Има специализации в Дания, Полша и Франция. През 2004 г. става доктор по право в СУ „Св. Климент Охридски”. От 2007 г. е магистър по право на Европейския съюз и член-национален представител на България в Евроджъст. Автор е на множество статии, съавтор е в сборници и монографии. От началото на 2009 г. е съдия ad hoc в Европейския съд за правата на човека в Страсбург. Владее английски и руски език.", "date": "2018.11.13", "title": "Новите конституционни съдии  положиха клетва"}
{"url": "http://epicenter.bg/article/Mladen-Marinov-prizova--Protestirashtite-da-spazvat-zakona-i-da-ne-vlizat-v-provokatsiya-s-politsiyata/168030/3/0", "text": "Призовавам протестиращите да спазват закона, да не влизат в провокация с полицията, да изпълняват полицейските разпореждания. Това заяви днес в Сливен министърът на вътрешните работи Младен Маринов, който има работни срещи с кметове на населени места от областите Сливен и Ямбол, пердаде БТА. Той каза, че всеки има право на мирен протест, но и всеки български гражданин има право на свободно придвижване и трябва да се намери баланс, за да няма засегнати.   Министърът посочи, че е разпоредил там, където протестите са заявени и е спазен редът, полицаите да организират движението, да следят за провокатори, както и да няма спречкване между участниците. На местата, където протестите не са заявени, органите на реда също ще се стремят да организират движението. Младенов допълни, че на установените нарушители от протестите в неделя са били съставени актове.   На въпрос какви мерки се предприемат в зачестилите напоследък случаи на насилие и съпротива над полицейски служители, министър Маринов съобщи, че е изпратил разпоредителни писма, касаещи обучение на служителите, тактически действия в ситуации на неподчинение от страна на компактни маси, които системно нарушават закона. В ход са обществени поръчки за осигуряване на материално-техническо обезпечаване и средства за лична защита.   Министърът обясни, че днешната среща има за цел да осигури взаимодействието между местната власт и полицията при обезпечаване на обществения ред и сигурността.", "date": "2018.11.13", "title": "Младен Маринов призова: Протестиращите да спазват закона"}
{"url": "http://epicenter.bg/article/Pernichani-pak-blokiraha-AM--quot-Lyulin-quot--politsai-izvadiha-palkite/168038/3/0", "text": "В продължение на три часа снощи - от 18 до 21 ч., автомагистрала „Люлин“ бе блокирана от стотици перничани.   Не можеше да се минава нито за Перник, нито за Благоевград, нито за столицата.   Първоначално протестът бе запушил само входа на Перник. Но се насочи към основната магистрала „Люлин“. Едно момче проби кордона на жандармерията, която пазеше протестиращите да не запушат магистрала „Люлин“. Полицаи хукнаха по момчето и започнаха да го налагат с палки, съобщи сайта \"За Перник\".   След това протестиращите се влючиха, снимайки с телефони и крещяха обиди. Полицията се предаде. Това стана като служител на жандармерията дойде и бутна полицая, който биеше момчето с палката на земята. Униформеният се просна на земята. Започна да му крежи: „Не виждаш ли, че те снимат. Какво правиш?!“.   В крайна сметка АМ \"Люлин\" и стария път към София бяха блокирани за около час и половина. В 21.00 протестиращите сами вдигнаха блокадата.   Протестите срещу високите цени на горивата, данъците и очаквания скок на задължителната застраховка \"Гражданска отговорност\" продължават и днес в различни градове на страната.   Демонстрации са планирани в Добрич, Хасково, Сливен. В Стара Загора протестът ще започне от 18 часа. Организаторите смятат да блокират една от основните пътни артерии в града, ако получат разрешение за това от общината.   За тази вечер в столицата е насрочен и поредният протест на майките на деца с увреждания, които настояват за оставката на вицепремиера Валери Симеонов.  ", "date": "2018.11.13", "title": "Перничани пак блокираха АМ \"Люлин\", полицаи извадиха палките"}
{"url": "http://epicenter.bg/article/MVR--Nyama-protest--koyto-da-razreshava-blokiraneto-na-patishta--zakonite-vazhat-za-vsichki/168045/3/0", "text": "Предварително заявените в много градове в страната протести преминават при добър обществен ред. Въпреки отделни провокации, които създават напрежение, служителите на реда действат съобразно правомощията си. От полицията припомнят, че няма протест, който да разрешава блокирането на магистрали и главни пътища, законите трябва да важат за всички и в този смисъл е задължително спазването на дадените от служителите указания. Това съобщиха от пресцентъра на МВР.   Снощи, в рамките на протестните действия   се включиха близо 70 моторни превозни средства, като 13 от водачите блокираха част от пътните артерии. След многократни приканвания да освободят движението и получен категоричен отказ и с цел недопускане на образуване на колони от изчакващи автомобили, полицейските служители осигуриха обходен маршрут за преминаване. Към нарушителите ще бъдат предприети мерки по ЗДвП и Закона за административните нарушения и наказания.   По време на шествието вчера   няма сериозни нарушения на обществения ред. В районно управление са отведени двама 14-годишни младежи, които след снемане на обяснения, са предадени на родителите.   Две нерегламентирано затворени кръстовища и осем установени нарушения на Закона за движение по пътищата е резултатът по време на протестните действия, проведени на 11 ноември т.г.  . Благодарение на създадената от полицията организация не са допуснати груби нарушения на обществения ред. В разрез със законоустановените норми протестиращите са затворили за движение възлово кръстовище, образувано от бул. „Македония“ и „Добруджа“ и „Добрич“, както и кръстовището между път I-7, II-21 и III-213 извън града, което е довело до създаване на напрежение сред водачите. За констатирани нарушения са съставени 8 фиша по Закона за движение по пътищата.   Отново на 11 ноември по време на протестните действия от 14 до 21 часа нерегламентирано бе затворена автомагистрала „Струма“ преди ГКПП-Кулата, което причини затруднение в движението и преминаването през граничния пункт. За часове бяха блокирани и пътища, водещи към   откъм районите на селата Железница и Церово.   Полицейски служители от   предотвратиха своевременно задълбочаването на конфликт, възникнал между симпатизанти на политическо движение и други участници в протеста, провел се на 12 ноември. Няма пострадали при инцидента, участниците в него са установени. Във връзка с провелите се протестни действия през почивните дни на територията на Варна са санкционирани петима водачи на автомобили по ЗДвП заради възпрепятсване на нормалното придвижване на граждани по пътните артерии на Варна.   При проведените в неделя протестни действия на територията на   на едно лице е издадено полицейско разпореждане за опит за организиране на незаконосъобразни действия. Заради затваряне на основни пътища в района на Троян са задържани двама мъже. Образувани са едно досъдебно производство и едно бързо производство за управление на МПС в срока на изтърпяване на принудителна административна мярка за временно отнемане на СУМПС, съставени са и актове по УБДХ, ЗДвП и ЗБДЛ. Изготвени са и три полицейски разпореждания по чл.64 ал.1 от ЗМВР.   , при проведеното спонтанно автошествие в областния град на 11 ноември, полицейските служители незабавно са създали организация за регулиране на уличното движение и осигуряване на обществения ред. Участниците стриктно са изпълнявали указанията на контролните органи, няма санкционирани.   В понеделник бе проведено и шествие, определено като автопоход, разрешено от   за пътен възел „Даскалово“. В хода на протеста е блокирана автомагистрала „Люлин“, свързваща с автомагистрала „Струма“. Полицейските служители са реагирали на изплъзнал се от кордона младеж. След водени преговори движението е възстановено.   В района на  , на входа на с. Врачеш, протестиращите, излезли на нерегламентирано шествие, са блокирали движението по пътя. След извършен задълбочен анализ на разпространените кадри са установени към момента 12 от активните участници. Съставени 3 акта по ЗДвП, 3 акта по ЗМВР, 2 акта по ЗСММ и 5 предупредителни протокола. Предстои установяване на другите участници и вземане на отношение спрямо тях.   По време на автомотошествието във   протестиращите затвориха главен път І-4 на кръгово кръстовище ул. „Магистрална“ и ул. „Краков“ в града и в двете посоки. Проведени са беседи с организатори и участници в протеста, с цел предотвратяване на действия, нарушаващи обществения ред и маршрута на движение. Съставени са 12 предупредителни протокола.", "date": "2018.11.13", "title": "МВР: Няма протест, който да разрешава блокирането на пътища, законите важат за всички"}
{"url": "http://epicenter.bg/article/Ekshan-v--quot-Orlandovtsi-quot--retsidivist-s-50-registratsii-blasna-patrulka-i-si-spretna-gonka-s-politsiyata-/168067/3/0", "text": "Полицейско преследване в холивудски стил се разигра през изминалата нощ в софийския квартал \"Орландовци\", предаде Канал 3.  Столичанин на 43 години с близо 50 криминални регистрации е задържан във Второ районно управление след кратко преследване. Тази нощ, около 1:10 часа, в ж.к. \"Орландовци\" полицейски служители подали сигнал за спиране на лек автомобил \"Ауди А6\". Шофьорът не се подчинил, ударил патрулния автомобил и продължил движението си.  В резултат на незабавните заградителни действия малко по-късно автомобилът е спрян. Задържан е шофьорът, с богато криминално минало, с близо 50 криминални регистрации, съобщават от пресцентъра на СДВР.  Той е отказал да даде кръвна проба за алкохол и упойващи вещества. Задържан е с полицейска мярка до 24 часа. По случая е образувано досъдебно производство.  ", "date": "2018.11.13", "title": "Екшън в \"Орландовци\", рецидивист с 50 регистрации блъсна патрулка и си спретна гонка с полицията "}
{"url": "http://epicenter.bg/article/Zheleznichar-zagina-po-vreme-na-rabota-vav-Varna/168068/3/0", "text": "Мъж на 58 години загина при инцидент в района на старата жп гара във Варна.   Окръжната прокуратура във Варна вече ръководи досъдебно производство по повод смъртта на работник. Инцидентът е станал на релсите около 11:30 часа, съобщи Канал 3.   Загиналият 58-годишен мъж е работил като стрелочник-маневрист. Той е разкачил локомотив от два вагона, които излизали от ремонтното депо. Последвал удар, при който 58-годишният работник е паднал и е загинал.   На мястото на инцидента е извършен оглед от следовател от Окръжния следствен отдел при Окръжната прокуратура във Варна. Образуваното досъдебно производство трябва да изясни причините и обстоятелствата за смъртната злополука.", "date": "2018.11.13", "title": "Железничар загина на релсите край старата жп гара във Варна"}
{"url": "http://epicenter.bg/article/Mladen-Marinov-vdigna-troyno-dobavkite-v-MVR/168069/3/0", "text": "Полицаите да получават допълнително възнаграждение от 50 стотинки за всеки отработен час от 22,00 до 6,00 часа. Това предвижда проект на заповед на вътрешния министър Младен Маринов, публикуван за обществено обсъждане, което трябва да приключи на 8 декември, съобщи \"Лекс.бг\".   Полицаите от години недоволстват срещу ниското заплащане на нощния им труд. Според последната заповед на предшественика на Маринов - Валентин Радев, те получават по 25 стотинки на час. Освен увеличение на тази сума сега е предвидено, че за работа на официални празници, независимо дали тя представлява извънреден труд, ще се плаща допълнително удвоеният размер на основното месечно възнаграждение. Докато са на разположение държавните служители в МВР пък ще получават допълнително по 35 стотинки на час. Със заповедта се регламентира и колко отгоре ще получават хората в системата с научна степен с дисертационен труд. Тези със степен \"доктор\" ще вземат по 60 лв. допълнително, а докторите на науките по 90 лв.   Министър Маринов урежда и колко ще е допълнителното възнаграждение за изпълнение на специфични служебни дейности. То е процент от половината от т. нар. база, за определяне размера на основното месечно възнаграждение за най-ниската длъжност в системата. Тази година базата е 380 лв. Предложението на министерството на финансите е и догодина да остане същата. Така основата за изчисляване на допълнителното възнаграждение за специфични служебни дейности ще е 190 лв. В заповедта се предлага то да е най-високо за разследващите полицаи в Столичната дирекция на вътрешните работи - до 230 на сто, т.е. да получават до 437 лв. отгоре над заплатата си. По 380 лв. над основаната си заплата ще получават баретите от Специализирания отряд за борба с тероризма. Добавката за агентурно-оперативна или издирвателна дейност ще зависи от това къде е извършена. Така полицаите в София ще получават до 171 лв., колегите им в Пловдив, Варна и Бургас - до 133 лв., а всички останали - до 95 лв.", "date": "2018.11.13", "title": "Младен Маринов вдига тройно добавките в МВР"}
{"url": "http://epicenter.bg/article/11-uchilishta-se-vklyuchiha-vav-voleybolniya-turnir-za-VIII-X-klas-vav-Varna/168060/2/0", "text": "11 варненски училища се включиха във волейболния турнир за VIII-X клас, част от Общинските ученически игри 2018/2019 г. Първа ЕГ победиха IV ЕГ „Ф. Ж. Кюри“ с резултат 2:1. На трето място останаха СУЕО „А. С. Пушкин“. При волейболистите от V-VII клас победители са момчетата от ОУ „Г. С. Раковски“. На второ място са от ОУ „Ангел Кънчев“, а на трето - от ОУ „Добри Чинтулов“. Отборите получават право за участие в Областните първенства.   Във футболната надпревара за ученици XI-XII клас шампиони са възпитаниците на СУ „Найден Геров“, които завършиха турнира без загуба. На второ място останаха гимназистите на ВТГ „Г. С. Раковски“, а трети - ВМГ „Н. Чудотворец“.   Всички призьори в спортовете получават предметни награди, осигурени от дирекция „Спорт“ към Община Варна.   На 14-ти ноември от 10.00 часа в СК „Локомотив“ ще се проведе турнирът по лека атлетика за III-IVклас.", "date": "2018.11.13", "title": "11 училища се включиха във волейболния турнир за VIII-X клас във Варна"}
{"url": "http://epicenter.bg/article/Evropeyskata-komisiya-shte-prekrati-chastichno-nablyudenieto-si-nad-Balgariya-/168062/2/0", "text": "Европейската комисия ще прекрати частично наблюдението си над България. Това гласи част от доклада за напредъка на България и Румъния по Механизма за сътрудничество и проверка, разпространен от Брюксел. \"Ние сме готови да прекратим изцяло наблюдението над България през 2019 г.\", заяви вицепрезидентът на ЕК Франс Тимерманс, който представя доклада, предаде Канал 3.  Три от шестте мерки се считат за изпълнени и временно те се затварят, обясни той и изрази убеденост, че наблюдението над страната ни ще бъде свалено изцяло преди края на мандата на сегашния състав на ЕК - през 2019 г.  \"Виждаме напредък при България и той трябва да продължи\", повтори той. Това обаче е възможност само ако България продължи да работи по същия начин, уточни Тимерманс.  Преди да съобщи окуражителната новина за страната ни, Тимерманс припомни защо ни беше наложен мониторингът на Брюксел - за да се изчистят някои слабости в борбата с корупцията и организираната престъпност.  \"Днес правим разбор на постигнатото. Докладът отбелязва стабилния напредък на България, някои от препоръките се считат за изпълнени, други са близо до целта. 3 от 6-те показателя се считат за временно затворени.  Ако тази положителна тенденция продължи и България продължи темпото на реформи по един устойчив и необратим начин, Комисията е убедена, че процедурата за контрол ще приключи преди края на мандата й\", заяви зам.-шефът на ЕК.  Това може да се постигне, важно е България да продължи да прави това, за да се гарантира, че няма връщане назад, поясни Тимерманс.  Докато за Румъния ЕК е констатирала рецесия и връщане назад. Тимерманс посочи като тревожни за Брюксел особено последните 12 месеца.  \"Трябва да сте твърди, защото румънското население иска тази битка с корупцията\", обърна се той към румънците.  Европейската комисия прие най-новия си доклад относно стъпките, предприети от България в изпълнение на поетите от нея ангажименти по отношение на съдебната реформа, борбата с корупцията и организираната престъпност в контекста на механизма за сътрудничество и проверка (МСП), се казва в прессъобщение от ЕК.  В днешния доклад се разглежда напредъкът, отбелязан през последната година, с оглед на изпълнението на 17-те окончателни препоръки, отправени от Комисията в доклада от януари 2017 г., и се оценяват положително продължаващите усилия и решимост на България в изпълнението на тези препоръки. Комисията е убедена, че ако задържи настоящата положителна тенденция, страната ще съумее да изпълни всички оставащи препоръки и съответно оставащите показатели. Това ще даде възможност процесът по МСП за България да приключи преди края на мандата на настоящата Комисия — в съответствие с насоката, изразена от председателя Жан-Клод Юнкер в началото на мандата му.  През дванадесетте месеца след последния доклад от ноември 2017 г. България продължи да полага усилия за изпълнение на препоръките, отправени в доклада от януари 2017 г. Комисията счита, че няколко препоръки вече са изпълнени, а редица други са съвсем близо до етапа на изпълнение. Въз основа на това три от шестте показателя (за независимостта на съдебната власт, законодателната рамка и организираната престъпност) могат да се считат за временно прекратени. От Комисията се изисква наблюдението да продължи, за да се потвърди тази оценка, тъй като в някои случаи действията са в ход.  Първият заместник-председател на Комисията Франс Тимерманс заяви: „В доклада се отчита, че България продължава да отбелязва стабилен напредък в изпълнението на окончателните препоръки, които отправихме през януари 2017 г. Тези реформи са необходими за ефективната борба с корупцията и организираната престъпност. Убеден съм, че ако настоящата положителна тенденция продължи и ако напредъкът се запази трайно и необратимо, процесът по МСП за България може да бъде приключен преди края на мандата на настоящата Комисия“.  Комисията вярва, че България ще продължи усилията си за реформи и ще бъде в състояние да изпълни всички оставащи препоръки. Тя ще продължи да следи отблизо напредъка и ще направи допълнителна оценка на постигнатите резултати преди края на настоящия си мандат. Комисията очаква, че с това процесът по МСП за България ще бъде приключен. За да постигне тази цел,  България се приканва да продължи да следва настоящата положителна тенденция, насочена към изпълнението на всички оставащи препоръки. ", "date": "2018.11.13", "title": "Европейската комисия ще прекрати частично наблюдението си над България (ВИДЕО)"}
{"url": "http://epicenter.bg/article/Kaloyan-Pargov--BSP-Sofiya-podnovyava-diskusiyata-za-doktrina--quot-natsionalna-sigurnost-quot-/168064/2/0", "text": "БСП – София подновява дискусията за необходимостта от доктрина за националната сигурност. Това каза пред журналисти председателят на Градския съвет на БСП – София Калоян Паргов, предаде репортер на Агенция „Фокус“. Той взе участие в дискусия „Има ли нужда от нова концепция за националната сигурност на България?“, организирана от Дискусионен клуб \"Политика 21\" и Градският съвет на БСП – София   Паргов заяви, че има различни фактори, които влияят на сигурността на държавата. „Те са в много аспекти, не са само от гледна точка на отбрана, вътрешен ред, служби, опазване на границите. Те са свързани с такива популярни сектори като здравеопазване, образование“, посочи той. По думите му в днешно време хората се чувстват несигурни и тази несигурност ги кара да излизат на улицата. Според него случващото се с протестите е част от системата на сигурност. „Колкото по-малко деца се раждат, толкова по-зле за икономиката и държавата. Колкото по-лошо се грижим за здравето на населението, толкова повече боледува нацията. Колкото по-въоръжена и безцелно се движи армията, толкова тя не може да изпълнява своите функции. Какви са функциите на днешната армия? Знаем ли ги? Ние сме членове на НАТО вече 13 години. Някой направи ли равносметка в рамките на НАТО какво спечелихме и какво загубихме? Какво ни даде НАТО и какво ние дадохме освен тези мисии по света, в които участвахме и дадохме човешки жертви? Добре ли е да имаме 9 хил. служители администрация и да имаме 15-хилядна армия? Бива ли да има една реформа, в която да намалим броя на администрацията, да инвестираме в екипировка, оборудване, обучение?“, каза Паргов и посочи, че алтернативата трябва да е свързана с именно с реалните проблеми и това е част от концепция на БСП – София.  ", "date": "2018.11.13", "title": "Калоян Паргов: БСП-София подновява дискусията за доктрина за националната сигурност"}
{"url": "http://epicenter.bg/article/Kabinetat--Dokladat-obektivno-otrazyava-postignatoto/168072/2/0", "text": "Докладът много обективно отразява постигнатото до момента, както и това, което остава да се довърши. Това заяви вицепремиерът Екатерина Захариева в присъствието на министрите Цецка Цачева и Младен Маринов по повод огласения днес доклад на Европейската комисия за България.   Във всички три показателя, които още не са затворени, ЕК отчита значителен напредък. Отчетена е работата на изпълнителната власт и на съдебната система във всичките й звена, обобщи още вицепремиерката.   Има много положителни оценки, изреди още Захариева, сред които мерките срещу натовареността на съдилищата. По отношение на корупцията по високите етажи на властта се набляга като положително на всеобхватното антикорупционно законодателство, както и че председателят на антикорупционния орган е назначен по изключително прозрачен начин.   Целта на съдебната реформа е българските граждани да получат качествено правосъдие, обобщи Захариева.   Отчетен е голям напредък по промените в НПК и НК, допълни положителните оценки правосъдната министърка Цецка Цачева.   Положителната оценка на МВР по показателя борба с организираната престъпност приемам като обективна, каза вътрешният министър Младен Маринов, като изтъкна и заслугата на спецпрокуратурата, и сътрудничеството с партньорските служби.   Независимо от тези положителни оценки това ни кара да бъдем още по-отговорни, продължаваме работа по отношение на корупцията във взаимодействие с всички институции. На първо място работим за сигурността на българските граждани, така че показател 6 да бъде затворен окончателно, а механизмът за наблюдение и оценка да бъде приключен преди края на мандата на ЕК, добави Маринов.", "date": "2018.11.13", "title": "Кабинетът: Докладът обективно отразява постигнатото"}
{"url": "http://epicenter.bg/article/D-r-Nikolay-Mihaylov--Vazmozhnostta-Borisov-da-podade-ostavka-ne-e-za-podtsenyavane-/168074/2/0", "text": "Вариантът за оставка на премиера Бойко Борисов заради масовите протести в страната не е за подценяване. Това заяви в интервю за предаването „Нещо повече“ по програма \"Хоризонт\" на БНР бившият депутат от ДСБ, психиатърът д-р Николай Михайлов.  „Властта мисли трескаво за изход. Банално е да се каже, че властта има капацитет да реши един по един въпросите (поставени от протестиращите). Стилът на Бойко Борисов е да абдикира от властта, за да връчи проблематиката на служебен кабинет. Не казвам, че това следва на всяка цена, но това присъства като изход на равнището на неговия вътрешен дебат и този на партията ГЕРБ. Това е почеркът на Борисов – той има навика да напуска управление, което напредва към криза, за да го съкрати и подир това да спечели отново властта. В това има политическа логика и не е за пренебрегване като предстояща възможност, макар да не е проява на политическа отговорност, а бягство“, смята Михайлов.  Според него постоянните протести износват властта, оспорват демократическата валидност на управлението и правят фактическото му продължаване невъзможно след определен момент. Михайлов допълни, че Обединените патриоти се държат като \"циркова трупа\" и дори за умел \"комбинатор\" като Борисов става невъзможно да контролира изблиците им.  „Това са неорганизирани организирани протести, или спонтанно режисирани, или както искате. Има опити за прибавяне на политически цели в тях чрез присъствието на хора зад кулисите или на сцената. Но никой не бива да мисли, че хората нямат повод за гняв. Изтощава се харизмата на Борисов, който имаше популистки дар да контролира чрез думите. На него му е необходима известна пауза, за да се предизвика известна носталгия по неговото управление“, смята Николай Михайлов.  Бившият депутат е на мнение, че най-добър момент за нови парламентарни избори ще е комбинация с евровота догодина. Едва ли в България е възможен вариант на широк консенсус между всички партии и експертно правителство, допълни той.  ", "date": "2018.11.13", "title": "Д-р Николай Михайлов: Възможността Борисов да подаде оставка не е за подценяване "}
{"url": "http://epicenter.bg/article/Vladislav-Goranov--/168075/2/0", "text": "Не споделям част от мотивите на президента да наложи вето на закона за корпоративното подоходно облагане. Макар че тепърва в парламентарната група ще се решава за ветото.   Това заяви министърът на финансите Владислав Горанов в предаването \"Лице в лице\" по БТВ. Той коментира мотивите на държавния глава, с които той оспори поскъпването на застраховката \"гражданска отговорност\" за старите автомобили.   Според министъра промените слагали България в цивилизационната част на Европа. От ауспуха на старите коли излиза рак, посочи Горанов. Не мога да се съглася, че бедността е фактор на управлението, смята Горанов. От една страна президентът казва, че трябва да си купим скъпи технологии, защото сме членове на НАТО, а от друга страна - че сме бедни и не може да си купим скъпи коли, посочи Горанов.   \"Ще предложим в най-кратки срокове всяка касова бележка на бензиностанция да съдържа търговската надценка и елементите на цената, които влизат в крайната цена на горивото\", обяви в предаването Владислав Горанов. „Имах среща с премиера Борисов и смятам да предложа изменения в наредбата за регламентиране на плащанията и продажбите, които ще повишат доверието в системата. Наредбата е по-известна като наредба за касовите апарати. Ще предложа да задължим всеки търговец на дребно на горива, когато издава касов бон, да посочва на отделен ред акциза, ДДС, както и цената на горивото без акциз и ДДС. Със съответните законодателни изменения можем да отидем и по-напред и да се посочва и търговската надценка в касовата бележка”, обясни още министър Владислав Горанов. По думите му така във всеки фискален бон ще се посочи колко отива за държавата и колко е за търговеца.   \"По този начин хората ще могат лесно да се ориентират, кога са натоварени с по-висока от реалната цена. Няма пречка, така е по отношение на енергоразпределителните дружества, ако си погледнете фактурата за електроенергия или фактурата от Топлофикация – има разбивка. Там е посочена цена за пренос, цена за производство, цена за зелена енергия…”, отбеляза още Горанов.   За най-старите автомолиби, за една жигула, увеличението на данъка е 10 - 15 лв. на година, това са две - три кутии цигари, пресметна Горанов. Не може в един и същи ден да се насърчават протести срещу замърсяването на въздуха и срещу гражданската отговорност, смята той.   Атакувайки мотивите на президента, свързани с бедността на средния български гражданин, Владислав Горанов припомни времето преди 1989 г., когато не всеки е имал автомобил.   Финансовият министър коментира и цената на горивата. \"Има 3 стълба които определят цената на горивата - първият е цената на суровия петрол, на което правителството не може да влияе. Оттам трябва да заработи пазарът. Смятам да предложа изменения, елементарни на пръв поглед, които ще допринесат за по-голяма прозрачност - да задължим всеки търговец на горива да посочва търговската надценка в касовата бележка на всеки купувач на бензиностанция - колко е за държавата и колко - за търговеца. Акцизът на течните горива у нас е най-ниският възможен. В този смисъл ръцете на правителството са вързани\", каза той.    ", "date": "2018.11.13", "title": "Владислав Горанов: Не споделям мотивите на президента! От ауспуха на старите коли излиза рак"}
{"url": "http://epicenter.bg/article/Forum--1000-evroliberali--Mustafa-Karadaya--Hasan-Azis-i-Nedzhmi-Ali-na-kongresa-na-ALDE/168076/2/0", "text": "Политика, избори и социални събития. Това са основните теми на конгреса на Алианса на либералите и демократите за Европа (АЛДЕ), който се провежда в рамките на три дни в испанската столица Мадрид. Участват над 1000 европейски либерали.   Българската делегация от ДПС е водена от председателя на партията Мустафа Карадайъ, зам.-председателите Хасан Азис и Филиз Хюсменова, евродепутата Неджми Али и др.   Домакин на 39-ия годишен Конгрес на АЛДЕ е испанската партия Сиудаданос (Гражданите), чийто председател е Алберт Ривера.   На висшия форум присъстват либерални министър-председатели, министри, комисари, лидери на национални партии от целия континент, европейски депутати и кметове от либералното семейство.", "date": "2018.11.13", "title": "Форум „1000 евролиберали”: Мустафа Карадайъ, Хасан Азис и Неджми Али на конгреса на АЛДЕ"}
{"url": "http://epicenter.bg/article/Krum-Zarkov--Balgariya-li-e-uspyala--ili-monitoringoviyat-mehanizam-na-EK-se-e-provalil--/168077/2/0", "text": "БСП гледа спокойно на доклада на ЕК - като на поредния предпоследен. Когато той приключи обаче, ще разберем дали е бил български успех, или провал на механизма за сътрудничество на Брюксел, е тезата на социалистите.  \"Докладът ще приключи, но дали това ще е успех за България, или провал за мониторинговия механизъм е въпросът. И на правителството тепърва предстои да обясни на ЕК и на българските граждани, че живеем в страна в която има независим и ефективен съд, правосъдие и справедливост.\" Това заяви в парламента заместник-председателят на парламентарната група на БСП Крум Зарков в коментар на доклада на ЕК за България. Зарков отбеляза положителните оценки, но подчерта, че въпросите пред българската правосъдна система и правителството остават.  Посланието на Юнкер е важно от гледна точка на това дали са изпълнени препоръките, а не доколко някой спазва политическа заявка, коментира още юристът от БСП.  \"И този доклад е предпоследен, конкретно от 6 показателя, Комисията казва, че три са временно изпълнени. Но по-интересното е кои не са изпълнени. Не са изпълнени изискванията за продължаване на съдебната реформа и за борбата с корупцията по висшите етажи на властта и корупцията като цяло\", посочи Зарков. Той наблегна особено на посочената в доклада като ключова рискова област в борбата с корупцята като цяло - обществените поръчки.  \"В този доклад се прокрадва и нещо ново - че в последната година медийната среда се е влошила драматично\", добави социалистът.  Все пак, по думите му, \"обективно погледнато, очевидно е, че механизмът за сътрудничество и проверка върви към своя край\".  \"За нас най-важното е всеки български гражданин, когато отиде на съд, да има доверие в съдебната система\", каза още Зарков. По думите му ЕК потвърждава мнението на президента по отношение на корупцията.  А относно призива на вицепремиерката Екатерина Захариева партии и институции да се обединят за още по-мотивирана работа по препоръките, соцдепутатът припомни, че социалистите и досега са имали своя законодателен принос.  ", "date": "2018.11.13", "title": "Крум Зарков: България ли е успяла, или мониторинговият механизъм на ЕК се е провалил? "}
{"url": "http://epicenter.bg/article/Nedzhmi-Ali--Imame-nuzhda-ot-poveche-sredstva-v-novata-MFR-za-postigane-na-tselite-na-ES/168078/2/0", "text": "„Многогодишната финансова рамка (МФР) трансформира политическите приоритети на ЕС в бюджетни средства. Имаме нужда от достатъчно финансиране, за да постигнем целите на Съюза, най-важните от които са: подкрепа за младите хора, справяне с проблемите на миграцията, засилването на икономическото, социално и териториално сближаване, както и сигурността и отбраната, опазването на външните ни граници и подкрепата за съседните ни държави“.   Това отбеляза евродепутатът от Алианса на либералите и демократите за Европа (АЛДЕ) Неджми Али по време на пленарно заседание на Европарламента в Страсбург, провело се на 13 ноември, на което бе обсъден междинния доклад относно Многогодишната финансова рамка за периода 2021-2027 г. Дебатът се проведе в присъствието на комисаря по бюджет и човешки ресурси г-н Гюнтер Йотингер (Германия) и държавния секретар във Федералното министерство на вътрешните работи на Австрия г-жа Каролине Едщадлер (Австрийско председателство на Съвета на ЕС).   „Общият размер на следващата МФР трябва да е 1,324 трилиона евро по цени от 2018 година, или 1.3% от общия брутен национален доход (БНД) на 27-те държави-членки“, подчерта Неджми Али. „С подобно финансиране, ЕС ще бъде способен да се справи с нововъзникващите задължения, предизвикателства и новите ни международни ангажименти, както и да постигне заложените по план политически цели“, категоричен е евродепутатът.   Според него, МФР следва приоритетно да подкрепя Общата селскостопанска политика (ОСП) и Кохезионната политика, като същевременно Европарламентът трябва да се противопостави на предложенията за радикални съкращения, които биха попречили на Съюза да намали разликите между отделните държави-членки.   „Също така, изразяваме своята подкрепа за Европейския социален фонд плюс (ЕСФ+) и интегрираната в него Инициатива за младежка заетост.   За следващата МФР имаме нужда от повишена отчетност, опростяване, прозрачност, бюджетиране, ориентирано към резултата, и поддържане на необходимото ниво на гъвкавост. Новата структура на МФР със 7 основни функции се очаква да гарантира изпълнението на тези изисквания“, заключи Неджми Али.", "date": "2018.11.13", "title": "Неджми Али: Имаме нужда от повече средства в новата МФР за постигане на целите на ЕС (видео)"}
{"url": "http://epicenter.bg/article/Menda-Stoyanova--Balgarinat-e-beden--no-kupuva-po-2-3-stari-koli-za-semeystvoto-si-/168079/2/0", "text": "При таван от 5000 лева на неимуществените обезщетения за по-далечни роднини на загинали в катастрофи и без ограничение за най-близките, застраховката „Гражданска отговорност“ не би следвало да се оскъпи. Това заяви в интервю за предаването „Нещо повече“ на програма \"Хоризонт\" на БНР председателят на бюджетната комисия в парламента Менда Стоянова от ГЕРБ.  По-рано днес управляващите прецизираха предложенията си за промяна в законодателството, като в първоначалния вариант се предлагаше „таван“ и на парите за най-близкия семеен кръг на загиналите. Сега той остава само за по-далечните роднини.  Повод за кризата със застраховките стана решение на Върховния касационен съд, което позволи получаването на обезщетения от по-широк кръг близки на загиналия. Застрахователите предупредиха, че решението може да доведе до цена от 1000 лева за задължителната „Гражданска отговорност“. По-рано днес Стоянова нарече това предположение „фалшиви новини“.  „Ако остане таванът за далечните роднини, и това се случи за всички нововъзникнали претенции, макар и по стари дела, това би струвало 50 милиона лева, което застрахователните компании могат да поемат и в рамките на сегашния размер на гражданската отговорност. Не би трябвало това да рефлектира в повишение на цената на застраховката“, заяви депутатът за „Хоризонт“.  Тя уточни, че най-близкия кръг роднини, като съпрузи, деца и родители, и до момента получават средно по около 100 000 лева заради смъртта на свой близък на пътя. „Цената (на застраховката) би се увеличила ако няма таван и за нововъзникналите претенции също бъдат със среден размер 100 000“, уточни Менда Стоянова.  Тя изтъкна, че само за 3 месеца от решението на ВКС има 300 заявления за претенции на около 850 човека с обща стойност 100 милиона лева. Наред с това адвокати обикалят близки и далечни роднини, с цел да ги привлекат към дела за обезщетения, заяви Стоянова.  Председателят на бюджетната комисия в НС разкритикува президента Румен Радев заради позицията му срещу повишаване на данъка на старите коли. Според Радев, българите са принудени да шофират такива превозни средства заради бедността им.  „Президентът Радев не взема решения и не носи отговорност и може да си говори каквото си иска, така че рейтинга му да се повишава. Данъкът за старите коли не се повишава въобще, а вътре се прави разпределение и се увеличава тежестта върху автомобилите, които замърсяват околната среда. Българинът купува стари коли. Той е беден, но купува по 2-3 коли на семейство и след това се бори за ниска стойност на застраховката и данъка. Като народ трябва да изберем искаме ли да живеем в по-чиста среда, или ще продължим да тровим нас и децата си. Днес имаме протест срещу въвеждането на екологичната компонента за автомобилите, а само след няколко седмици вероятно ще имаме протест срещу лошия въздух“, смята Менда Стоянова.  Според Стоянова на двата типа протести трябва да има различни хора, но всъщност са едни и същи.  „Мисля, че има професионални протестиращи и ако се разгледат видеозаписите, те ще се видят на почти всички протести за какво ли не“, смята Стоянова.  ", "date": "2018.11.13", "title": "Менда Стоянова: Българинът е беден, но купува по 2-3 стари коли за семейството си "}
