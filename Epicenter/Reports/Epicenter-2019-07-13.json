{"url": "http://epicenter.bg/article/Ide-losho-vreme--Chakat-ni-silni-dazhdove-i-gramotevitsi-/187968/2/0", "text": "За 18 области е в сила оранжев код за обилни валежи и гръмотевици на 14 юли, за 8 ще важи жълт код. Това сочи справка на Агенция \"Фокус\" на сайта на Националния институт по метеорология и хидрология (НИМХ).  Оранжевият код ще бъде в сила за областите: Благоевград, Видин, Враца, Габрово, Кюстендил, Кърджали, Ловеч, Монтана, Пловдив, Пазарджик, Перник, София – град, София – област, Сливен, Смолян, Стара Загора, Хасково, Ямбол.  Прогнозата на синоптиците е, че през следващите 24 часа сумарното количество на валежите ще е между 35 и 60 л/кв.м. Ще има гръмотевични бури. Има условия и за градушки. Оранжевият код означава, че времето е опасно.  При оранжев код се препоръчва на хората да се предпазят. При този код са възможни наводнения на имоти и в транспортната мрежа, както и прекъсвания в електроснабдяването, комуникациите и водопреносната мрежа. Възможно е да се наложи частична евакуация. При този код е в сила опасност при шофирането заради намалена видимост и аквапланинг.  Жълт код ще важи за областите: Бургас, Варна, Велико Търново, Плевен, Разград, Русе, Търговище, Шумен. Очакваните количества валежи за следващите 24 часа ще бъде между 20-30 л/кв.м.  При жълт код са възможни малко наброй локални наводнения. Възможно е да се наложи прекъсване на дейности на открито. При този код също са възможни затруднения при шофиране заради намалена видимост и аквапланинг.  Най-много валежи за последните 12 часа са паднали в Кърджали, където са отчетени 19 л/кв. м. Информацията за валежите е за последните 12 часа към 21.00 ч.  9 л/кв. м са регистрираните количества валежи на връх Рожен, 2 л/кв. м са отчетени в Монтана, 1 л/кв. м на връх Мусала, в Сандански и в Хасково. В Благоевград количествата валежи са 0.4 л/кв. м.  ", "date": "2019.07.13", "title": "Иде лошо време! Чакат ни силни дъждове и гръмотевици "}
{"url": "http://epicenter.bg/article/Zapochna-natsionalnoto-voenno-morsko-uchenie--Briz-2019-/187920/2/0", "text": "До 21 юли 2019 г. българските военноморски сили провеждат националното учение „Бриз 2019”, отворено за участие на ВМС от страни-членки на НАТО (от Плана на Българската армия за 2019 г).   Учението се провежда в териториалното море, прилежащата зона и изключителната икономическа зона на Република България и в райони, които са обявени своевременно.  Българските ВМС ще участват с 18 бойни и спомагателни кораби и катери, 2 вертолета и с 900 души личен състав.   В учението ще се включат и два самолета от българските Военновъздушни сили и представители от Съвместното командване на силите, Сухопътни войски, Щаба за интегриране на силите на НАТО в Република България, Военномедицинска академия, Военна академия „Г.С.Раковски”.  В учението „Бриз 2019” ще вземат участие: ВМС на Албания с щабни офицери; ВМС на Белгия с група за обследване на плитководни райони (Very Shallow Waters (VSW) team); ВМС на Гърция с патрулен катер „GRIGOROPOULOS” и щабни офицери; ВМС на Италия с мобилен център за контрол на морския трафик; ВМС на Полша с щабни офицери; ВМС на Румъния с щабни офицери; ВМС на САЩ с 3 самолета от патрулната авиация P-8 “POSEIDON”; ВМС на Турция с щабни офицери.   В учението участват и двете постоянни групи кораби на НАТО от Силите за отговор на Алианса – Втората постоянна група кораби на НАТО (SNMG2) с три кораба: канадската фрегата „TORONTO”; румънската фрегата „REGELE FERDINAND”; турската фрегата „TURGUTREIS” и Втората постоянна група противоминни кораби на НАТО (SNMCMG2) с четири кораба: италианския спомагателен кораб “VEZUVIO”; румънския базов миночистач „DIMITRIE NICOLESCU”; турския минен ловец „ENEZ”; френския минен ловец „ORION”.   Основната цел на учението е да се повиши оперативната съвместимост и взаимодействието между ВМС на участващите в учението страни чрез отработване участието им в операция за морска сигурност в отговор на криза, както и да се сертифицира кораб на българските ВМС – базов миночистач „Шквал” съгласно методиката за оценка на НАТО – MAREVAL.  Офицер, провеждащ учението и директор на учението е флотилен адмирал Георги Пенев – заместник-командир на ВМС.   Началник на Щаба на ръководството на учението е капитан І ранг Камен Кукуров – началник на Щаба на ВМС. Командир на многонационалното корабно оперативно съединение е флотилен адмирал Мален Чубенков – командир на Флотилия бойни и спомагателни кораби.  По време на учението „Бриз 2019” се провежда операция за морска сигурност в отговор на криза. Фактическите действия се провеждат при следните етапи – предварителна подготовка (разкриване щаб за контрол на учението /EXCON/, пристигане на чуждестранните кораби във Варна), предпоходна подготовка в базови условия, учения и епизоди на море и заключителен етап(дискусия, разбор и разформироване на съединението).  В програмата на учението са включени спортни и протоколни мероприятия: На 14 юли /неделя/ 2019 г. от 9.00 ч. до 14.00 ч. ще се проведат традиционните спортни мероприятия като състезания по волейбол в спортната зала „Христо Борисов” на стадион Черно море; по плуване в басейн „Приморски” и теглене на въже на Морска гара Варна.   От 15.00 ч. до 19.00 ч. чуждестранните военни кораби, базирани на пристанище Варна, ще бъдат отворени за посещение от гражданите и гостите на града. На 15 юли /понеделник/ 2019 г. командирите на чуждестранните кораби ще се срещнат с областния управител на област Варна и с кмета на Варна.  От 13.30 ч. е пресконференцията на командирите на чуждестранни групи и кораби в Юнашкия салон.   На 19 юли /петък/ 2019 г. от 09.00 до 14.00 часа, от борда на фрегата „Верни”, гостите и представителите на медиите ще имат възможност да наблюдават различни епизоди от учението на море и на брега.", "date": "2019.07.13", "title": "Започна националното военно-морско учение „Бриз 2019” - 11 държави и 26 кораба в Черно море"}
{"url": "http://epicenter.bg/article/Krasimir-Velchev--Ima-tselenasochena-ataka-sreshtu-Plamen-Georgiev-/187921/2/0", "text": "Има целенасочена атака срещу председателя на КПКОМПИ Пламен Георгиев като нейната цел е да се компрометира антикорупционната комисия. Така смята заместник-председателят на парламентарната група и член на Изпълнителната комисия на ГЕРБ Красимир Велчев. В предаването \"Денят с Георги Любенов\" по БНТ той защити тезата, че разкритията срещу Георгиев са част от действия за отслабване на националните институции.  Не зад всички данни, които излизат, има достатъчно доказателства. Понякога такива данни се изкарват, за да се компрометира даден човек или комисия, коментира Велчев. Велчев заяви, че за него Пламен Димитров е \"много качествен човек\".  Има интереси институциите да не са с достатъчно авторитет и целенасочено се действа срещу това, защото ако институциите са слаби и държавата е слаба, коментира той.  По повод решението на ГЕРБ да създаде етична комисия Велчев обясни, че нейната задача няма да е да прави разследвания, а да разглежда обвиненията срещу представители на партията от \"чисто човешка страна\", от морална гледна точка.  \"Създаването на комисията се налага от проблемите на обществото. В България има един основен проблем - липсата на достатъчен контрол във всяка сфера. Дори поставяме въпрос дали има достатъчен контрол върху контролните органи. Кой контролира контролните органи?\", аргументира се Красимир Велчев.  ", "date": "2019.07.13", "title": "Красимир Велчев: Има целенасочена атака срещу Пламен Георгиев "}
{"url": "http://epicenter.bg/article/Filip-Popov-za-mashinnoto-glasuvane--GERB-gi-e-strah-ot-vota-na-bagarskite-grazhdani-/187923/2/48", "text": "„ГЕРБ направиха много, за да си осигурят местните избори - първо хвърлиха партиите на олигарсите с намаляването на субсидиите на 1 лев на глас, а сега искат да премахнат и машинното гласуване, което би довело до прозрачност. Страх ги е от вота на българските граждани, затова правят всичко, за да останат на власт“. Това заяви в ефира на БНТ секретарят на ПГ на „БСП за България“ Филип Попов, съобщиха от пресцентъра на партията.  Той подчерта, че позицията на БСП по отношение на машинното гласуване е постоянна – за неговото въвеждане. Той уточни, че става въпрос и за принципи – не може понеделник или вторник да се внася законопроект, а в петък да се гледа без обществено обсъждане, без да са чути заинтересованите лица и организации и да представят своите позиции.  По думите му това е причината народните представители от ПГ на левицата да не се регистрират в пленарна зала. Попов припомни и че една от причините „БСП за България“ да напусне парламента в началото на годината отново е била Изборният кодекс – опитите да бъдат премахвани преференции и машинното гласуване. Той обясни, че по отношение на другите закони левицата ще присъства в Народното събрание.  „Това е изключително важен въпрос. 3 месеца преди местните избори отново се прави промяна в Изборния кодекс. Стабилната държава не се основава на играта на проба-грешка“, категоричен бе социалистът. Той допълни, че вече 5 години се опитваме да въведем машинно гласуване и то съществува в сегашния Изборен кодекс.  По думите му това е било достатъчно време да се видят техническите пропуски, които сега са възникнали. Според него те са решими и то дори не законодателно.  „Най-големият проблем у нас е липсата на доверие в избирателната система. Затова е толкова ниска и избирателната активност. Машините повишават доверието в изборния процес“, коментира Попов.  Филип Попов обясни, че в над 1/3 от 3 хил. секции, където са били използвани машини на последните избори, е имало сгрешени протоколи и то не по вина на машините, а броят на недействителните бюлетини е изключително висок – 7%.  Той подчерта, че прокарваните тези, затова че машините биха стрували много скъпо, не са верни - машините не са били закупени на евроизборите, а са били наети за 70% от стойността им.  ", "date": "2019.07.13", "title": "Филип Попов за машинното гласуване: ГЕРБ ги е страх от вота на бъгарските граждани "}
{"url": "http://epicenter.bg/article/Politolozi--Predsrochni-parlamentarni-izbori-ne-se-zadavat--VIDEO--/187925/2/48", "text": "Две събития белязаха началото и края на динамичната политическа седмица у нас. Разрив в „Обединени патриоти“, довел до свалянето на лидера на „Атака“ Волен Сидеров от председателския пост на парламентарната група. И провален дебат за машинното гласуване заради липсата на кворум. Анализ на ситуацията направиха в предаването \"Събуди се\" по Нова тв политолозите Стойчо Стойчев и Петър Чолаков.  „Смъртта на ОП беше отдавна предизвестена. Дотолкова, доколкото винаги е имало сериозни конфликти между тях. Това не е изолиран случай”. Това заяви в предаването „Събуди се” политологът Петър Чолаков.  Според доц. д-р Стойчо Стойчев този развой на нещата е бил очакван. По думите му, след като Валери Симеонов загуби вицепремиерския си пост се е разрушил баланса, за който партиите-членки на малката коалиция са се споразумели.  „Предсрочни парламентарни избори не се задават на хоризонта. Малката коалиция има интерес да стои във властта. Т.нар. популистки вот в България е 15%. Така че и „Атака” да изчезне окончателно, това място ще бъде заето от друга формация”, коментира Петър Чолаков.  ", "date": "2019.07.13", "title": "Прогноза: Предсрочни парламентарни избори не се задават (ВИДЕО) "}
{"url": "http://epicenter.bg/article/Spor-mezhdu-biznes-i-sindikati-za-danachnata-sistema-nazhezhi-strastite-do-cherveno--VIDEO--/187927/2/0", "text": "Дебатът за данъчната система у нас и предложените нови мерки от синдикатите за уравновесяване между това, което плащат бедните и богатите доведе до горещ спор между председателя на КНСБ Пламен Димитров и бизнесмена Красимир Дачев в предаването „Тази събота” по бТВ. Синдикалистът беше категоричен, че данъчната ни система е една от най-несправедливите в целия ЕС.  „Ако погледнем самата структура на данъчните приходи, ще видим, че 2/3 са от косвени данъци. Обществено ясно на всички е, че косвените данъци, бъдейки с равни ставки – се смятат за по-несправедливи сред по-бедните части на населението, защото го натоварват повече от по-богатите. Всички преки данъци формират останалата 1/3. Съотношението в Западна Европа е точно обратното”, каза председателят на КНСБ.  Димитров допълни, че пакетът от 9 мерки на КНСБ цели да ребалансира това съотношение. Част от тях са необлагаем минимум, увеличаване на максималния осигурителен доход, елементи на семейно подоходно облагане и Данък „Богатство”. На европейско ниво, съотношението богати-бедни е най-високо в България, Румъния и Латвия.  „Следващият данък, който ние смятаме, че трябва да бъде въведен, е данъкът върху дигиталните обороти. Всички държави-членки в момента правят тези разчети. Данъкът върху дивидента също е ключов данък, който показва с колко се натоварва бизнесът – трябва да бъде увеличен на 10%”  Според бизнесмена Красимир Дачев, данък „Дивидент” ще стане не 10, а 15 %, защото веднъж се облага с 10%, а след това с още 5%.  „Тази дъвка се вади през годините, последният път беше през 1998 г., когато Данък общ доход беше 42,5%, а събираемостта беше 35%. Само за справка, днес събираемостта е около 90%. Плоският данък, съвсем не е плосък, защото аз, ако изкарам 100 лв., ще платя 10 лв. Това е доходен данък, той може да бъде обложен и да бъде администриран от общините, те нямат капацитет”, аргументира са представителят на индустрията.  Дачев каза още, че данък „Богатство” ще бъде сложен за събиране заради липсата на електронно правителство и изостаналата дигитализация на общините. Той допълни, че при увеличаване на данъците, бизнесът ще мигрира от България, а средната класа ще бъде ощетена.  След излагането на тезите „за” и „против”, Пламен Димитров си тръгна от студиото с аргумента, че е обиден от разказването на виц по темата от страна на бизнесмена Дачев.  ", "date": "2019.07.13", "title": "Спор между бизнес и синдикати за данъчната система нажежи страстите до червено"}
{"url": "http://epicenter.bg/article/Tsvetozar-Tomov--Obshtinskite-komisii-sa-s-nuleva-podgotovka-za-mashinno-glasuvane-na-mestniya-vot/187928/2/0", "text": "Няма разумна подготовка за машинно гласуване на предстоящите местни избори. Това каза за седмичното публицистично предаване „Метроном“ на Радио „Фокус“ социологът Цветозар Томов, бивш член на Централната избирателна комисия.  Той коментира, че това ще увеличи рисковете, като допълни, че изборът на машини е на най-несигурните устройства – т.нар. машини за директно електронно записване. Няма законодателство, което е предрешило избора на машини от българската държава, добави още той.  „Би трябвало да се промени законодателството така, че да се конкурират всички технологии, които в момента ги има в света, за да можем да направим избор, който е максимално сигурен. Това, обаче, няма кога да стане за местните избори наесен. Вторият проблем е, че в момента нямаме нито една машина – те бяха взети под наем. Би трябвало да се проведе нова процедура, отново в истерични срокове, след което да се проведат всички процедури, свързани със сертифицирането на машината – на базовия и потребителския софтуер. На евроизборите има един вариант на потребителски софтуер и той едва беше одитиран в последния момент, дни преди изборите, докато на местния вот трябва да има около 2000 варианта на потребителски софтуер“, обясни социологът.  Цветозар Томов обърна внимание на факта, че местните избори се контролират не от една ЦИК, а от 265 Общински избирателни комисии, които, по думите му, са с нулева подготовка да проведат машинен вот.  Социологът уточни, че неподготвеността на държавните институции за въвеждането на машинното гласуване не трябва да отстранява възможността да се провежда такъв вот на следващи избори.  ", "date": "2019.07.13", "title": "Цветозар Томов: Няма разумна подготовка за машинно гласуване на местния вот"}
{"url": "http://epicenter.bg/article/Aneliya-Klisarova--Otmyanata-na-mashinnoto-glasuvane-za-mestniya-vot-shte-narushi-demokratichnite-pravila-/187930/2/48", "text": "Отмяната на машинното гласуване за местния вот ще наруши демократичните правила и конституционните принципи на демокрацията. Това каза в интервю за седмичното обзорно предаване „Метроном“ на Радио „Фокус“ проф. Анелия Клисарова, член на ПГ на „БСП за България“.  БСП е последователна и стои твърдо зад машинното гласуване, припомни народният представител.  \"Изборният кодекс не трябва да се променя три месеца преди изборите. Машинното гласуване е по-лесно и по-бързо. Сами видяхте, че там, където сме гласували с машини на евровота, недействителните бюлетини са по-малко. 7-8% недействителни бюлетини - това са хиляди гласове. Нормално е недействителните бюлетини да са до 1-2 %. България е водеща в IT сектора, имаме еврокомисар, говорим за електронно правителство, а не можем да организираме машинното гласуване. Тогава какъв е този суперкомпютър, по който ще работим?\", коментира тя.  \"Говори се, че машинното гласуване било скъпо. Не съм съгласна с това, защото тези машини нямаше нужда да бъдат под наем, а да бъдат купени. Наемът е 70% от стойността им. Тогава щяха да се използват за всички избори. Можем да имаме скъпи избори за президент или европарламент, а не можем да имаме скъпи избори за местния вот и парламента. При машинното гласуване резултатите се обработват много по-точно, ясно и бързо. Няма тези протоколи, които са поправяни три-четири пъти, за да се адаптират така, както ние желаем\", обясни народният представител.  Анелия Клисарова допълни, че електоратът на БСП иска честни и прозрачни избори, демократична и правова държава, като машинното гласуване е част от тези искания. Тя отбеляза, че ПГ на „БСП за България“ е бойкотирала последното заседание на парламента, защото с искането за премахване на машинното гласуване се нарушава демократичното начало на Изборния кодекс.  „Управляващите не искат да чуят реалните мотиви за машинното гласуване, а необходимостта от машинно гласуване се доказа“, заяви тя. Не е обсъждан вариант за напускане на Народното събрание, добави Анелия Клисарова.  ", "date": "2019.07.13", "title": "Анелия Клисарова: Отмяната на машинното гласуване за местния вот ще наруши демократичните правила "}
{"url": "http://epicenter.bg/article/Zaradi-silna-muzika--Zadarzhaha-chetirima-dushi-v-Ihtiman-/187941/3/0", "text": "Четирима души, отказали да изпълнят полицейско разпореждане, са задържани от служители на РУ – Ихтиман. Това съобщават от МВР.  От там допълниха, че тази сутрин около 5.30 часа в местната полиция е постъпил анонимен сигнал, че в двора на къща в града е поставена озвучителна уредба. От нея се чувала силна музика.  Незабавно на адреса е изпратен автопатрул, който установил трима души в двора.  Въпреки многократните разпореждания да прекратят силната музика, те не се подчинили и започнали да отправят закани и заплахи спрямо униформените.  След като полицаите иззели уредбата, на място се струпала тълпа от около 20 живущи наблизо, които опитали да осуетят изпълнението на служебните им задължения.  След овладяване на ситуацията и възстановяване на обществения ред била предприета специализирана полицейска операция за установяване на всички участници в инцидента.  С полицейска мярка за 24 часа са задържани мъж и три жени.  ", "date": "2019.07.13", "title": "Заради силна музика: Задържаха четирима души в Ихтиман "}
{"url": "http://epicenter.bg/article/Finalni-izpitaniya-za-V-blok-na-AETs--quot-Kozloduy-quot--sled-modernizatsiyata-/187924/4/0", "text": "В АЕЦ '\"Козлодуй\" започват финалните изпитания на готовността за работа на пети блок с повишена мощност. Тестовете ще продължат и утре, предава БНР.  След успешното приключване на последните модернизации от проекта за повишаване на мощността на Пети блок до 104 на сто, които бяха изпълнени по време на плановия годишен ремонт, за днес и утре е планирано да бъдат извършени финални изпитания.  Целта е да се потвърди готовността на системите за работа при повишена мощност в различни експлоатационни режими. Изпълнението е предвидено за тези дни с оглед намаленото търсене на електроенергия в този период.  По време на изпитанията е планирано мощността на блока последователно да бъде понижена до 60 и 40 сто. Утре турбогенераторът ще бъде изключен за няколко часа, след което ще бъде включен и ще започне повишаване на мощността в съответствие с утвърдения график.  Аналогична програма за изпитания беше изпълнена на Шести блок на централата преди две години. В момента блокът работи с пълно натоварване на мощността – 1040 МВт.  ", "date": "2019.07.13", "title": "Финални изпитания за V блок на АЕЦ \"Козлодуй\" след модернизацията "}
{"url": "http://epicenter.bg/article/Lyubo-Ognyanov--Belgradskiyat--quot-diplomat-quot--Ivitsa-Dachich---srabska-shutka-/187948/11/33", "text": "Тази седмица ни предложи поредната порция балкански страсти. Премиерът на Северна Македония Зоран Заев поиска извинение от българския министър-председател Бойко Борисов. Причината – Борисов нарекъл македонския президент Стево Пендаровски северномакедонски политик и така накърнил чувствата на хората около Вардар, които всъщност били македонци, ама живеели в страна наречена Северна Македония.  Абсолютно безсмислено искане, придружено обаче с протестна нота. Най-странното всъщност е, че Бойко Борисов в същото това изявление правеше комплимент на Стево Пендаровски, който през зъби пророни дългоочакваното признание, че Гоце Делчев е българин. Целият коминтерновски македонизъм, граден от 1944 година се срина, с това признание. Макар и половинчато.  Защото Стево Пендаровски добави, че нямало нито един документ, който да доказва, че Гоце Делчев се е сражавал за Санстефанска България. Нищо чудно – в Скопие са се вкопчили в последната открадната от българската история фигура, с която се опитват да оправдаят измислената си история, сътворена в кабинетите на Коминтерна. Реакцията на Зоран Заев, който сега иска извинение от Бойко Борисов е разбираема. Изявлението му е за вътрешнополитическа употреба – там в Скопие. Където сръбската пропаганда все още е твърде силна.  Поканата за Евросъюза им се изплъзна, НАТО все още е на ръба. Но защо северномакедонците трябва отново да се упражняват на наш гръб? Докога ние ще си обръщаме другата страна при подобни изблици? Ами Заев може само да благодари, че българското правителство изключително коректно се отнася към Северна Македония. Защото можеше да ги наречем не северномакедонци от Северна Македония, а неразумни българи от Югозападна България.  И тук идва по-опасното. От немай къде в цялата полемика се включи не кой да е, ами сръбският външен министър Ивица Дачич. Който казал, видите ли, че Сърбия проявявала разбиране по въпроса с Гоце Делчев.  Интересно разбиране са проявявали през годините така наречените ни \"братя\" сърби. Които са ни ударили в гръб, докато българската армия е чакала нападение от Османската империя след Съединението. Или след като са заграбили Македония след Балканската война. Или след като са ни взели Западните покрайнини и Струмица след Първата световна война. Все братски прояви.  Но сега пожарът беше подпален от Ивица Дачич, който не къде да е, а в телевизионно студио размаха пръст на българския премиер Бойко Борисов. Заговори на \"ти\", препоръча му да не чете лекции на Жозеп Борел, бъдещият върховен представител за външната политика на Евросъюза. А ябълката на раздора отново беше Косово. И напълно резонната реплика на премиера, че като първи дипломат на Евросъюза, Борел ще работи за общата европейска позиция, а няма да защитава испанското мнение по въпроса с Косово.  Тук да напомня, че Испания е една от малкото държави, които не са признали независивостта на бившата югопровинция заради сепаратистките настроения в Каталуня. Кой обаче е Ивица Дачич, който толкова обича да се пали в студиата, а след това обича да мрънка на официалните срещи, когато трябва да поднесе извинения?  Това е бившият говорител на Слободан Милошевич. Бил е председател на Сръбската социалистическа партия, това е най-добрият пример за номенклатурен министър. Обикаля различни постове от 2006 година, а негова запазена марка са кръчмарските изпълнения на сръбски песни. Ивица Дачич пееше на руски \"Калинка\" на президента Владимир Путин и песента \"Осман ага\" на турския президент Реджеп Тайип Ердоган.  Забележете иронията. През 1389 година сръбската армия е разгромена от османските войски на Косово поле. Но това не пречи на Ивица Дачич да пее \"Осман ага\" на маса. Дали си е мислил за Косово, когато е извивал глас? Надали. И след целия напън на великосръбски кръчмарски шовинист, Ивица накрая казал, че коментирал думи на Борисов, които българския премиер не бил изричал.  Така Ивица се оказа една сръбска шутка. Да напомня на новоизлюпените русофили. Шутка на руски означава шега.  Оставям на вас да помислите кой има интерес Сърбия и Северна Македония отново да запеят в един глас.  ", "date": "2019.07.13", "title": "Любо Огнянов: Белградският \"дипломат\" Ивица Дачич - сръбска шутка "}
{"url": "http://epicenter.bg/article/Aleksandrina-Pendachanska-se-prevaplashtava-v-Toska/187955/6/0", "text": "Световната оперна прима Александрина Пендачанска ще бъде звездата в операта \"Тоска\" от Пучини на 18 юли. Спектакълът е част от афиша на Опера в Летния театър 2019, ММФ „Варненско лято“.   Веднага след поредица от участия като Тоска в Италия, Пендачанска ще представи и във Варна тази бравурна и сравнително нова роля в нейния репертоар.   „Тоска е една от ролите, заради които станах певица – споделя Александрина. – Но не исках да избързвам, трябваше да съм сигурна, че е дошъл моментът, че не рискувам с тази роля. Съвършеното изпълнение на Тоска е това на Мария Калас. Не се е родила певица, която „да я надскочи“. Няма друг модел, ако някой ви каже нещо различно, просто ще излъже. Това е и най-голямата трудност – да пресъздадеш нещо, което хем да не противоречи на този идеал, хем да не бъде имитация. Такъв беше и моят подход. Най-трудната задача беше „да я вградя“ в себе си по такъв начин, че тя да бъде моя“, споделя звездното сопрано.   В ролята на Каварадоси ще аплодираме великолепния тенор Камен Чанев - също един от плеядата световни български оперни гласове. Участват още: Пламен Димитров, Евгений Станимиров, Гео Чобанов, Благовеста Статева и др.   Диригент е  Михаел Балке -  главен гост-диригент на Театъра и Симфоничния оркестър в Санкт Гален, Швейцария.   Спектакълът ще се играе на сцената на Летния театър във Варна от 21 часа.", "date": "2019.07.13", "title": "Александрина Пендачанска се превъплъщава в Тоска"}
{"url": "http://epicenter.bg/article/Rekordna-globa-ot-5-miliarda-dolara-grozi-Feysbuk/187918/7/0", "text": "Facebook ще бъде глобена с рекордните 5 милиарда долара от регулаторните органи в САЩ след разследване за неуспехите на най-голямата социална медия в света да защити личните данни на своите потребители, съобщи в. \"Уолстрийт джърнъл\", цитиран от БТА.   Американският ежедневник се позова на добре осведомени източници, че миналата седмица Федералната търговска комисия (ФТС) е взела съответното решение с 3 на 2 гласа. Не е ясно след колко време ще бъде обявена глобата. Разследването срещу  компанията започна миналата година, след като бе разкрито, че базираната в Лондон консултантска компания Кембридж Аналитика (Cambridge Analytica) е получила достъп до данните на до 87 милиона потребители.   Кембридж Аналитика е работила за предизборната кампания на президента на САЩ Доналд Тръмп през 2016 г. Федералната търговска комисия и Фейсбук отказаха да потвърдят информацията на \"Уолстрийт джърнъл\".    Министерството на правосъдието на САЩ сега прави преглед на споразумението, но обикновено не променя решения на ФТС, пише още изданието.   Facebook е най-голямата социална медия в света с 2,7 милиарда активни потребители месечно, отбелязва Франс прес. Глобата не е особено голяма за компанията, която миналата година обяви печалба от 22 милиарда долара при оборот от 55 милиарда долара.   В последно време обаче се надигнаха гласове за разделяне на гиганта, който е критикуван, че не се справя достатъчно добре при защитата на личните данни и в борбата срещу фалшивите новини.", "date": "2019.07.13", "title": "Рекордна глоба от 5 милиарда долара грози Фейсбук"}
{"url": "http://epicenter.bg/article/Simona-Halep-s-parva-titla-ot--quot-Uimbaldan-quot--/187960/8/0", "text": "Румънката Симона Халеп спечели първата си титла от Откритото първенство на Великобритания по тенис след победа във финала с 6:2 и 6:2 над американката Серина Уилямс. Двубоят на централния корт на комплекса \"Уимбълдън\" в Лондон продължи само 57 минути, а Халеп имаше тотално превъзходство и заслужено стана първата румънка, която печели титлата от най-големия турнир на тревна настилка, предаде БНР.  За Уилямс пък това бе трети пореден загубен финал в турнирите от \"Големия шлем\" и тя отново пропусна да спечели 24-та титла, с което да изравни рекорда на Маргарет Корт.  Срещата започна отлично за Халеп, която спечели първите четири гейма в мача, с което зададе темпото в двубоя. Последваха минути на поделено надмощие, но голямата преднина, която бе изковала Халеп, бе достатъчна, за да спечели откриващия сет. Във втория резултатът бе равен до 2:2 гейма, след което Уилямс започна да допуска грешка след грешка и това позволи на съперничката и да вземе сета, а с това и мача.  \"Симона игра невероятно. Поздравявам я. Когато някой играе по този начин, няма как да не бъде поздравен\", каза веднаха след срещата Уилямс.  \"Това бе може би най-добрият мач в моята кариера. Искам да благодаря на Серина, че бе мой съперник в днешния мач, както и на всички, които дойдоха да гледат мача. Стомахът ми днес бе на топка, но нямаше време да мисля за това. Когато бях на 10 години, си мечтаех да играя на финала на \"Уимбълдън\". Посвещавам тази титла на родителите ми, които ме подкрепят толкова много години\", заяви щастливата шампионка след двубоя.  Халеп изигра близо до перфектния мач откъм грешки, като за целия двубой допусна едва 3. За сравнение Уилямс направи цели 25 непредизвикани грешки, което се оказа и най-голямата разлика между двете в мача.  ", "date": "2019.07.13", "title": "Симона Халеп с първа титла от \"Уимбълдън\" "}
{"url": "http://epicenter.bg/article/Andrea-i-Kubrat-slozhiha-kray-na-vrazkata-si--/187940/10/0", "text": "Андреа и Кубрат явно са сложили и официално края на своята връзка. Двамата бяха дълги години заедно.  Певицата за първи път намекна за раздялата с пост в Instagram.  \"Твърде съм млада за сватба и съм твърде стара, за да участвам в детински игри. Наслаждавам се на живота като необвързана\", написа тя.  Под съобщението ѝ веднага заваляха въпроси дали наистина е скъсала с боксьора. Някои изразяват разочарование, други я поздравяват за смелото решение.  ", "date": "2019.07.13", "title": "Андреа и Кубрат сложиха край на връзката си? "}
{"url": "http://epicenter.bg/article/Momchil-Nekov-stana-doktor-po-politologiya/187952/10/0", "text": "Членът на Европейския парламент Момчил Неков, който представляваше страната ни в предишния мандат на институцията, защити докторската си дисертация по политология на тема: \"Вътрешнопартийната демокрация в основните политически партии в България\". Това е и първата научна разработка по този проблем.   На базата на 6 критерия - ролята на лидера, права на партийните членове, правомощия на местните партийни организации, отношения партия - парламентарна група, хоризонлатни структури и организационна структура.   Целта е по формула да бъде определен коефициентът на вътрешнопартийната демокрация във всяка партия. И като всяка основна политическа партия бъде подробно погледната през уставните норми и мненията на лидерите, които са ги сформирали да се определи количествено нивото на ВПД, до което са достигнали. Да се провокира дебат, доколко демократични са българските партии и способни ли са те да представляват, пренасят по вертикалата и хоризонатала и отстоявят интересите на своята членска маса.   Важен момент от защитата на докторската дисертация на Момчил Неков бе и степента на зачитане на гласа на обикновения член на дадена политическа формация - тук изследванията му са насочени към взаимовръзката между човекът като член на партията и гражданин, отстояващ правата си.   Работата по докторската дисертация на Момчил Неков му отнема последните 7 години, 5 от които е член на Европейския парламент от групата на ПЕС/БСП.   Д-р Неков бе член на комисиите \"Земеделие и развитие на селските райони\" и \"Култура и образование\" Инициативите в мандата му бяха: защита на пчеларите, качествени български продукти, защита с географски означения на продукти като българското кисело мляко, терминът за качество на планински продукт, който скоро ще може да се види в магазинната мрежа.   Той работеше в тесни връзки с еврокомисаря Вера Йорува и евродепутатът Олга Сехналова за премахване на двойния стандарт при храните в рамките на Общността.    ", "date": "2019.07.13", "title": "Момчил Неков стана доктор по политология"}
{"url": "http://epicenter.bg/article/One-Love-Tour-tragva-na-20-yuli-ot-Bansko/187959/10/0", "text": "В град Банско стартира първият фестивален ден от турнето One Love Tour 2019. Звездите на България и Република Северна Македония ще поднесат на своите почитатели  няколко часов вечерен концерт и куп специални изненади. One Love Tour се организира за трета поредна година и е целодневен фестивал, с безплатен вход.   Сутрешната програма е посветена на най-малките и ще ги зарадва с детски куклен театър. През целия ден, най-желаната атракция, за втора поредна година, ще бъде импровизираната „Арена на дуелите“ от Фермата. Жителите и гостите на град Банско ще имат възможност да премерят сили с част от участниците от Фермата  и помежду си. Специални гости ще бъдат: победителят от последния сезон Дидо от Д2, славеят на риалити формата Лилия Семкова.   Водени от идеята да възродят и запазят традициите по време на фестивала и тази година отново ще бъде изградена „Алея на занаятите“. Посетителите ще се запознаят от близо с характерните за региона местни традиции и занаяти, и ще се потопят в  магията на древното, пъстро и живо наследство. „Алея на занаятите“ се реализира със съдействието на Регионален център София - ЮНЕСКО.   Едни от най-известите изпълнители на България и Македония ще излязат на сцената в град Банско доказвайки, че любовта обединява и побеждава: Графа, Слаткаристика, Next Time, Михаела Филева, Лилия Семкова, Дидо и Митко Кърнев от Д2.   Очакваме Ви, на 20-ти юли в град Банско, заедно да дадем старт на фестивала One Love Tour 2019!", "date": "2019.07.13", "title": "One Love Tour на Иван и Андрей  тръгва на 20 юли от Банско"}
{"url": "http://epicenter.bg/article/Mladezhi-usvoiha-mezhdukulturniya-i-mezhdureligiozen-dialog-na-Blakanite/187967/10/0", "text": "спешно приключи проекта „Насърчаване на младежкото включване, междукултурния и междурелигиозния диалог, споделените ценности на свобода, толерантност и зачитане на човешките права в контекста на преодоляване на радикализацията и престъпления от омраза“.   Той се реализира от Фондация Българска Памет  в партньорство със Сдружение за Македонско-Българско приятелство и Дружество за българско-албанско приятелство и е съфинансиран по програма „Еразъм +“.   60-те младежи от България, Албания и Северна Македония, които взеха участие в проекта на Фондация Българска Памет, имаха възможност да развият своите социални и граждански компетенции и да се научат как да изграждат поведение за избягване на радикализацията, какви са кодексите на поведение и как националната културна идентичност взаимодейства с европейската идентичност.   Семинарните занятия на проекта започнаха с интересната сесия на д-р Моника Панайотова, която въведе участниците в света на програмата „Еразъм +“. Д-р Панайотова разказа на младежите какви възможности за развитие им предоставя програмата и как тя може да промени живота и да отвори съзнанието им.   Щафетата пое вдъхновяващият Александър Куманов от Форум „Ключ“, който отвори темата за противодействието на дискриминацията и езика на омразата и дали решението на тези два проблема е интеркултурализма. Заедно с него участниците направиха когнитивно упражнение, свързано с негативната сила на предразсъдъците и стереотипите и идентификацията на дискриминационни ситуации.   В рамките на семинара Ангелина Владикова и Светлана Караджова от сдружение „Мостове-Източноевропейски форум за диалог“ откриха изложбата „Мост между културите“ и представиха едноименния проект. Те проведоха креативна работилница за насърчаване на толерантността към различията и споделиха примери и добри практики в междурелигиозния и междукултурния диалог.   За изкуството като начин на изразяване в дигитален контекст разказа на младежите Снежана Йовева-Димитрова, зам.-председател на сдружение „Толкова близо, толкова далече“. Тя обърна специално внимание на някои от основните правила за безопастност в интернет и използването на междукултурни и граждански компетенции за безрискова онлайн комуникация.   Йордан Божилов, председател на „Софийски форум за сигурност“, очерта новите предизвикателства пред европейската идентичност, многообразието и отговорностите на европейските граждани.   По време на 5 дневния обмен младежите придобиха познания за обществените и политически концепции и структури. Те развиха умения като лидерство, работа в екип, социално компетентна комуникация, способност за общуване в мултикултурна и мултирелигиозна среда и разбира се придобиха увереност в собствените си възможности.   Проектът „Насърчаване на младежкото включване, междукултурния и междурелигиозния диалог, споделените ценности на свобода, толерантност и зачитане на човешките права в контекста на преодоляване на радикализацията и престъпления от омраза“ е съфинансиран по програма „Еразъм +“, Ключова дейност 1 „Образователна мобилност за граждани“, No 2018-3-BG01-KA105-061001.  ", "date": "2019.07.13", "title": "Младежи усвоиха междукултурния и междурелигиозен диалог на Блаканите"}
{"url": "http://epicenter.bg/article/SASht--Kazahme-na-Turtsiya--che-ne-mozhe-da-ima-i-C-400--i-F-35-/187919/7/0", "text": "И.д. министър на отбраната на САЩ Марк Еспър заяви днес, че ще разговаря по-късно днес с турския министър на отбраната Хулуси Акар във връзка с доставката на руските зенитно-ракетни системи С-400, предаде Ройтерс, цитирана от БТА.  Еспер е казал лично на Акар в Брюксел на 26 юни, че Турция не може да има и С-400, и изтребителите Ф-35, посочва агенцията.  \"Наясно сме с това, че Турция получи оборудването за системите С-400, нашата позиция относно изтребителите Ф-35 не се е променила и аз ще говоря със своя колега Акар по-късно днес\", посочи Еспер в Пентагона.", "date": "2019.07.13", "title": "САЩ: Казахме на Турция, че не може да има и C-400, и Ф-35 "}
{"url": "http://epicenter.bg/article/Preduprezhdeniya-za-opasno-vreme-v-Gartsiya-v-sabota-i-nedelya-/187922/7/0", "text": "Гръцката метеорологична служба предупреждава за опасно време в края на седмицата, предават електронното издание на вестник Protothema и Агенция \"Фокус\".  Според информацията, публикувана от изданието, се очакват краткотрайни влошавания на времето със силни валежи и непостоянни бури, които ще засегнат най-вече районите в северната част на страната и по-конкретно Северна Йония, Епир и вероятно западната част на централна Гърция.  В събота вечерта и неделя през нощта, лошото време ще засегне района около Солун, северната част на Тесалия и северната част на егейските острови.  В същото време агенцията за гражданска защита предупреди, че се очаква нова вълна от лошо време да удари Халкидики в неделя.  Припомняме, че силна буря в същия регион причини смъртта на 7 души в нощта на 10 срещу 11 юли. Десетки бяха ранените, нанесени бяха много сериозни материални щети.  ", "date": "2019.07.13", "title": "Предупреждения за опасно време в Гърция в събота и неделя "}
{"url": "http://epicenter.bg/article/Oshte-nyama-garantsii--che-Evroparlamentat-shte-odobri-Ursula-fon-der-Layen-za-shef-na-Evrokomisiyata-/187931/7/0", "text": "Ще има ли нов председател Европейската комисия другата седмица? Въпросът е с нееднозначен отговор. Какво да очакваме да се случи на пленарната сесия в Страсбург във вторник, когато са насрочени дебатите и вота за председател на следващата Европейска комисия и какви предизвикателства стоят пред кандидатката Урсула фон дер Лайен, предава БНР.  Засега нищо не обещава, че другата седмица можем да се поздравим с нов председател на Европейската комисия и така на сондажите и пазарлъците да се сложи точка. На този етап две политически сили са заявили недвусмислено, че няма да подкрепят германката Урсула фон дер Лайен - Зелените/Европейски свободен алианс и Европейска обединена левица/Северна зелена левица, а зад нея, макар и не категорично, застава само Европейската народна партия.  Простата сметка показва, че засега тя може да разчита на 182-ма евродепутати, докато 115 ще гласуват „против“. Остава висящ въпросът за позицията на 324-мата техни колеги от Партията на европейските социалисти и демократи, „Обновете Европа“ и Европейските консерватори и реформисти, които не бързат да заемат позиция и нищо чудно да направят това по време на дебатите, непосредствено преди гласуването във вторник. При 751 евродепутати в парламента, Урсула фон дер Лайен се нуждае от вота на поне 376, за да оглави следващата Европейска комисия.  Ако подходим опростенчески, отказът на крайно левите да подкрепят Фон дер Лайен заради, според тях, „либералната политика, която тя ще провежда“, би трябвало да обърне вота на „Обновете Европа“ в нейна полза. Само че нюансите около условията за такъв вот на \"Обновете Европа\" не показват ясно подобна перспектива.  След срещата си с Фон дер Лайен в сряда, лидерът на либералите Дачиан Чолош постави две условия, които пък поставят кандидатката за председател на ЕК в деликатна ситуация. Първият - предложението за дебат за реформирането на Европа, като акцентът се поставя върху транснационалните листи и процедурата за водещия кандидат:  Какъв точно отговор ще даде Урсула фон дер Лайен, която не участва в тази процедура, а се появи като компромисна фигура на Европейския съвет след очевидни тежки пазарлъци? Как да очакваме, че кандидатката, която не мина през нея, ще подкрепи идеята за нейното развитие и евентуално налагане за следващите избори? И ако все пак го направи, как ще изглежда такава стъпка от гледна точка на елементарни морални принципи, макар те никога да не са били водещи в голямата политика? И второто условие:    И тук въпросът, който изниква, опира до предишния - как точно фон дер Лайен би приела в екипа си Вестагер, преминала през процедурата за шпиценкандидат, през която самата тя не е минала? Прави ли се така първата стъпка към легитимацията й и как тя самата изглежда на фона на тази легитимация, която би била принудена да направи като компромис?  Не по-леко е положението и с групата на социалистите и демократите, особено след категоричното разграничаване на Зелените/Европейски свободен алианс от нейната кандидатура с мотива, че тя дори занижава климатичните цели. Ето какво каза председателката на парламентарната група на социалистите и демократите Ираче Гарсия след срещата си с Фон дер Лайен тази седмица:    Как Урсула ще се пребори за подкрепа в частта за климата, след като тя бе отхвърлена от Зелените именно по този пункт, на който държат и социалистите и демократите? И още едно препятствие - може ли изобщо да се разчита на единна позиция в тази политическа група, при положение, че има разделение и няма знаци, че то може да бъде преодоляно?  И идва следващият интересен момент. Ето думите на евродепутата от европейските консерватори и реформисти Ангел Джамбазки пред „Хоризонт“ след тяхната среща с Фон дер Лайен:    А ако се окаже истина хипотезата, че Урсула фон дер Лайен би могла да спечели поста благодарение на крайнодесните, как тогава да приемем това, което тя самата заяви в Брюксел, че е европейка по сърце и по убеждения и или по-точно как биха го приели тези, които са дали вота си за проевропейски партии на тези избори?  Всички тези въпроси правят ситуацията повече неясна, отколкото обратното. Както и вероятността Европа трайно да влезе в спиралата на поредицата от кандидати за високия пост при договорки, далеч от очите и вота на обикновения европейски гражданин.  ", "date": "2019.07.13", "title": "Още няма гаранции, че Европарламентът ще одобри Урсула фон дер Лайен за шеф на Еврокомисията "}
{"url": "http://epicenter.bg/article/Turtsiya-zapochna-voenna-operatsiya-v-Irak-/187932/7/0", "text": "Турция започна нова военна операция в Ирак, носеща името „Нокът-2“. Това се е случило в 22:00 часа в петък, като съобщението на турското военно министерство бе направено в събота сутринта, предава Anadolu Agency, цитирана от \"Фокус\".  “В 22:00 часа на 12 юли, нашите отряди започнаха военната операция „Нокът-2“ с поддръжката на артилерия и военновъздушни сили“, се казва в съобщението на турската армия.  В операцията ще участва и сухопътна техника, бойни вертолети Т129 АТАК, както и безпилотни летателни апарати.  Според официалната позиция на Анкара, операцията ще се проведе срещу Кюрдската работническа партия – обявена за терористична организация формация, която е забранена в Туриця, ЕС и САЩ.  Главната цел на новата операция ще е да се унищожат укритията на милициите.  Агенцията припомня, че на 28 март 2019 г., Анкара даде старт на операцията „Нокът“, която доведе до неутрализирането на 60 бойци от КРП.  ", "date": "2019.07.13", "title": "Турция започна нова военна операция в Ирак "}
{"url": "http://epicenter.bg/article/Parvite-dazhdove-na--Bari--dostignaha-amerikanskoto-kraybrezhie-/187936/7/96", "text": "Страничните дъждове и облаци движещи се пред урагана „Бари“, които могат да предизвикат обилни валежи и силен вятър, достигнаха крайбрежната зона на САЩ в района на Мексиканския залив, предава CNN, като се позовава на съобщение от Националната служба за ураганите на страната.  Окото на бурята ще достигне брега по-късно в събота, след което „Бари“ ще се придвижи на север по долината на р. Мисисипи. Стихията има сила на ветровете от около 104 километра в час, като се очаква в рамките на събота да достигне сила от 119 километра в час, което официално ще превърне бурята в ураган. Експертите обаче предупреждават, че най-опасни са не ветровете, а обилните валежи, които „Бари“ ще донесе със себе си.  Американската агенция за защита и бедствена подготовка обяви в събота, че при приближаването си, тропическата буря „Бари“ може да стане причина за образуване на торнадо, съобщава CNN. Съобщението на агенцията е публикувано в социалните мрежи. Според властите, хората в застрашените райони около град Ню Орлиънс, трябва да последват инструкциите за безопасност и потърсят прикритие.  В същото време щатът Мисисипи обяви бедствено положение във връзка с приближаването на природната стихия. По-рано такова бе обявено и в Луизиана, а американският президент Доналд Тръмп подписа указ, с което въведе извънредно положение в страната, което ще позволи на местните власти да използват федерални ресурси при подготовката и справянето си с бурята.   ", "date": "2019.07.13", "title": "Първите дъждове на „Бари“ достигнаха американското крайбрежие "}
{"url": "http://epicenter.bg/article/24-godini-sled-klaneto-v-Srebrenitsa-oshte-razpoznavat-i-pogrebvat-zhertvite-/187938/7/0", "text": "Хиляди хора, сред тях и близките на загиналите в Сребреница, за 24-та поредна година се събраха за ежегодното възпоменание. Почти четвърт век погребенията не секват. И тази година последно сбогом казаха близките на още 33 новоидентифицирани жертви на клането от 1995 г. в Босна и се присъединиха към останалите 6610 погребани, предава БНР.  Рамиз Нукич вече 15 години търси останките от жертвите в Сребреница – през потоци и горски пътеки. Те са навсякъде, разказва 57-годишният мъж, докато стои пред къщата си в село Каменице:    Нура Бегович се раздели с брат си – разпознат е от костта на ръката му:   Близките на Сулич са открили само едната му длан, част от дрехите и часовника му, разказва Нура:   Дъщерята на Адил Сулич обаче така и не намира покой:   Най-младата жертва, която беше погребана тази седмица в Поточари, е 16-годишният Осман Цвърк, а най-старият е Саха Цвърк, на 82-години.  И тази година хиляди се включиха в тридневния Поход на мира. Всички те изминаха 68-километровия път от източния град Незук до мемориала в Поточари. И тази година там беше отправена молитва – молитва Сребреница да не се случва повече.  Градът в източна Босна и Херцеговина пада под контрола на босненските сърби на 11 юли 1995 година. Мюсюлманското население бяга от града, обявен от ООН за „защитена зона“. Тръгват към лагера на мироопазващите сили с надеждата, че те ще ги защитят. Когато генерал Ратко Младич пристига с босненските сърби в лагера, холандските миротворци предават базата. Силите на Ратко Младич разделят мъжете и момчетата, а жените и момичетата качват на автобуси.  8 хиляди се смята, че са избитите. Тези, които се опитват да избягат в гората, са преследвани и убити. Бившият политически лидер на босненските сърби Радован Караджич беше осъден през март 2016, а Ратко Младич получава доживотна присъда през 2017. И двамата са признати за виновни в геноцид и военни престъпления.  Масовите убийства са официално обявени за геноцид от Международния трибунал, но сръбски и босненско-сръбски официални лица продължават да отказват да използват този термин. На церемония в Сараево на 9 юли сръбският премиер Ана Бърнабич каза само, че Сребреница е едно от най-ужасните престъпления. Белград не изпрати официална делегация на възпоменанието в Поточари.  Върховният представител на Евросъюза по външната политика Федерика Могерини и еврокомисарят по разширяването Йоханес Хан определиха Сребреница като „един от най-мрачните моменти на човечеството в съвременната европейска история.“ „Няма място за разпалваща реторика, за отричане, за ревизионизъм или възхваляване на военнопрестъпниците“, пише в тяхно съвместно изявление.  Неджад Авдич оцелява при клането в Петковци. Бил е 17-годишен. „Бяха на косъм от смъртта през юли 95-а, бях грешка на босненските сърби. Когато проверяваха дали са убили всички, ме пропуснаха“, разказва Авдич на церемонията тази година в Поточари: За Неджад и всички на церемонията няма присъда, която да затвори раната. 24 години след Сребреница никой не говори за справедливост, останала е само болка и страх – страх сребренишкия ад да не се отвори отново на Балканите.  ", "date": "2019.07.13", "title": "24 години след клането в Сребреница още разпознават и погребват жертвите "}
{"url": "http://epicenter.bg/article/Britanskata-politsiya-razsledva-iztichaneto-na-korespondetsiya--dovelo-do-ostavkata-na-poslanika-v-SASht/187944/7/0", "text": "Британската полиция започна разследавне на изтичането на поверителна дипломатическа кореспондеция, която доведе до оставката на посланика в Съединените щати след бурен дипломатически скандал, предава БНР.  Заместник-началникът на лондонската полиция Нийл Басу заяви, че „определено е налице обществен интерес отговорните за изтичането на информацията да бъдат изправени пред правосъдието“.  Посланикът сър Ким Дарък подаде оставка в сряда с аргумента, че е невъзможно повече да изпълнява задълженията си след като президентът Доналд Тръмп обяви, че не желае да работи с него.  Тръмп нарече Дарък „смахнат и надут глупак“ след като дипломатът определи в кореспонденцията си до Лондон администрацията на президента като „неспособна, некомпетентна и несигурна“.  Давайки ход на разследването, Нийл Басу призова отговорните за инцидента сами да се явят в полицията. Той също призова медиите и всички останали да не публикуват изтекла информация от правителствени документи, защото това ще бъде считано за престъпление.  Разследването е поверено на Отдела за борба с тероризма.  Британското правителсво вече стартира свое разследване на случая. Оставката на Ким Дарък доведе до остри критики към кандидата на лидер на торите Борис Джонсън, който не го подкрепи, за разлика от останалия политически елит.  Според правителствени източници, Дарък е решил да подаде оставка именно след като Джонсън, фаворит за наследник на Мей, не е застанал зад него.  ", "date": "2019.07.13", "title": "Британската полиция разследва изтичането на кореспонденция, довело до оставката на посланика в САЩ"}
{"url": "http://epicenter.bg/article/Prodalzhavat-dostavkite-na-komponenti-ot-ruskite-raketni-sistemi-S-400-v-Turtsiya-/187945/7/0", "text": "За втори ден продължават доставките на компоненти от руските ракетни системи С-400 в Турция. Тази сутрин още един транспортен самолет се е приземил във военновъздушната база „Мюртед“ край Анкара, съобщиха от турското министерство на отбраната, цитирани от БНР.  Доставките на компоненти за противовъздушната и противоракетна система с голям обсег С-400 продължават, се казва в изявление на министерството на отбраната.  Сред доставените от вчера насам компоненти от зенитните комплекси са камиони, превозващи пусковите установки, важни елементи от системите за управление и контрол, и други.  Министърът на отбраната Хулуси Акар заяви вчера, че за деня са били планирани доставки с три самолета и те са били осъществени по план. Вчера 2 руски тежкотоварни транспортни самолета „Антонов“ Ан-124-100 и 1 „Илюшин“ Ил-76 осъществиха първите доставки на части от ракетните системи. След бързото им разтоварване машините се отправиха обратно за Русия.  Пред репортери в Анкара Хулуси Акар допълни, че в Русия и Турция продължава обучението на турския персонал за работа с руските ракетни системи. Според непотвърдени информации се обучават около 80 турски военни специалисти.  Междувременно руската агенция ТАСС съобщи, позовавайки се на военно-дипломатически източник, че третата партида доставки ще бъде осъществена по море „ориентировъчно в края на лятото“ и ще съдържа поне 120 ракети от различен тип.  Американският секретар по отбрана Марк Еспер и турският военен министър Хулуси Акар са разговаряли по телефона, след като в петък Турция получи първата доставка компоненти за руските системи С-400. Двамата са се договорили да продължат контактите по отношение на Сирия и следващата седмица, по спешност, преговорен екип да бъде изпратен в Анкара за обсъждане на създаването на зона за сигурност в северната част на страната, съобщи турското военно ведомство.  Разговорът е продължил около 30 минути, съобщават американски медии, позовавайки се на източници в Пентагона. Оттам обаче не съобщиха подробности. Очакваше се провеждане на брифинг за журналистите след разговора, но той е бил отложен.  Хулуси Акар е информирал своя колега, че Турция е била принудена да закупи С-400 заради сериозните въздушни заплахи, под които се намира. Анкара продължава да оценява предложението за закупуване на американските ракети „Пейтриът“, съобщи турското военно министерство.  По-рано следобед в Анкара турският военен министър посочи, че Турция обмисля закупуване на ракетите \"Пейтриът\", ако те отговарят на поставените от страната критерии. Той добави, че продължава \"интензивна работа\" на свързаните с въпроса турски институции.  По време на телефонния разговор турската страна отново е акцентирала, че е партньор по проекта за производство на самолетите Ф-35 и пак е отправила предложението за създаване на работна група, която да оцени въздействието на руските системи С-400 върху самолетите Ф-35.  По-рано тази вечер шефът на Пентагона Марк Еспер посочи, че няма промяна в американската позиция по въпроса. Вашингтон заплашва Анкара със налагане на санкции заради закупуването на модерните руски противовъздушни системи.  ", "date": "2019.07.13", "title": "Продължават доставките на компоненти от руските ракетни системи С-400 в Турция "}
{"url": "http://epicenter.bg/article/Ekspert--Novoto-gratsko-pravitelstvo-nyama-da-uspee-da-namali-barzo-danatsite-/187947/7/51", "text": "Икономистът Светослав Данчев, който от години живее в Атина, прогнозира пред БНР, че новото гръцко правителство няма да успее да изпълни обещанието си за намаляване на данъците толкова бързо, колкото обществото очаква.  За предаването „Събота 150“ на програма „Хоризонт“ Данчев коментира, че рязкото намаляване на ставките ще доведе до проблеми с дефицита, което би създало сериозен проблем.  „Гърция има едни от най-високите ставки на облагане, особено за средната класа и хората с малко по-високи доходи. Проблемът е високият дълг, който има Гърция. Ако те се променят, това означава, че дългът на Гърция ще продължи да е висок за по-дълго време“, обясни той.  Според него има възможност в средносрочен и дългосрочен план да бъдат намалени данъците, без да има проблеми за дълга, но това трябва да стане постепенно.  Данчев смята, че начинът на управление – с технократи, най-вероятно ще бъде приет положително от инвеститорите.  „Но ако правителството избърза с популистки мерки или мерки, които намаляват данъците, но поставят в опасност бюджетните цели, това едва ли ще помогне за привличане на инвестиции“, добави той.  ", "date": "2019.07.13", "title": "Експерт: Новото гръцко правителство няма да успее да намали бързо данъците "}
{"url": "http://epicenter.bg/article/Albanski-profesor--Darzhavata-e-v-sastoyanie-na-ludost-i-antikonstitutsionnost-/187950/7/51", "text": "Известният албански професор и бивш външен министър Бесник Мустафай, коментирайки политическата криза в Албания, каза, че страната е в \"състояние на лудост и антиконституционност\". Той смята, че албанската икономика е \"потънала\" в криза и това се потвърждава от Института по статистика – ИНСТАТ, цитират думите му македонското електронно издание “Локално“ и Агенция \"Фокус\".  \"Държавата е паднала, властта е на колене. Ситуацията в страната е антиконституционна. Нашата икономика е унищожена, което се потвърждава от ИНСТАТ. Когато икономиката не работи, няма върховенство на закона, тогава каква е ситуацията? Разбира се, това е луда ситуация,\" каза той.  Също така, Мустафай се фокусира върху местните избори, проведени на 30 юни, без участието на основната опозиция. Според него ниската избирателна активност (официално 21,6% и според опозицията 15%) е ясно послание към премиера Еди Рама, че правителството, което ръководи, е \"делегитимирано\".  Той представи позицията си относно това как опозицията трябва да действа след изборите на 30 юни.  „Ние сме в ситуация, в която опозицията разполага само с улицата, от която да води политика. Единственото място, което остава за опозицията, за да прави политика, са протестите. Правителството беше делегитимирано от изборния резултат. Това правителство показа, че е готово да краде и от себе си. Опозицията спечели победа и тя трябва да бъде капитализирана политически. Нейните действия трябва да бъдат подобрени и приспособени към ситуацията, в която мнозинството се противопоставя на правителството, каза Мустафай.  Бившият ръководител на албанската дипломация посочи, че опозицията трябва да бъде подготвена за бъдещи избори и че протестите са единственият начин за действие, защото не се вижда друго решение.  ", "date": "2019.07.13", "title": "Албански професор: Държавата е в състояние на лудост и антиконституционност "}
{"url": "http://epicenter.bg/article/Liderat-na-kiparskite-turtsi-predlozhi-na-gratskite-si-kolegi-satrudnichestvo-pri-sondazhite-za-gaz-/187953/7/0", "text": "Лидерът на кипърските турци Мустафа Акънджъ предложи на международно признатото правителство на кипърските гърци двете страни да си сътрудничат при сондажите за газ във водите край острова. Съобщението направи турското външно министерство. Предложението идва, след като Европейския съюз предупреди, че ще намали финансирането за Турция в отговор на нелегалните сондажи в Източното Средиземноморие, предава БНР.  Предложението на Акънджъ предвижда кипърските турци и кипърските гърци да са равнопоставени партньори на острова и да имат равни права, за да могат да делят приходите от залежите на природен газ. Ако бъде прието, то ще постави началото на нов период на сътрудничество между двете страни, се казва в съобщението на турското външно министрество.  Кипър е разделен от 1974 година след турската окупация. Няколко поредни опита за постигане на компромис между гърци и турци на острова се провалят, а откритите залежи на природен газ допълнително затрудняват преговорите.  Два турски кораба, „Фатих“ и „Явуз“, извършват сондажи край Кипър. Корабът „Явуз“ се намира на източната страна на острова, а „Фатих“ извършва сондажи от месец май на 75 километра от западния бряг. Според кипърските гърци действията на Анкара са в нарушение на международното право и те поискаха Европейския съюз да наложи санкции.  Вчера турският външен министър Мевлют Чавушоглу проведе телефонни разговори с колегите си от Словакия, Румъния и Малта. Основна тема са били мерките на Европейския съюз за сондажите в източното Средиземноморие. Представителите на страните-членки все още преговарят какви точно да бъдат те, а окончателното решение ще бъде взето на Европейския съвет по външни въпроси в понеделник.  ", "date": "2019.07.13", "title": "Лидерът на кипърските турци предложи на гръцките си колеги сътрудничество при сондажите за газ "}
{"url": "http://epicenter.bg/article/Ataka-s-granatomet-po-televiziya-v-Kiev-zaradi-film-za-krizata-v-Ukrayna-/187954/7/0", "text": "Неизвестни обстреляха с гранатомет сградата на телевизионния канал \"112. Украйна\" в Киев. Полицията описва деянието като терористичен акт. Никой не е пострадал, съобщават украинските медии. От ръководството на телевизионния канал са съобщили скоро за отправени заплахи след анонсирането на новия филм на режисьора Оливър Стоун \"Revealing Ukraine\", предава Канал 3.  В него Оливър Стоун и украинският документалист Игор Лопатенок дават поглед към кризата в Украйна. Американският режисьор е взел ексклузивно интервю от президента на Русия Владимир Путин. Двамата са обсъдили и инцидента в Керченския протолив.  Главният прокурор на Украйна Юрий Луценко заплашил \"112 Украйна\", че ще повдигне обвинение, ако филмът бъде излъчен. След атаката са установени повреди по фасадата на сградата, районът е отцепен. Открита е тръба от гранатомет. Извършителите се издирват.  ", "date": "2019.07.13", "title": "Атака с гранатомет по телевизия в Киев заради филм за кризата в Украйна "}
{"url": "http://epicenter.bg/article/-quot-Roskosmos-quot--izprashta-kosmicheskata-observatoriya-na-1-5-mln--kilometra-ot-Zemyata-/187956/7/0", "text": "Ракета-носител \"Протон-М\", която с ускорителния блок \"ДМ-03\" трябва да изведе в орбита космическата обсерватория \"Спектър-РГ\", бе изстреляна от космодрума Байконур, предават БТА и БНР.  Първоначално се планираше обсерваторията да се отправи в космоса на 12 юни, но впоследствие изстрелването й бе пренасрочено за 12 юли.  В четвъртък Роскосомос оповести, че в рамките на подготовката за изстрелването се провеждат допълнителни изпитания. По-късно бе решено стартът да се състои на 13 юли.  \"Спектър-РГ\" ще извършва наблюдения в района на намиращата се на 1,5 милиона км от Земята точка на Лагранж L2. Полетът до нея ще отнеме около три месеца.  \"Спектър-РГ\" ще стане първият руски апарат, достигнал точката на Лагранж L2, в която гравитационните сили на Слънцето и Земята се уравновесяват. Затова обсерваторията ще остане неподвижна в системата Слънце-Земя.  Смята се, че с помощта на \"Спектър-РГ\" ще може да се открият няколко милиона ядра на активни галактики със свръхмасивни черни дупки.  ", "date": "2019.07.13", "title": "\"Роскосмос\" изпраща космическата обсерватория на 1.5 млн. километра от Земята "}
{"url": "http://epicenter.bg/article/Talibanite-napadnaha-hotel-v-Zapaden-Afganistan--trima-dushi-sa-ubiti-/187957/7/0", "text": "Талибански бойци са нападнали сграда, която е играела ролята на хотел в западната част на Афганистан, като по предварителни данни, трима души от охраната са убити, предават Reuters и Агенция \"Фокус\".  Официални лица разкриха, че са ранени 10 души, от които четирима са охранители.  Талибаните са съобщили, че са организатори на атаката, като в момента техните бойци са заели ключови позиции в сградата и стрелят по близкото седалище на полицията.  Превзетата постройка, освен хотел, е помещавала няколко магазина и едно от седалищата на губернатора на областта.  Атаката е извършена въпреки преговорите между САЩ и талибаните, които започнаха наскоро.  ", "date": "2019.07.13", "title": "Талибаните нападнаха хотел в Западен Афганистан, трима души са убити "}
{"url": "http://epicenter.bg/article/Ogromni-gorski-pozhari-bushuvat-na-Havayskite-ostrovi-/187958/7/0", "text": "Големи горски пожари избухнаха на Хавайските острови. Има евакуирани хора, предава Нова тв.  Жители на Мауи заснеха как небето става оранжево посред бял ден заради стената от пушек.  Според властите горят над 1200 хектара гори, като огънят е напълно извън контрол. Две населени места вече бяха принудително опразнени.  Постоянният вятър разпалва пламъците, които прескочиха магистрала, използвана от пожарникарите като преграда пред огъня.  Засега не се съобщава за жертви и ранени.  ", "date": "2019.07.13", "title": "Огромни горски пожари бушуват на Хавайските острови "}
{"url": "http://epicenter.bg/article/Nov-protest-na--quot-zhaltite-zhiletki-quot--v-Parizh--politsiyata-izpolzva-salzotvoren-gaz-/187964/7/0", "text": "Членове на движението \"жълти жилетки\" проведоха протестна акция в събота в района на Северната гара в Париж, съобщи телевизионния канал BFM, цитиран от TACC и \"Фокус\".  Активисти на протестното движение се събраха сутринта на площад „Сталинград“, откъдето тръгнаха по улиците на Париж. Една от групите , пренебрегвайки маршрута, съгласуван от властите, влезе в сградата на Северната гара, откъдето този уикенд масово отпътуваха граждани за почивка на север от страната - към Белгия, Холандия и Германия.  Отрядите на специалните части на полицията са пристигнали бързо на мястото и са изгонили протестиращите от гарата, след което активистите продължили похода си по улиците на града.  Протестиращите настояха властите на републиката да организират т.нар. „Референдум за гражданска инициатива“, който да се занимае с въпроси от национално значение. \"Жълтите жилетки\" също заплашиха да организират мащабен протест в Париж на френския национален празник - 14 юли.  Според канала протестната демонстрация е преминала спокойно. Въпреки това полицията е трябвало да използва сълзотворен газ в отговор на действията на група агресивни протестиращи, които се опитаха да провокират силите на реда и закона.  Според френското министерство на вътрешните работи, този уикенд в Париж около 2500 полицаи осигуряват реда в столицата.  ", "date": "2019.07.13", "title": "Нов протест на \"жълтите жилетки\" в Париж, полицията използва сълзотворен газ "}
{"url": "http://epicenter.bg/article/Dreven-tekst-oprovergava-mitovete-za-tezhkiya-zhivot-na-rannite-hristiyani-/187949/11/61", "text": "Базелският университет публикува уникален папирус от епохата на ранното християнство, който преобръща представата за живота на първите християни по времето на Римската империя, предава БГНЕС.  Писмо, написано на парче от папирус в началото на III век, открито в колекция на Базелския университет, се превърна в научна сензация. Учените установиха, че става въпрос за уникален исторически документ, който хвърля светлина върху бита и семейните взаимоотношения в епохата на ранното християнство.  Находката е датирана към 230-та година от н.е. и е най-старият от всички други известни до момента раннохристиянски документи от епохата на римското господство в Египет.  Животът на ранните християни в Римската империя нерядко е представян като много тежък поради заплахата от преследване. Съдържанието на посланието, отправено в онези далечни времена от Арианус, жител на Египет, до неговия брат Паулус, опровергава напълно това схващане. От написаното върху папируса става ясно, че християните са живели във вътрешната част на тази римска провинция, заемали са високи ръководни постове и начинът им на живот не се е отличавал от този на техните сънародници-езичници.  Учените правят извода, че посланието е писано от християнин, тъй като в края на текста Арианус пожелава на своя брат благоденствие „в Господа“. Според експертите, авторът е използвал кратката форма на християнското изречение „Моля се да преуспяваш в Господа“.  „Използването на кратката формулировка, известна като nomen sacrum, в този случай не оставя никакво съмнение относно християнското вероизповедания на автора на писмото“, заявява професорът по древна история на университета в Базел Сабина Хюбнер. Това е изключително християнска формулировка, позната от ръкописите на Новия завет.  Името на брата Паулус (Павел) носи допълнителна информация, което по онова време е било рядко срещано. От това също може да се наложи изводът, че всички споменати в писмото роднини са били християни, смята проф. Хюбнер, добавяйки, че Паулус най-вероятно е бил кръстен така в чест на апостол Павел.  В началото Арианус приветства брат си, наричайки го „несравним“ и му съобщава, че се моли за това всичко в живота му да бъда добре, доколкото това е възможно. Предава поздрави от майка си, както от други роднини „и от всички наши хора“. Авторът на писмото съобщава за назначаването в градския съвет на човек на име Хераклидис. Той моли Паулус да купи и да му изпрати сос от черен дроб на риба, какъвто той „намери за добре“.  Писмото от колекцията на Базелския университет е по-старо с около 40-50 години от всички подобни християнски документи, достигнали до нас. То съдържа важни детайли, характеризиращи живота на ранните християни в онази епоха. Според учените, Арианус и Паулус са били млади и образовани потомци на местния земеделски и чиновнически елит.  Установено е и мястото, където е писано писмото – град Теаделфия в Централен Египет. В края на XIX век учените откриват там около 1000 папируса, известни като архива „Heroninos”, представляващ най-голямата колекция от папируси от древноримската епоха.  През 1900 г. Базелският университет става собственик на колекция папируси. В онези години папирологията преживява бум, учените се стремят да открият сведения за развитието на ранното християнство и за трудовете на древните философи. В Базел се намират 65 писма на пет езика. Те представляват интерес преди всичко за историците, изучаващи обществения и културен живот и религиозните вярвания на хората, живели преди почти две хиляди години.  Повечето от базелските папируси до неотдавна не са били публикувани и са останали непознати за изследователите. През юни са включени в електронната международна база данни. За 2019 г. е планирано да бъдат отпечатани на хартия.  ", "date": "2019.07.13", "title": "Древен текст опровергава митовете за тежкия живот на ранните християни "}
{"url": "http://epicenter.bg/article/-Vashington-post--Putin-e-donyakade-prav-za-kraha-na-liberalizma-/187961/11/33", "text": "Владимир Путин, изглежда, иска да остане в историята не само като войнствен деспот, но и като значим политически мислител, чието мнение тежи и от чиито действия се страхуват. За това свидетелства неотдавнашното му интервю за „Файненшъл таймс“, в което той обяви либерализма за отживелица.  Като начало, нека му отдадем дължимото. Може да не харесвате и дори да ненавиждате Путин по най-различни причини – от намесата в американските избори през 2016 г. до анексирането на Крим и агресията срещу Украйна, но трябва да признаете, че той разчита внимателно знаците на времето. Следвоенният либерализъм, от който толкова се гнуси, е наистина под обсада.  Дори само икономически, ако щете – той просто няма пари. И причините за това са поне три.   Следвоенният либерализъм обещаваше силен и устойчив ръст, а с него – и социален мир. Което пък, от своя страна, би позволило на правителствата да осигурят пълна заетост, да защитят най-уязвимите социални групи (бедните, възрастните и болните) и да се посветят на достойни дела (като борбата с промените в климата, например).  Забавянето на икономическото развитие обаче възпрепятства изпълнението на тези обещания. В периода от 1950 до 2018 г. САЩ отбелязват икономически ръст от средно 3,2%, но още през следващото десетилетие се очаква той да спадне до 2%, според различни прогнози. Забавянето на ръста на БВП съвпадна по време с масовото излизане в пенсия на поколението от бейби-бума (родените в периода от 1946 до 1964 г., бел. ред.) - така числеността на работната сила намалява, а с нея и ръста на производителноста. Подобни спадове вече се наблюдават и в други страни.   което води до увеличаване на пенсионните разходи. И макар застаряването да е постепенно, то влече след себе си сериозни последствия. През 2015 г. американците над 65 години съставляват 14,9% от населението на страната. Към 2050 г., според прогнозите на статистическата служба, техният брой ще достигне 22,1%, а към 2050 г. – 31%. Особено бързо е застаряването в Китай, където прогнозният скок е от 10,1% през 2015 до 26,8% през 2050 г.   Вярно, че досега САЩ, подобно на много други развити държави, прибягваха до огромни заеми с ниска лихва. Възможно е тази практика да продължи до безкрай. А може и да секне. Но дори при сегашния тренд – изхождайки от оптимистичните икономически прогнози – към 2029 г. федералният дълг на САЩ ще надхвърли 90% от стойността на БВП.  От практическа гледна точка, държавите имат нужда от елементарен консенсус за това кой за какво отговаря и кое е позволено, кое не.   Повечето съвременни демокрации обаче прибягват до една или друга форма на „либерализъм“ (в най-широкия смисъл), и САЩ не правят изключение.   Предполагаше се, че когато достигне апогея си, следвоенният либерализъм ще окаже оздравително въздействие върху обществения климат и ще освободи хората от техните предразсъдъци и тесногръдие. Чарът на либерализма покори целия идеологически спектър. В САЩ и Европа се възцариха центристки правителства, както отляво, така и отдясно.   че мнозина се разочароваха от либерализма. И решиха да продължат нататък. И сега Путин с неговите спътници – включително президентът Тръмп и др. – предлагат страха като решение. Страхът от чужденците.   Либералният идеал предполагаше, макар и наивно, че хората споделят общи интереси и ценности. Националистическата алтернатива изхожда от това, че има победители и победени.   отстоявайки откровено непопулярни политики: отворени граници, принудителна миграция, глобализация и мултикултурализъм. Или, както казва Путин, либералната политика „противоречи на интересите на огромното мнозинство“.   от политики и практики, които подронват тази идентичност. През 2016 г. Центърът „Пю“ проведе анкета сред американците дали животът в страната се е влошил с нарастването на етническите групи, раси и националности. Мнозинството гърци (63%) и италианци (53%), както и значителен процент германци (31%) отговориха утвърдително.   да спасим най-доброто от следвоенния либерализъм, без да отричаме националната самобитност и суверенитет. Кой знае дали тази мисия няма да се окаже принципно невъзможна.   ", "date": "2019.07.13", "title": "„Вашингтон пост“: Путин е донякъде прав за либерализма "}
{"url": "http://epicenter.bg/article/Kakva-e-istinata-za-skandala-s-izraelskite-turisti-v--quot-Slanchev-bryag-quot---VIDEO--/187926/4/0", "text": "Скандал с израелски туристи в курорта „Слънчев бряг” направи страната ни водеща новина по телевизиите в Близкоизточната държава и се превърна в една от най-коментираните теми. Инцидентът стана публично известен след заснето видео, което бързо обиколи социалните мрежи, предава Нова тв.  Причина за скандала е това, че са запазили и платили стая с две легла за възрастни и за две деца, но след като пристигат в хотела им е била предложена стая само с три легла, сочи версията на туристите.  От хотела казват, че гостите са пристигнали около 11 часа и поискали да бъдат настанени тогава, без да изчакат определения за настаняване час – 14. Стигнало се до словесни пререкания и проявена агресия от страна на туристите. Те освен вербално са атакували екипа на рецепцията и физически.  „Гостите пристигат в 11 ч., и искат да се настанят. Политиката на този хотел е настаняването да е в 14 ч. Те са били многократно и учтиво помолени да изчакат, за да може стаята да бъде почистена и подготвена. След това започват вербална и невербална агресия спрямо рецепционистите . Правят жесток скандал във фоайето. Представете си, че сте много ядосани заради тази ситуация. Ако искате да ритнете някого, няма да го направите от три метра. Това е интерпретация, която създава напрежение. Погледнете от другата страна и вижте нещата такива, каквито са, защото българският туризъм страда имено от това. Интерпретации на дребни проблеми, които се превръщат в скандали”, коментира адвокатът на хотела Димитър Москоянев.  „Обяснихме, че това е частен въпрос, в който са замесени три страни – туристите, хотелът и туроператорът. Нашият съвет е да се обърнат за помощ към адвокат и да говорят за възможностите за тяхната компенсация. Информацията, с която аз разполагам е, че са им дадени компенсации под формата на безплатни екскурзии”, каза почетният консул на Израел Орлин Мандов.  Оказва се обаче, че агресивните туристи не са рядкост по българското Черноморие. Това коментира председателят на Клуба на хотелиера в „Слънчев бряг” Диана Колчева.  „Не оправдавам реакцията на колегата хотелиер, но много често ни се налага да имаме контакт с агресивни туристи. Опитваме се да потушим всички такива негативни техни реакции, но от друга страна сме длъжни да защитим и хората, които работят за нас”, посочи тя.  ", "date": "2019.07.13", "title": "Каква е истината за скандала с израелските туристи в \"Слънчев бряг\"? (ВИДЕО) "}
{"url": "http://epicenter.bg/article/Britanskiyat-v---quot-San-quot--Izbyagvayte-Frantsiya--izberete-Balgariya--/187929/4/0", "text": "Вестник \"Сън\" препоръчва България като най-евтината дестинация за \"алкохолна ваканция\" в Европа това лято, предава БНР.  Британският таблоид съветва своите читатели да избягват Франция, където бирата струва повече от три пъти по-скъпо, отколкото в България.  Авторката отбелязва, че в България и тази година е с близо 14 процента по-евтино в сравнение с миналото лято и в сравнение с останалите европейски курорти.  Тя отбелязва също, че Слънчев бряг е изгоден за семейни ваканции, а цените на храната по заведенията са едни от най-ниските.  ", "date": "2019.07.13", "title": "Британският в. \"Сън\": Избягвайте Франция, изберете България! "}
{"url": "http://epicenter.bg/article/Zashto-Katar-natiska-za-zavod-na--quot-Folksvagen-quot--v-Turtsiya-vmesto-u-nas-/187935/4/0", "text": "Германският автомобилен гигант \"Фолксваген\" ще построи новия си завод в Турция. За този избор са надделяли представителите на Катар в борда на \"Фолксваген\". Държавата от Персийския залив държи 17 процента от акциите на германския концерн, предава Канал 3.  Към 31 декември 2018 г. акционерите на \"Фолксваген\" имат следния процент при гласуването: \"Порше\" - 52,2%, Провинция Долна Саксония - 20%, Катар - 17%, други - 10,8%.  От \"Фолксваген Груп\" все още не са коментирали официално за решението, взето в четвъртък вечерта на заседание на Надзорния съвет на компанията, съобщи германското издание Automobilwoche. До последно България бе считана за фаворит в надпреварата с югоизточната си съседка.  Въпреки че в средата на май икономическият тв канал \"Блумбърг\" съобщи, че ръководството на \"Фолксваген\" ще вземе решението къде да построи новия си завод най-вероятно през октомври, месец по-късно Automotive News предаде, че това ще стане през юли.  Новият заво за коли от марките \"Фолксваген\", \"Шкода\" и \"Сеат, ще бъде издигнат край град Измир. Според предварителните разчети, заводът ще отвори през 2022/2023 година с годишен капацитет от над 350 000 автомобила. По неофициална информация от Анкара са предложили по-голяма държавна финансова подкрепа, както и безплатен терен.  Акциите на турския дистрибутор на \"Фолксваген\" - Dogus Otomotiv поскъпнаха в петък с цели 11.6% след информацията, макар и не потвърдена официално от концерна, за избора на Измир.  Катар има много специални връзки с Турция, която оказа пълна икономическа, политическа и военна подкрепа на държавата след като единственият й съсед по суша - Саудитска Арабия, обяви блокада преди почти 2 г., като събра коалиция от държави, сред които Египет, ОАЕ и Бахрейн.  В тази обстановка Катар още повече разви и заздрави връзките си с Турция, които достигнаха нови висоти с доставката на храни и други жизненоважни стоки в тежкия начален период на кризата, както и задълбочаване на военното сътрудничество между двете страни.  В последно време тези връзки бяха укрепени с мощни инвестиции на Катар на турския пазар, както и движение на турски капитали към богатата на природен газ държава от Персийския залив. Катар отказа да се подчини на ултиматума на водената от С. Арабия коалиция да затвори турската военна база на своя територия, където Анкара планира да изпрати около 3000 свои бойци.  Подкрепата на катарската държава за построяването на завода на \"Фолксваген\" в Измир се вписва логично в развитието на отношенията между двете държави.  Остава да се разбере, дали появилите се в немската преса информации за накланянето на везните към Турция не е маневра на концерна да \"подкани\" и България да предприеме стъпки, подобни на тези на турската държава - като гореспоменатата по-голяма държавна финансова подкрепа, както и безплатен терен.  Според информациите в немските медии окончателното решение къде ще се строи този завод ще се вземе в средата на август.  ", "date": "2019.07.13", "title": "Защо Катар натиска за завод на \"Фолксваген\" в Турция вместо у нас "}
{"url": "http://epicenter.bg/article/Zapochna-evtanaziraneto-na-domashni-svine-v-Burgasko-zaradi-chumata-/187939/4/0", "text": "Започна евтаназирането на домашни свине заради потвърждение на африканска чума в областта. Вчера Българската агенция по безопасност на храните (БАБХ) потвърди огнище на африканска чума при домашни свине в животновъден обект в село Зидарово, община Созопол, област Бургас, припомнят от агенцията.  БАБХ незабавно предприе мерки за контрол и ликвидиране на заболяването съгласно правилата на европейското и националното законодателство, и Плана за спешни действия при контрол на АЧС. Принудителното убиване по хуманен начин и обезвреждането на труповете на всички домашни свине стартира днес при спазване на изискванията за намаляване до минимум страданията на животните по време на клане или умъртвяване.  Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. В надзорната зона попадат освен обекти тип „лично стопанство“, 1 фамилна ферма за свине и 3 стада с източнобалкански свине. В 3-километровата предпазна зона се предвижда превантивно хуманно умъртвяване на всички домашни свине. Клинични прегледи и лабораторен надзор ще бъдат извършени в населените места, попадащи в 10-километровата надзорна зона.  ", "date": "2019.07.13", "title": "Започна евтаназирането на домашни свине в Бургаско заради чумата "}
{"url": "http://epicenter.bg/article/Nova-ataka-ot-Belgrad--Balgarski-razuznavachi-v-Skopie-rabotyat-sreshtu-Sarbiya-/187933/2/0", "text": "Председателят на сръбския парламентарен комитет за Косово Милован Дрецун обвини български разузнавачи в дестабилизиране на региона. Това е поредно скандално изявление срещу страната ни през последните десетина дни, предава БГНЕС.  В интервю за вестник “Курир” Дрецун твърди, че “преди два месеца в Скопие е сформиран мощен разузнавателен екип, който работи под прикритие в един голям западноевропейски автомобилен завод”.  “Неговата цел е да бъде блокирано постигането на компромисно решение между Белград и Прищина. В този екип работят разузнавачи от България, Северна Македония, Германия и Албания“, твърди още Дрецун, който се смята за един от най-приближените на президента Александър Вучич и външния министър Ивица Дачич.  “В отделни съседни държави се води мощна кампания срещу постигането на каквото и да е компромисно решение между Белград и Прищина. Скопие се превръща в мощен разузнавателен център за работа срещу държавните интереси на Сърбия“, казва още Милован Дрецун и добавя: „Всяко компромисно решение е основният стабилизиращ стълб в региона. Липсата на компромис между Белград и Прищина е подготовка за нови сблъсъци в региона и създаването на “Велика Албания”.  Той твърди, че “македонските власти трябвало да отговорят какви са целите на този разузнавателен екип, който вреди напълно на Сърбия”.  “Какво могат да направят, освен да събират информация и да разпространяват дезинформация. Този екип няма за цел да защитава нашите интереси, а да работи срещу тях. Това никак не е безобидно. Могат да направят някоя медийна и политическа диверсия и да предизвикат дори и сблъсъци”, казва още Дрецун.  Само преди седмица Дачич отправи скандални изявления по адрес на България и премиера Бойко Борисов отново във връзка с косовския въпрос. По-късно той обвини медиите за скандала. Борисов пък призова Дачич публично да му се извини.  ", "date": "2019.07.13", "title": "Нова атака от Белград: Български разузнавачи в Скопие работят срещу Сърбия!"}
{"url": "http://epicenter.bg/article/Angel-Naydenov--Ogranicheniyat-boen-komplekt-ne-namalyava-vazmozhnostite-na-iztrebitelite-F-16-/187934/2/0", "text": "Ограниченият боен комплект, който България ще получи, не намалява възможностите на изтребителите F-16. Това каза за седмичното публицистично предаване „Метроном“ на Радио „Фокус“ Ангел Найденов, председател на Центъра за изследване на отбраната и сигурността и бивш министър на отбраната.  По думите му става въпрос за количества боеприпаси, които биха могли да бъдат доставяни на следващ етап в последващи договори.  Според него всичко онова, което са преценили участниците в преговорния екип като минимално и необходимо за експлоатацията на самолетите, е включено в комплекта, който страната ни получава.  \"Предварително са били договаряни два резервни двигателя, от тях е отпаднал един – това не пречи на експлоатацията на бойните самолети F-16. Вероятно имаме намаляване, в хода на преговорите, на комплекта от резервни части, но той, по отношение на самия проект за инвестиционен разход, е определен като „Запазва в рамките на тригодишна експлоатация“ – всичко това, което е необходимо за оперативни способности на бойните ни самолети,\" обясни Найденов.  \"Това, че се намалява броят на обучаваните пилоти от 16 на 12 или на инженеро-техническия състав – от 75 на 65, няма да се отрази драматично на експлоатацията на бойните ни самолети\", смята бившият министър на отбраната.  Ангел Найденов заяви, че възражението против F-16 е и възражение срещу проектите за модернизация на българската армия. Чрез реализацията на този проект се получава възможност за превъоръжаване и модернизация на ВВС при добро съотношение на цената и способностите, които притежават изтребителите, обобщи той.  ", "date": "2019.07.13", "title": "Ангел Найденов: Ограниченият боен комплект не намалява възможностите на изтребителите F-16 "}
{"url": "http://epicenter.bg/article/Prof--Angel-Dimitrov--Replikite-na-Belgrad-i-Skopie-kam-Sofiya-sa-zaradi-vatreshni-problemi/187937/2/0", "text": "Репликите от Белград към София и в последствие от Скопие към София са неадекватни и неоснователни, те са с вътрешен адресат и няма да имат политически последици, заяви пред БНР Ангел Димитров, бивш посланик в двете съседки на България.  „В първия случай – изцяло, докато във втория може да има мъничка доза разбиране за казаното от премиера Заев, и то само заради огромния натиск, на който е подложен сега политическият връх в Република Северна Македония“, каза той в предаването „Събота 150“ на програма „Хоризонт“.  Проф. Ангел Димитров коментира острата реакция на сръбския външен министър Ивица Дачич по адрес на премиера Бойко Борисов заради неговата позиция по Косово. Както и на министър председателя Зоран Заев, който заяви, че се обмисля изпращане на нота и поиска разговори за поправяне на грешките, след като Борисов нарече президента Стево Пендаровски „северномакедонски“ политик.  „Това бяха преди всичко защити на собствени позиции, като адресатът е вътрешен“, каза той, визирайки Дачич и Заев.  Позоваването на премиера Заев на Преспанския договор наистина е странно, тъй като той е между Атина и Скопие, каза проф. Димитров.  „България не е страна по този договор и формулировките в него не са задължителни за българската страна… Ние имаме договор за приятелство и добросъседство, където няма нито една формулировка. Т.е. българската страна сама решава какви обръщения да използва, без по някакъв начин да засяга интересите на другата страна. След като институциите са приели названието Северна Македония и северномакедонски, няма някаква капитална грешка или провокация да бъде употребена по някакъв начин“. Според него реакцията на Заев е провокирана от вътрешнополитически проблеми и натиск.  Проф. Димитров смята, че Дачич е човек, който „олицетворява балканския пласт в сръбската външна политика“, като реакцията му във въпросното интервю е била „театрална, изиграна“. „Мисля, че беше насочена към вътрешните партньори или опоненти, защото Дачич винаги е демонстрирал една емоционална връзка с Косово“, добави той.  По думите на проф. Димитров сръбският дипломат №1 е нямал никакви основания, защото той самият е поднесъл под една или друга форма извинение пред министър Екатерина Захариева, че е бил подведен от медии. „Убеден съм, че той ще намери начин да поднесе своето извинение и лично на премиера Борисов“.  Проф. Димитров, който сега е съпредседател на смесената комисия по исторически и образователни въпроси между България и Северна Македония, каза, че по-рано тази седмица е постигнато политическо съгласие за съвместно честване на Светите братя Кирил и Методий, на учениците им Св. Климент Охридски и Свети Наум и на цар Самуил.  На последното заседание на комисията дискусиите са били прехвърлени към модерната епоха, към по-значителни за общата ни история събития.  „Става въпрос за личността на Гоце Делчев, за съвместното му почитане като герой и в двете държави, и на Илинденско-Преображенското въстание“. Според него разумна обща формулировка за Гоце Делчев може да бъде намерена още на следващото заседание. Макар че то ще е след годишнината на въстанието, проф. Димитров смята, че ще бъде намерена формула за изразяване на почит към това знаково събитие от общата история на 1 и 2 август, като уточни, че споменава 1 август, защото тогава е бил подписан договорът за приятелство.  ", "date": "2019.07.13", "title": "Проф. Ангел Димитров: Репликите на Белград и Скопие към София са заради вътрешни проблеми"}
{"url": "http://epicenter.bg/article/BSP-Sofiya-obyavi-oshte-6-kandidati-za-rayonni-kmetove-/187942/2/0", "text": "Организациите на БСП в столичните райони „Красно село“, „Слатина“, „Триадица“, „Илинден“, „Средец“ и „Витоша“ излъчиха своите кандидати за районни кметове. Това съобщиха от пресцентъра на БСП-София.  Общинският съветник Николай Николов ще бъде кандидатът за кмет на „Красно село“. Той е на 32 години и е председател на организацията на БСП в района.  В „Слатина“ социалистите издигат 33-годишния икономист Димитър Главинов. Мениджър е в голяма застрахователна компания.  БСП–Триадица номинира Александър Вачев, на 50 години. Вачев е икономист информатик, експерт в областта на сигурността.  Георги Томов ще е кандидатът за кмет на „Илинден“. Той е предприемач в сферата на търговията и услугите, на 44 години.  В „Средец“ БСП ще разчита на Иван Виделов, 41-годишен магистър по национална сигурност.  За кметското място в район „Витоша“ ще се бори Александър Кьосовски, който е финасист, консултант по европейски програми, на 35 години.  ", "date": "2019.07.13", "title": "БСП-София обяви още 6 кандидати за районни кметове "}
{"url": "http://epicenter.bg/article/Boil-Banov-naredi-speshna-proverka-na-deynostite--koito-se-izvarshvat-varhu-Belogradchishkite-skali-/187943/2/0", "text": "Министърът на културата Боил Банов се самосезира по повод публикации за дейности, които се извършват върху Белоградчишките скали и нареди спешна проверка. Това съобщиха от пресцентъра на Министерство на културата.  Главна дирекция „Инспекторат за опазване на културното наследство“, съвместно с Националния институт за недвижимо културно наследство (НИНКН) ще провери на място получения сигнал за нерегламентирани намеси върху Белоградчишката крепост, паметник на културата и в района на Белоградчишките скали. Обектите са предоставени за управление на община Белоградчик. Резултатите от проверката ще бъдат оповестени незабавно.  Припомняме, че снощи председателят на парламентарната Комисия по културата и медиите Вежди Рашидов призова незабавно да се спре вандалщината върху Белоградчишките скали. Гневът му е предизвикан от недопустимата намеса на техници, които под погледа на общинската власт в Белоградчик забиват винкели в скалите и закачват лампи без проект, без одобрение и без разрешение.  Това недопустимо варварство и унищожаване на природния феномен веднага трябва да спре, категоричен е председателят на комисията. Той настоява за спешна намеса на оторизираните органи, които трябва да следят за опазването на културното наследство - полицията, Инспектората за опазване на културните ценности към Министерството на културата и Националният институт за паметниците на културата, още повече, че недопустима намеса има и в Белоградчишката крепост, която е национален паметник на културата.  ", "date": "2019.07.13", "title": "Боил Банов нареди спешна проверка на дейностите, които се извършват върху Белоградчишките скали "}
{"url": "http://epicenter.bg/article/Izpalnitelnoto-byuro-na-BSP-shte-provede-izneseni-zasedaniya-v-Shumen-i-Varna-/187946/2/48", "text": "Изпълнителното бюро на БСП ще проведе изнесени заседания в Шумен и Варна. Това съобщиха от пресцентъра на партията.  На 14 юли 2019 Изпълнителното бюро ще проведе свое изнесено заседание в Шумен. В Областния предизборен център на БСП на бул. „Симеон Велики” 40 в 18.30 часа ще се проведе пресконференция.  На 15 юли 2019 Изпълнителното бюро ще проведе изнесено заседание във Варна. В Клуба на стопанския деятел на ул. „Драгоман” 25 от 14.30 часа ще се проведе и пресконференция.  В 17.00 часа ръководството на БСП ще се срещне с хората във Фестивалния и конгресен център във Варна.  ", "date": "2019.07.13", "title": "Изпълнителното бюро на БСП ще проведе изнесени заседания в Шумен и Варна "}
{"url": "http://epicenter.bg/article/Korvetata--Bodri--se-zavarna-ot-uchastie-v-amerikansko-ukrainskoto-uchenie--Sea-breeze-2019-/187951/2/0", "text": "Екипажът на корветата „Бодри” с командир капитан III ранг Николай Цонев се завърна в Пункт за базиране - Варна от участие в американско-украинското учение с международно участие „Sea breeze 2019”. Това съобщиха от пресцентъра на Военноморските сили, предаде \"Фокус\".  Учението се проведе в периода от 30 юни 2019 г. до 13 юли 2019 г. в пристанище Одеса и морските пространства на Република Украйна. В него взеха участие кораби от ВМС на САЩ, Румъния, Турция, Украйна и Грузия.  Целта на учението бе да се повиши нивото на оперативна съвместимост и подготовката на личния състав по време на плаване в състава на многонационални съединения.  По време на учението бяха отработени сериали по отразяване атаките на въздушен, надводен и подводен противник, тактическо маневриране, търсене и спасяване на човек паднал зад борд, контрол на търговското корабоплаване и бординг операции.  ", "date": "2019.07.13", "title": "Корветата „Бодри” се завърна от участие в американско-украинското учение  „Sea breeze 2019”"}
{"url": "http://epicenter.bg/article/Georg-Georgiev--Nedorazumenieto-sas-Sarbiya-priklyuchi-/187962/2/0", "text": "Конкретният момент на недоразумение приключи. Със сигурност това беше една проява на много лош вкус, каза в предаването \"Офанзива с Любо Огнянов\" по Канал 3 зам.-министърът на външните работи Георг Георгиев по повод дипломатическия скандал между България и Сърбия, причинен от изказване на сръбския външен министър Ивица Дачич по адрес на премиера Бойко Борисов.  Право на премиера е да иска извинение. Той ще каже, ако евентуално има такова, дали ще го приеме и как ще процедира занапред. Мисля, че с работата, която свършихме в последните години, трябваше да сме затворили страницата на крамолите. Това и казахме, когато извикахме сръбския посланик в Министерството на външните работи, заяви Георгиев.  Той е категоричен, че България няма да отстъпи пред Северна Македония при спора за историческата истина за Гоце Делчев.  ", "date": "2019.07.13", "title": "Георг Георгиев: Недоразумението със Сърбия приключи "}
{"url": "http://epicenter.bg/article/Elena-Poptodorova--Kupuvaneto-na-F-16-e-nachaloto-na-izgrazhdane-na-edno-novo-kachestvo-na-VVS-/187965/2/0", "text": "Като пряк участник в разговорите за F-16, мога да кажа, че не е имало никакво колебание, че това е най-подходящият самолет за нашата държава. Това, което получаваме, си заслужава парите, това е цена, съпоставима на цената, която плаща Словакия. Трябва да подчертаем, че това е началото на една дълга процедура, изграждане на едно ново качество на ВВС. Това каза в предаването \"Офанзива с Любо Огнянов\" по Канал 3 вицепрезидентът на Асоциацията на Атлантическия договор и бивш посланик на България в САЩ.  \"Самолетната сага върви от 15 години. Ползите от сключването на договора със САЩ за новите изтребители за армията ни са в това, че след дългогодишни опити да направим стратегическа покупка в НАТО, това най-сетне ще се случи\", заяви Поптодорова.  \"Така, толкова години по-късно, реално доказваме къде сме в сложната геополитическа обстановка. Това означава съвместимост на нашата авиация с авиацията на останалите страни членки на НАТО, означава да попаднеш към една друга страна, към която досега само номинално си принадлежал\", допълни тя.  Според Поптодорова атаките срещу сделката не тръгват от прагматични съображения, а само от това, че става въпрос за самолети от САЩ.  ", "date": "2019.07.13", "title": "Елена Поптодорова: Купуването на F-16 е началото на изграждане на едно ново качество на ВВС "}
{"url": "http://epicenter.bg/article/Hamid-Hamid--Ne-sme-si-promenili-mnenieto-otnosno-mashinnoto-glasuvane-/187966/2/0", "text": "Не сме си променили мнението относно машинното гласуване напротив, поддържаме го като едно от средствата за постигане на целта, която сме си поставили. Става въпрос за минимализиране на субективния фактор при отчитане на резултатите в изборния процес. Не е тайна, че най-големите проблеми, най-големите нарушения са при отчитане на резултатите в секционните избирателни комисии.   Това каза Хамид Хамид, зам.-председател на ПГ на ДПС в предаването \"Офанзива\" с Любо Огнянов по Канал 3.  \"Единият вариант е за пълно въвеждане на машинното гласуване. Другият вариант е въвеждане на машинно отчитане на хартиените бюлетини. Ние сме се спрели на машинното гласуване, но сме готови да водим дебати за машинно отчтане на хартиено гласуване. Представете си, че си подавате фиша за спортния тотализатор\", уточни Хамид.  Официални разговори с ГЕРБ за машинното гласуване не сме провеждали. Ние бихме подкрепили идея да спасим предстоящите местни избори, чрез отлагане. Но това не е отмяна на машинното гласуване, а по-скоро да търсим варианти да не повторим предишни грешки, които се получиха на европейските избори, допълни той.  ", "date": "2019.07.13", "title": "Хамид Хамид: Не сме си променили мнението относно машинното гласуване "}
