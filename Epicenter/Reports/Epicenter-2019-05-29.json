{"url": "http://epicenter.bg/article/Globite-za-kashtite-za-gosti-ostavat-za-smetka-na-darzhavata--VIDEO--/184424/2/0", "text": "Глобите за над 10 милиона лева, които са наложени на проекти на къщи за гости преди 6 години, са нищожни. Това реши окончателно петчленен състав на Върховния административен съд, съобщи Нова тв.  Магистратите обявиха за нищожна методиката за определянето на глобите, утвърдена от изпълнителния директор на Фонд „Земеделие”. В този период това е бил бившият вече земеделски министър Румен Порожанов.  Според ВАС като директор на фонда той не е бил компетентен да определя начина, по който да бъдат глобявани нарушителите на програмата за развитие на селските райони. Освен това самата наредба не е била публикувана в държавен вестник, което също е било нарушение.  От Фонд „Земеделие” заявиха, че ще се съобразят с решението на Върховния административен съд и ще направят необходимото, за да защитят държавния интерес в максимална степен.  ", "date": "2019.05.29", "title": "Глобите за къщите за гости остават за сметка на държавата (ВИДЕО) "}
{"url": "http://epicenter.bg/article/Kristiyan-Vigenin--Ne-razbiram-zashto-vatreshnata-opozitsiya-taka-yarostno-posicha-Ninova/184346/2/0", "text": "Не бих казал, че ситуацията е драматична. Имало е и по-драматични събития в партията. Вчера имаше разгорещена дискусия и мисля, че взимаме правилни решения.  Това каза пред камерата на БТВ Кристиан Вигенин от БСП, който коментира вчерашните трусове при социалистите.    каза Вигенин.    \"Конгресът на БСП ще се проведе на 16 юни. Там ще се приеме оставката на Корнелия Нинова и ще дебатираме за правилата за избор на нов председател. \"Аз не бях съгласен с оставката на Корнелия Нинова и не разбрах защо вътрешната опозиция така яростно я посича. Аз смятам, че преди местните избори това не трябваше да се случва. Решението на Нинова е лично. За мен тя е избрана от Конгрес и само Конгрес може да я свали. В крайна сметка целта ни остава - да възвърнем влиянието си на местните избори. Приемем ли оставката на Нинова, отново ще загубим местната власт, от която ни изхвърлиха\", подчерта той    Ние оставаме единствената опозиция на ГЕРБ. Имам призив към всички местни организации на БСП - не губете фокуса и се гответе за предстоящите избори\", добави Вигенин.  \"Трябва да внимаваме с приказките по време на Националния съвет. Не бива да бъдем резки и крайни в своите оценки. Не мисля, че някой е посочил за виновник местните структури на партията за загубата на изборите.   Трябва да преценяваме своя подход. Имаме нужда от успокояване на тези вътрешни конфликти в БСП. Нашата цел да печелим избори, а не да демотивираме партията си. Всички носим своята отговорност за европейските избори.   Тези избори винаги са трудни за БСП, защото нашите избиратели не ги считат за важни, не защото не са европейци, а защото не могат да усетят темите. Не можем да говорим за провал, защото повишихме избирателите си и увеличихме евродепутатите.   Никой не говори, че ГЕРБ се представи по-зле на тези избори и най-вероятно ще имат по-малко евродепутати. Ако те приемат тези избори като прошка, това ще е голяма грешка за тях. Пред Бойко Борисов и ГЕРБ предстоят трудни времена\", прогнозира Кристиан Вигенин.   Социалистът бе категоричен, че БСП безспорно е претърпяла загуба, но според него е прекалено да се говори за \"провал\".     „Получи се ефектът на прегарянето - когато си близо до победата и правиш всичко възможно да я постигнеш“, анализира той.     Вигенин изтъкна, че въпреки загубата представянето на левицата на настоящите евроизбори е било по-добро, тъй като печелят един мандат повече. За сметка на това ГЕРБ се представили значително по-слабо, по негови думи, тъй като депутатите им намаляват от 7 на 6, като единият дори не бил от ГЕРБ.   ГЕРБ не трябва да тълкуват победата си като прошка, отсече червеният депутат.   Запитан дали ще има прошка за самата Нинова, Вигенин заяви, че той самият е привърженик на прекия избор на председател.     Нинова често ни е изненадвала с необичайни ходове, които са се оказвали печеливши. Може и сега да стане така, посочи той.", "date": "2019.05.29", "title": "Вигенин: Не съм съгласен с оставката на Нинова! Имаме друга цел - да се върнем в местната власт"}
{"url": "http://epicenter.bg/article/Parlamentat-edinodushno-preodolya-prezidentskoto-veto-varhu-Zakona-za-darzhavnata-sobstvenost/184364/2/0", "text": "Със 143 гласа „за“ парламентът единодушно прие отново Закона за държавната собственост и преодоля президентското вето, предаде Агенция „Фокус“.   Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно.   Законът за държавната собственост бе приет на 15 май и основната му цел е да се оптимизира и ускори процесът по изграждане на значими национални обекти, както и да се насърчават инвестициите в индустриалния сектор. С измененията се предвижда и собствениците на земеделски имоти над 50 дка да бъдат по-добре компенсирани при принудително отчуждаване.   Новото му обсъждане от депутатите се наложи, след като държавният глава наложи вето на закона 27 май. Президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти. Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Според него тази промяна създава сериозен риск вместо да се ускори процеса на изграждане на значими национални обекти, той да бъде забавен.", "date": "2019.05.29", "title": "Парламентът единодушно преодоля президентското вето върху Закона за държавната собственост"}
{"url": "http://epicenter.bg/article/Tyaloto-na-Ivan-Tomov-e-svaleno-ot-vrah-Lhottse-i-veche-e-v-Katmandu-/184383/2/0", "text": "Тялото на алпиниста Иван Томов е свалено от връх Лхотце и в момента е в университетска болница в непалската столица Катманду. За това съобщи пред „Монитор“ бащата на загиналия алпинист Юрий Томов.  По думите му акцията е била доста трудна. Сега предстои да се направи аутопсия и да се уреди документацията по транспортирането на тленните останки до България. Преди това ще се извърши балсамиранe на тялото.  Майката и бащата на Иван няма да заминат за Катманду, това ще направи приятелката му Янислава, която трябва да пътува днес за непалската столица. Засега няма яснота кога точно тялото ще бъде върнато в България, но родителите се надяват формалностите по документацията да се уредят бързо и това да е по-скоро. Съдействие на близките оказват Министерството на външните работи и Консулството на страната ни в Катманду.  Иван Томов ще бъде положен в Русе в гробищния парк „Чародейка“ близо до гроба на зверски убитата през есента на м.г. журналистка Виктория Маринова.  35-годишният русенец загина на 17 май, след като покори връх Лхотце в Хималаите. Родителите му започнаха кампания за събиране на средства за сваляне на тялото на сина им, който издъхна близо до лагер 4 на височина 7850 метра. Необходими бяха 70 000 долара. Часове след обявяването на банковата сметка, на 21 май, премиерът Бойко Борисов съобщи, че партия ГЕРБ ще осигури цялата необходима сума.  ", "date": "2019.05.29", "title": "Тялото на Иван Томов е свалено от връх Лхотце и вече е в Катманду "}
{"url": "http://epicenter.bg/article/Dragomir-Stoynev--Iskame-ostavkata-na-ministar-Goranov-/184384/2/0", "text": "\"Ще искаме оставката на финансовия министър Владислав Горанов за неправомерно изхарчени средства\". Това заяви заместник-председателят на ПГ на \"БСП за България\" Драгомир Стойнев пред журналисти след заседание на групата. Той подчерта, че има огромно напрежение в българското общество, породено от неправомерното харчене на държавни средства при разпределяне на партийните субсидии, съобщиха от пресцентъра на БСП.  \"Смятаме да търсим отговорност на министър Горанов, защото това е изцяло по негова вина. Отговорност се търси с искане на оставка\", заяви той. По думите му левицата е готова да върне средствата, които се оказват надвзети.  Стойнев припомни, че Националният съвет на БСП е взел решение за връщане на ПГ на левицата в парламента.  \"Днес имахме заседание на групата, за да обсъдим следващите ни действия. Взехме решение от днес народните представители да влязат в парламентарните комисии и да се включат в работата на българския парламент, а от утре и в пленарна зала да участваме в заседанието на Народното събрание\", заключи Драгомир Стойнев.  ", "date": "2019.05.29", "title": "Драгомир Стойнев: Искаме оставката на министър Горанов заради партийните субсидии (ВИДЕО)"}
{"url": "http://epicenter.bg/article/Plamen-Manushev--Ne-mozhahme-da-biem-BSP--gotov-sam-da-podam-ostavka/184389/2/0", "text": "  Това заяви самият той пред БНР. “Положихме усилия, но явно не успяхме да се преборим с БСП. Традиционно са силни из областта, из селата. Има около 250 села.  “, коментира Манушев пред „Хоризонт“.  „  смята той. По думите му причината за казаното от Борисов е, че резултатите са незадоволителни.   каза още той.  Вчера от Брюксел премиерът Бойко Борисов се закани, че ще има реформи в местните организации на ГЕРБ, като в Плевен и Добрич ще реже до корен заради загубите на евроизборите в тези области.  ", "date": "2019.05.29", "title": "Пламен Манушев: Не можахме да бием БСП в Добрич, готов със с оставка, ако ми я поискат"}
{"url": "http://epicenter.bg/article/Fandakova--Uchastnitsite-v-remonta-na--Grafa--do-tozi-moment-sa-sanktsionirani-s-290-hil--leva/184391/2/0", "text": "8 години е гаранцията на ремонта на ул. „Граф Игнатиев“. Това каза пред журналисти кметът на София Йорданка Фандъкова, предаде Агенция „Фокус“.   Фандъкова посочи, че вчера при проверката на ремонта на Зона 2 в централната градска част е била наложена максимална глоба за недобро почистване на обекта при предаването му от 3000 лв.   „По отношение на проектанта налагаме и максималната неустойка от 10% от стойността на договора за проектиране на Зона 2, която е в размер на 35 хил. лв. Това е основно заради факта, че при реализиране на проекта измерванията показаха, че надлъжния наклон на участъка между ул. „Раковски“ до ул. „6-и септември“ е нулев, което налага допълнителни дейности по отношение на отводняването на тези участъци, които не бяха заложени в проекта“, заяви тя.   Кметът на София припомни, че още миналата година е наложила максимална санкция на надзора в размер на 86 200 лв. „Така че общият размер на санкции за всички участници в проекта до този момент е 290 хил. лв. Всеки от участниците има своята отговорност, така че трябва да я понесе“, коментира Фандъкова.   Тя обясни, че етап 2 от проекта на Зона 2 е на стойност около 9 млн. лв. „Срокът на гаранция е 8 години. И за времето на този срок изпълнителят е длъжен да страната всички бележки за своя сметка. Като за целта половината от гаранцията, която е представена от изпълнителя в началото на договора и която е в размер на 603 хил. лв., се задържат за срока на гаранция, за да гарантират, че ако той не си изпълни ангажиментите, те ще бъдат изпълнени за негова сметка“, обясни тя.   Фандъкова посочи, че проблемът на строителните компании са работниците. „Дали заради размера на заплащането, дали заради уменията – не мога да кажа, но факт е, че винаги при изпълнението на каквито и да е проекти, винаги се получават проблеми. Така че за мен гаранцията е наистина в санкциите, за да може фирмите да си правят сметка, да се подготвят добре и да изпълняват това, което са поели като ангажимент“, каза още тя.   109 хил. лв. са наложените санкции за незадоволително качество на ремонта на централната градска част, каза още Фандъкова. „Приключи реконструкцията на етап 2 от цялостната реконструкция на Зона 2 в централната градска част. Това е един изключително тежък обект по няколко причини. Първо, защото представлява труден за изпълнение проект. И, второ, защото не включва само настилки – беше подменена 100-годишна канализация, бяха подменяни водопроводи, топлопроводи – т.е. това е координация на много хора, институции и структури“, обясни Фандъкова.   Тя припомни, че изпълнението на проекта беше изпълнено с редица проблеми и предизвикателства.   „Участниците в проекта са много и всеки от тях носи отговорност – проектанта, отговорната фирма, изпълнителите и всички, които от страна на Столична община отговаряха за този проект“, обясни кметът на София.   . „Изпълнението на този проект беше изключително необходимо за града. Вчера представители на надзора и на Дирекция „Транспортна инфраструктура“ проверяваха всички строително-ремонтни дейности по всички участъци от етап 2 – цялото протежение на ул. „Граф Игнатиев“, пл. Гарибалди“, пл. „Славейков“, градината на църквата „Св. Седмочисленици“, ул. „Солунска“. По всички тези обекти бяха констатирани и направени бележки от страна на надзора. Вчера задачата беше да се провери отстраняването на забележките и да получа становището на експертите за степента и качеството на изпълнение на целия този проект“, каза още тя.   Фандъкова посочи, че комисията приема за завършени строителните дейности, но в отделни участъци констатира незадоволително качество.   „Участъците са описани, изчислени са съответните санкции. Изчислените до момента неустойки за качество са в размер на 109 хил. лв., които всъщност са максималният размер на неустойки по договор за участъците, в които са констатирани проблеми“, каза тя.   По думите ѝ цялостната площ на зоната е малко над 40 дка, като констатирани недобре изпълнени дейности са на площ около 15 дка. „И точно в тези участъци е наложена максималната санкция от 5% от всяка дейност“, уточни Фандъкова. Тя посочи, че на места е допусната различна големина на фугите, както и недостатъчно фугирано.   „Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти“, обясни Фандъкова.   Пейката на баща и син Славейкови беше реставрирана и отново е на площада в центъра на града, каза кметът на София Йорданка Фандъкова.    „След реставрацията, която беше направена на пейката на баща и син Славейкови, тя вече е на площада. Пейката, която е любима на всички софиянци, вече е реставрирана“, заяви Фандъкова.   Тя обясни, че архитектът е настоявал да се върне идеята в цялост заедно със сянката на пейката, която е била в проекта, но не е била реставрирана. „Радвам се, че успяхме да върнем тези знаци на центъра на София, които са чакани, любими и необходими за облика на центъра на нашия град“, каза още тя.   Новите ограничители на ул. „Граф Игнатиев“ са поръчани и предстои да пристигнат, каза още столичният кмет.   „Проблемът с ограничителите на ул. „Граф Игнатиев“ се появи във връзка с това, че те не са безопасни за хората. По мое искане направихме всичко възможно да бъдат приети по-подходящи ограничители. За целта е необходимо време да бъдат произведени и доставени. Изпълнителят е поел ангажимента безплатно за общината да направи монтажа и демонтажа, когато те пристигнат“, обясни Фандъкова.   Тя посочи, че новите ограничители вече са поръчани, произвеждат се и се очаква да пристигнат. „Това е задължително, за да гарантираме безопасността на хората“, заяви кметът на София.   Фандъкова коментира и темата с връщането на сергиите за книги на пл. „Славейков“. „Виждах се скоро с представители на търговците и разговаряхме да участват активно при избирането на подходящите маси. По мое настояване връщаме част от сергиите за книги, но те са се съгласили с мен, че трябва да имат естетичен вид и да няма кашони за банани, за да може този площад да не се затваря от толкова много сергии. Така че предстои да се изберат подходящите маси от страна на главния архитект“, каза още тя.", "date": "2019.05.29", "title": "Фандъкова: С 290 хил. лева са санкционирани участниците в ремонта на „Графа“ до този момент"}
{"url": "http://epicenter.bg/article/Premierat-razporedi-speshna-proverka-na-zagrazhdeniyata-po-magistralite--STENOGRAMA--/184393/2/0", "text": "Министър-председателят Бойко Борисов разпореди на министъра на регионалното развитие и благоустройството Петя Аврамова и на министъра на вътрешните работи Младен Маринов да предприемат спешна проверка на загражденията по магистралите. Това съобщиха от правителствената информационна служба.  „Там където са откраднати, веднага да се възстановят, там където са пробити, да се поправят“, заяви премиерът Борисов на днешното правителствено заседание.  Министър-председателят Бойко Борисов беше категоричен, че трябва да се реагира максимално бързо при сигнал за скъсани или липсващи заграждения.   Аврамова, с Младен Маринов съвместно, АПИ и „Пътна полиция“, на всички магистрали искам да проверите отстрани загражданията. Там където са откраднати, веднага да се възстановят, там където са пробити, да се поправят, а полицаите от „Пътна полиция“, които са по магистралите да наблюдават тези пасища. Нека районните полицейски инспектори да минат и да видят намират ли се някъде откраднати мрежи от магистралата или табели.  Сега като свърши заседанието, двамата се разберете от днес да започне. Не може да излезе кон на магистрала. Късмет, че хората са живи.   Животните излизат и от пътните връзки, които водят към магистралата.   На пътните връзки няма ограда, но и на 112, и на трасетата, Маринов, има ли сигнал, веднага отива полицейски автомобил и ако трябва с лампите свети и предупреждава.   ", "date": "2019.05.29", "title": "Премиерът разпореди спешна проверка на загражденията по магистралите (СТЕНОГРАМА) "}
{"url": "http://epicenter.bg/article/Evakuiraha-Sadebnata-palata-v-Plovdiv-zaradi-signal-za-bomba/184361/3/0", "text": "Евакуираха Съдебната палата в Пловдив заради фалшив сигнал за бомба. Около 07.45 часа на тел. 112 е получен анонимен сигнал за бомбена заплаха в близост до сградата на Съдебната палата. Това съобщи говорителят на Областната дирекция на МВР, предаде Радио „Фокус“ – Пловдив.   След получения сигнал са евакуирани служителите, които са били към този момент в Съдебната палата. Извършена е проверка от служители на полицията и ОЗ „Охрана“. Взривно устройство не е открито. Подписан е протокол.   Към този момент съдебните заседания вървят по график, като има малко закъснение единствено на делата, насрочени за 09.00 часа.", "date": "2019.05.29", "title": "Евакуираха Съдебната палата в Пловдив заради сигнал за бомба"}
{"url": "http://epicenter.bg/article/Denitsa-Nikolova--44-mln--ot-OP--Regioni-v-rastezh--se-investirat-v-Gabrovo-do-2020-g-/184357/4/0", "text": "Над 2000 училища, детски градини, ясли и образователни структури са ремонтирани в страната с европейско финансиране по ОПРР през последните 9 години. Това обяви в Габрово заместник-министърът на регионалното развитие и благоустройството и ръководител на Управляващия орган на ОПРР Деница Николова. В града заедно с кмета Таня Христова тя откри обновените училища „Васил Левски“ и „Св. Св. Кирил и Методий“. Това съобщиха от пресцентъра на МРРБ.    Учебните заведения са реновирани по проект „Инвестиции в съвременна образователна инфраструктура в община Габрово“ със средства по Оперативна програма „Региони в растеж“ 2014 - 2020. Общата стойност на проекта е 4 700 352,62 лв. Със средства от програмата в града вече са модернизирани и обновени всички училища и детски градини, информира заместник-регионалният министър.   Двете реновирани училища в общинския център са с изцяло обновена материално-техническа база, ново обзавеждане, включващо и интерактивни дъски за обучение. Въведени са мерки за енергийна ефективност от най-високо ниво, благоустроени са прилежащите дворове и спортни площадки, обновени са коридорите и инсталациите. Внедрена е интелигентна система, която следи нивото на въглероден диоксид в класните стаи и при достигане на определена стойност прозорците се отварят автоматично. Новост са и системите за отопление, видеонаблюдение и сигурност.   По време на церемонията зам.-министър Николова и главният секретар на Министерството на образованието и науката Албена Михайлова засадиха по една японска вишна в дворовете на ремонтираните училища.   Деница Николова съобщи, че по линия на Оперативна програма „Региони в растеж“ в периода до 2020 г. в община Габрово се инвестират над 44 млн.лв. Освен учебните заведения, в града са ремонтирани и обособени нови паркове, модернизира се градската среда с нови улици, междублокови пространства. 13 млн. лв. от средствата са предвидени за пълна модернизация и обновяване на обществения транспорт. Отделно се реализират социални проекти за по-добра грижа за възвратни хора в нужда и деца в риск. Със средства от ОПРР предстои и ремонт на Центъра за спешна медицинска помощ в Габрово и доставка на нови линейки. Заданието е част от проекта за модернизация на спешната помощ в страната, който се финансира със 163 млн. лв. от ОПРР. Очаква се мащабното обновяване на здравните центрове да се състои догодина.   Отделно в града се санират и жилищни блокове със средства от програмата, която финансира мерки за енергийна ефективност в жилищни сгради с до 35 апартамента в 39-те големи града на страната и 28-те по-малки населени места, бенефициети на програмата.  ", "date": "2019.05.29", "title": "Деница Николова: 44 млн. от ОП „Региони в растеж“ се инвестират в Габрово до 2020 г."}
{"url": "http://epicenter.bg/article/Aleksandar-Simov--Tezi-izbori-ne-sa-proshka--Ritnik-sa--/184353/11/0", "text": " придворни политолози, дежурни медийни шамани, но колкото и да се напъват и да надуват триумфално тромпетите резултатът няма как да бъде оприличен като мащабна победа.  . ГЕРБ запазва броя на депутатите си, а БСП увеличава своето представителство.  Вярно е - загубата тежи двойно повече при такива числа и заради това не опитвам да извинявам БСП     . Собствениците на мезонети за първи път в своята политическа история се почувстваха реално застрашени и това си личеше по време на цялата кампания. Точно заради това Борисов пое лично юздите, за да се опита да запази политическата си мрежа единна и да не се разпадне под външния натиск. За да успеят обаче прехранените трябваше напълно да унищожат политическия смисъл на кампанията и те постигнаха тази своя цел. . Това е естествената среда за новата политическа олигархия и само тя им гарантира безнаказаност.   Не го казвам като оправдание. Имаме още много работа да вършим, за да ни припознаят като автентични борци срещу тази политическа кочина, която се рекламира като еврорай на земята.   . От гледна точка на бъдещето миналото винаги е ясно и подредено, заради това е подло и нечестно да твърдя, че е било ясно, че точно така ще се случи. Но в мига в който Националния съвет пренареди листата и мнозина другари излязоха от пленума с усещането, че почва голямото разчистване на сметки, разбрах, че сами сме си подляли вода. Тук не говоря за едно или друго присъствие в листата, въпреки, че сам се опарих от свободното даване на мнение. В една телевизия през януари споделих, че според мен Станишев не трябва да е водач на листата и ме заляха с такава помия, каквато и ГЕРБ не могат да измислят.   Но въпреки това резултатът не е отчайващ. Не четете заглавията по вестниците. В точка 1 съм обяснил какво представляват медиите днес. Заглавията са удивително подмазвачески към статуквото на деня.     Опасявам се, че моят анализ сочи нещо различно. Откакто съм жив слушам прокобите, че левицата всеки момент ще изчезне, а на 30-ата година от прехода БСП продължава да е основен фактор в политическият живот на страната. БСП не е идеалната, БСП е реалната левица на България.   Ама не виждам да има много кандидати. Респект на тези, които наистина се бориха. На останалите мога да кажа, че левите проекти не никнат като гъби от дъжда, не се появяват от нищото. Левицата има нужда от всеки човек с кауза, който е решен да осъществява идеали.   Но няма как да не отбележа, че дори, когато ни се струва, че левицата ще изчезне, тя намира сили да засияе с нов живот. Тази виталност на левите низини е удивителна и в нейно име си струва човек да преглъща огорчението и да продължава напред.   . Нашата най-дълга и упорита битка беше за запазването на преференциите. И днес виждаме резултата - близо 40 на сто от гласувалите са ползвали преференция. В БСП процентът е даже по-висок. Тук не правя извод, а се хваля - ние бяхме единствените, които отстояваха този интерес. Оказа сме, че сме били на страната на гражданите и то от всички партии   .  А ми казваха, че нямало смисъл да слагаме външни хора. Някакви гневни пророци от виртуалните пространства плюнчеха перодръжките, че не било ясно на кого е тази листа. Левите хора ясно показаха какво смятат за гражданската квота - подкрепиха я. Това е големият смисъл на преференцията - хората да се освободят от диктата на партийната централа и сами да посочат фаворитите си.   . Няколко пъти слушах госпожа Мария Габриел. Тя беше като говорител на ЕК. Скована в параграфи и бюрократизъм. Можеше да я настъпим по големите теми за бъдещето на ЕС - там ГЕРБ не само нямат позиция, тях ги е страх да заемат такава. Иначе ще е твърде банално и невярно да хвърлим вината за загубата върху кампанията.   Признавам си в нощта на изборите и аз се гневях на това решение. Днес вече го разбирам -  БСП не успя да преодолее това. Може би, защото имаме още какво да променяме в себе си.    и не виждам причини да се отказвам от своите подозрения. Още в самото начало стана ясно, че партията на Каракачанов изсмуква ефективно целия Патриотичен фронт, но резултът им продължава да предизвиква някои въпроси. Например кампанията на ВМРО беше толкова охолна по места, че хората и до днес се чешат по главите. ДПС си взеха своето.  Давам ви пример - Радан Кънев обяви, че ДеБъ са направили пробив като са взели един евродепутат. Ама те и досега си имаха един. На мястото на Светослав Малинов аз щях гневно да си тръгна от тази полупартия. Все пак го зачертаха като с гума от историята. Друг да се научи да не хваща късните самолети за Страсбург. Но това е синдрома на проститутката, която все се опитва да се продаде като девственица.    Това безмълвие и нежелание да хората да отидат пред урните, докато в Европа високите залози за бъдещето увеличиха активността, показва, че у нас зрее тревожен процес. Винаги трябва да се страхуваме от безразличието на хората, защото то е симптом за зловеща криза на доверие, която може да се развихри като ураган над страната. Не мисля, че някой си дава реална сметка за дълбочината на проблема, но очевидно хората не се чувстват представени, а точно обратното - чувстват се натикани в някакво гето откъдето няма изход. Ако това продължи политическият пейзаж на страната ще се промени невъобразимо. И то не с инженерни ГМО-ота, а с реалните субекти на народния гняв. Не го казвам като пророк, то вече почти се вижда с невъоръжени очи.  ", "date": "2019.05.29", "title": "Александър Симов: Тези избори не са прошка! Ритник са ..."}
{"url": "http://epicenter.bg/article/-S-top-tenor-v--Turandot--Operata-na-Stara-Zagora-gostuva-na-sofiyantsi-/184339/6/0", "text": "На   на     ще може да се види съвместната продукция на Държавната опера и Държавния куклен театър – Стара Загора  .   Различна от познатото постановка, за която даже гост-изпълнителят на една от главните роли,   казва, че такова интересно режисьорско виждане среща за първи път. А той е участвал в 19 продукции на операта по света.   Топ тенорът ще бъде принц  в сегашното гостуване в София. В тази роля е предпочитан на редица световни оперни сцени. Като с прекрасния глас,   – в ролята на   – вече си е партнирал навън.   „С Амади имаме две продукции заедно – в Шанхай и в Торе дел Лаго, фестивала на Пучини, споделя Цветелина. – Има изключително интересен глас, с развит висок регистър, какъвто не съм чувала при други тенори досега. Той е емоционален, много се пали. Освен че е добър партньор за пеене, е и прекрасен актьор, който споделя и завладява с играта си. Той е истински пучиниев певец. За публиката е голям шанс да го чуе и да го види. Присъствах на триумфа му, когато изпълни няколко биса на арията „Nessun Dorma…“   Френско-тунизийският певец, който в момента прави стремителна международна кариера, дойде за първи път в България през февруари,  , и неговата среща с българската публика започва от Стара Загора.   А ето и обратният поглед, на Амади Лага: „С Цветелина се познавам отдавна и не за първи път работя с нея. (Тук той прибавя и Савонлина, Финландия) – За първи път съм в България и не я познавам, но съм щастлив, защото имам много приятели българи певци, които обичам. Надявам се да бъда на нивото, за да задоволя очакванията на публиката“.   Той разказва и за биса: „Когато пяхме във Финландия, за първи път в историята на фестивала, беше поискан бис. Публиката на северните страни не е темпераментна като в Милано и Париж. На първия спектакъл поискаха един бис, на втория – два, на третия – три. Това, според мене, се случва много рядко в света, особено във Финландия. Беше специално създадена продукция за Пучиниевия фестивал. На последния спектакъл имахме 20 минути аплаузи и дори целият оркестър се качи на сцената“.   Колкото до ролята на Калаф казва, че не е от героите, които толкова много иска да пресъздаде. Най-близък му е Рудолфо от „Бохеми“, защото „се развива от първо до последно действие и не на последно място е романтик, какъвто съм и аз“.   В оперно-кукления спектакъл „Турандот“ от Пучини ще видим освен Амади Лага и Цветелина Василева, в двете главни роли, още  , като   и   – в ролята на Тимур. Както и солистите  , , , , ,  , артисти от , децата от  на ДЮСОБ , представители на  за оцеляване . Ще ги дирижира  .    на постановката са   и  ,   са на румънския художник  ,   –   и  .     „Амади Лага притежава красив тембър изпълнен с лиричност, кристална чистота, страст, типично средиземноморски, грациозно изливащ се, раздаващ се в положителен смисъл на думата…“: цитат от критика от 19.07.2016 г. за „Бохеми“ на Фестивала „Пучини“ в Торе дел Лаго, автор  Никола Лиски:  http://www.connessiallopera.it/2016/07/19/festival-puccini-2016-la-boheme/#jp-carousel-656 „Горещо аплодиран, френско-тунизийският тенор Амади Лага, в ролята на непознатия Принц - откритието на този фестивал, получи неочакван бис на известната „Несун дорма“ – цитат от:  http://reteversilianews.com/2016/08/turandot-record-chiude-festival-puccini-2016-100181/   Амади Лага  да се занимава с музика като изучава класическа китара и музикология в Тунис. Продължава музикалното си образование в Консерваторията в Париж, специализирайки `Джаз`, и в Парижкия университет – до 2007 г. След това се включва в класа по пеене на Александра Пападжакоу от 2008 до 2013 г. в Парижката консерватория. Междувременно през 2006 г. придобива Магистърска степен по Изследване на музиката и музикологията в Университета Париж, а след това продължава като докторант по изкуствата в Университета Париж /Est/Marne-la-Vallé/ до 2009 г.   Амади Лага  , включително:              • Наградата „Микеланджело Куписти“ 2017 г. за най-добър изпълнител за  сезона на Фестивала „Пучини“ в Торе дел Лаго 2017 г.;             • Първа награда, Наградата на публиката и Наградата за мелодрама на Международния конкурс \"CANTO FESTIVAL 2015“ – осмо издание, Амандола, Италия;             • Първа награда на Международния конкурс „Опера Пиенца“, Сиена, Италия;             • Първа награда на Международния конкурс „Лирични гласове 2015 г.“ O.M.E.G.A. Европейска оркестрова музика, трето издание, Вила Бранди – Флоренция;              • Втора награда на Международния конкурс „Катя Ричарели“, 2015 г., Верона, Италия;             • Втора награда на Международния конкурс „Мария Каниля“, 31-во издание, в Сулмона, 2014 г., Италия;             • Наградата на публиката на Международния конкурс „Канари“, 2014 г., Корсика, Франция;              • Втора награда на Международния конкурс в град Алкамо, 2013 г., Сицилия, 17-то издание, Италия.   Сред значимите международни ангажименти на певеца могат да се откроят участията му в гала концертите на Международния фестивал за симфонична музика в Алжир, септември 2015 г.;  превъплъщенията му в ролите на Туриду в „Селска чест“ на Фестивала „Мелодии и камъни“ – Вербания 2015 г., Италия; на Калаф в „Турандот“ на Пучини в театъра в Рен, 2014 г., Франция;  изпълнява ролята на Надир в „Али Баба“от Луиджи Керубини в Театъра в Рен, 2014 г., Франция; дебютира като Марио Каварадоси в „Тоска“ на Пучини под диригентството на Мишел Кусто, с оркестъра на Парижката консерватория –  Париж, 2013 г., Франция; на Херцога на Мантуа в „Риголето“ от Верди, под палката на Мишел Кусто с Оркестъра на Парижката консерватория, 2012 г., Франция. През периода 2009-2012 изпълнява теноровата партия в „Стабат Матер“ на Росини, под диригентството на Жан-Мишел Анри в Театъра на Шел и Базиликата Маделин в Париж, 2012 г., Франция;  участва в „Диалогът на кармелитките“ от Пуленк в проекта на Даниел Делару, в Консерваторията на Обервил, 2011 г., Франция; изпълнява ролята на Тони в „Уестсайдска история“ от Ленард  Бърнстейн, Парижка консерватория , 2010 г., Франция; както и ролята на Принца в „Любовта към трите портокала“ от Прокофиев, 2009 г., Франция.   През последните няколко сезона се изявява с голям успех в ролята на Калаф от операта „Турандот“ – едно от последните му участия е в постановката на нашумелия италиански режисьор Федерико Грацини в Тулонската опера, Франция, чиято премиера бе на 25 януари 2019 /с участието на сопраното Габриела Георгиева в ролята на Турандот/. Гостува в тази роля в Торе дел Лаго на Пучиниевия фестивал в два последователни сезона юли/август 2016 и 2017 г.; в Оперния театър на Каляри, Италия, март/април 2017, Театър Петруцели в Бари, ноември 2016 г.; в оперния театър на Бреша през септември 2016 г. През юни 2019 е отново Калаф в Китай (Националният център за сценични изкуства, Пекин).          ", "date": "2019.05.29", "title": "  С топ тенор в „Турандот“ Операта на Стара Загора гостува на софиянци   "}
{"url": "http://epicenter.bg/article/Hilyadi-se-stichat-kam-Viena-za-posledna-pochit-kam-Niki-Lauda/184380/8/0", "text": "Хиляди хора, в това число шампионът от \"Формула 1“ Луис Хамилтън, се очаква да пристигнат във Виена в катедралата \"Св. Стефан\" днес, за да отдадат последна почит на големия Ники Лауда, който почина на 20 май на 70-годишна възраст.  Тялото на трикратния световен шампион, облечен в състезателен костюм, ще бъде изложено за поклонение в затворен ковчег, със състезателен шлем отгоре в центъра на катедралата от 08:00 до 12:00 часа местно време. Поклонението ще бъде последвано от публична меса и частно погребение.  За първи път в катедралата ще бъде организирано опело на спортна звезда – чест, отдавана само на известни личности като архиепископа на Виена, кардинал Франц Кьониг и бившия принц на Австро-Унгарската империя Ото фон Хабсбург. Хамилтън спечели Гран при на Монако в неделя, като описа победата си като участие в \"най-тежкото състезание, в което някога съм участвал“. \"Това беше за теб, Ники. Божественият ти дух беше с мен на всяка стъпка от пътя. Знам, че гледаш надолу и си сваляш шапката. Липсваш ми, наистина ти липсваш и се надявам, че съм те накарал да се гордееш с мен\", написа Хамилтън в \"Туитър“ след състезанието.  Около 300 VIP гости се очаква да присъстват на траурната служба днес.  Очаква се речи да произнесат бившите пилоти на Ф1 Герхард Бергер и Ален Прост, както и австрийският президент Александър Ван дер Беллен и бившият калифорнийски губернатор и актьор Арнолд Шварценегер. По време на месата ще звучат песни като \"Amazing Grace\", \"Fast Car\" на Трейси Чапман и \"Imagine\" и \"Hero\" на Джон Ленън.  Лауда, който се бореше със здравни проблеми, след като по чудо е оцеля в катастрофа през 1976 г., когато колата му беше обгърната от пламъци, почина в Университетската болница в Цюрих, девет месеца след като претърпя трансплантация на белия дроб.   Източник: Канал 3", "date": "2019.05.29", "title": "Хиляди се стичат към Виена за последна почит към Ники Лауда"}
{"url": "http://epicenter.bg/article/Melaniya-napusna-dazhdovno-Tokio-v-slanchevi-tsvetove--Snimki-/184359/10/84", "text": "Първата дама на САЩ плени всички с бледорозовата рокля, която носеше на последната вечеря в двореца Акасака, заедно със съпруга си Доналд Тръмп. При отпътуването си от Япония, тя контрастираше на дъждовното време, облечена в шлифер в пастелни цветове.    В понеделник вечерта двамата бяха специални гости на император Нарухито и императрица Масако. За събитието Мелания беше избрала дълга рокля-кафтан, за която един от любимите ѝ дизайнери J. Mendel е почерпил вдъхновение от персийското облекло. Елегантният тоалет падаше свободно до земята, а от раменете ѝ нежно се спускаха сребърни бродерии на пера.   За да завърши визията си, съпругата на американския президент беше сложила обеци с диаманти, а сребристите обувки на висок ток пасваха идеално на бродериите по роклята. Косата ѝ беше оставена да пада на грациозни вълни.   Американската първа двойка беше посрещната лично от императорското семейство пред двореца, преди началото на вечерята.   За напускането на Страната на изгряващото слънце, госпожа Тръмп заложи на ярките тонове, противопоставящи се на суровите климатични условия. Тя беше облечена в шлифер с бяла основа на оранжеви флорални мотиви, под който се подаваше снежнобял тоалет. Дрехата беше прибрана в талията с широк колан в същия цвят, а лимоненожълтите обувки на висок ток кореспондираха с вратовръзката на американския държавен глава, който я държеше под ръка.   Източник: Дир.бг", "date": "2019.05.29", "title": "Мелания напусна дъждовно Токио в слънчеви цветове (Снимки)"}
{"url": "http://epicenter.bg/article/Bratat-na-Megan-Markal-proplaka--Brakat-na-sestra-mi-me-sasipa/184382/10/99", "text": "\"Бракът на сестра ми с принц Хари съсипа живота ми\", проплака Томас, полубратът на Меган Маркъл.   \"Черната овца\" в семейството на херцогинята не крие, че медийният интерес към особата му не му се е отразил добре. Меко казано. По думите му той непрекъснато е в центъра на внимание.   \"Всяка моя стъпка се следи под лупа. Непрекъснато по мой адрес се изсипват всякакви лъжи\", стене лудият роднина на Меган, който преди време беше арестуван, след като нападнал жена с огнестрелно оръжие.   Бившата му жена пък директно го обвини, че има проблеми с алкохола. С днешна дата явно се добавят и други грижи.   Според признанията на Томас Маркъл той не може да си намери работа, защото никой работодател не иска служител, за когото непрекъснато се точат публични скандали. Също така 53-годишният мъж признава, че не може да се устрои на ново място, след като е напуснал предишната си работа на стъклар, заради проблеми със зрението. Не стига това, ами семейството на Томас Маркъл два месеца спало по хотели, след като хазяинът ги изхвърлил от квартирата. Източник: woman.bg", "date": "2019.05.29", "title": "Братът на Меган Маркъл проплака: Бракът на сестра ми с принц Хари ми съсипа живота!"}
{"url": "http://epicenter.bg/article/Kit-Haringtan-vleze-v-klinika-sled-kraya-na--quot-Igra-na-tronove-quot--/184390/10/0", "text": "Изпълнителят на ролята на Джон Сноу в \"Игра на тронове\" Кит Харингтън е потърсил помощ в център за рехабилитация, за да се справи с алкохолизма и стреса. Причината за проблемите на актьора е краят на прочутия сериал, пише Канал 3.  \"Той не разбра, че това е краят. Той толкова упорито работеше над него в продължение на няколко години\", разкри приятел на Харингтън. Актьорът се намира в лечебен център в щата Кънектикът от около месец. Той е настанен там няколко седмици преди излъчването на последния епизод от сагата.  Кит Харингтън преминава психологически тренинги, практикува медитация за борба със стреса и негативните емоции. Всичко това му струва около 120 хиляди долара.  \"Харингтън реши да използва паузата в своя график, за да прекара малко време в лечебния център и да реши някои свои проблеми\", потвърди говорител на актьора.  Съпругата на Кит Роуз Лесли изцяло го подкрепя. Тя също участваше в \"Игра на тронове\", където изпълни ролята на Игрит.  През март миналата година Харингтън разказа, че е бил принуден да потърси помощ от психотерапевт, когато създателите на сериала са решили да възкресят неговия герой, Джон Сноу, който беше убит по сценарий във финала на петия сезон. Актьорът призна, че това възкресение е било много трудно за него, защото изведнъж се е оказал център на внимание.  ", "date": "2019.05.29", "title": "Кит Харингтън влезе в клиника след края на \"Игра на тронове\" "}
{"url": "http://epicenter.bg/article/Parlamentat-shte-obsadi-vetoto-na-prezidenta-varhu-promenite-v-Zakona-za-darzhavnata-sobstvenost/184344/2/0", "text": "В първия работен ден след изборите депутатите ще обсъдят ветото на президента Румен Радев върху промените в Закона за държавната собственост.  Държавният глава Румен Радев наложи вето върху закона ден след евровота, като се обоснова, че принципно подкрепя целта на законопроекта да се ускори процеса по изграждане на национални обекти и да се насърчат инвестициите в индустриалния сектор. В мотивите да върне закона обаче посочва, че липсва баланс между обществения интерес и защитеното от Конституцията право на собственост.  Според президента и сега предварителното изпълнение на отчуждителни актове е приложимо за национални обекти - магистрали, пристанища, летища, газопроводи и др. С предложените промени към тях се добавят обекти с национално значение, определени като такива със закон или с акт на Министерския съвет.   Предвид липсата на критерии, по които Министерският съвет обявява обектите с национално значение, приложното поле на предварителното изпълнение може да засегне множество частни имоти без гаранции, че това са обекти за общо ползване в обществен интерес.  Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Тази промяна създава сериозен риск вместо да се ускори процесът на изграждане на значими национални обекти, той да бъде забавен.  Вчера парламентарната правна комисия отхвърли с мнозинство ветото на държавния глава по проектозакона.  „БСП за България“ вероятно няма да участват в дебатите по ветото, въпреки решението на Националния съвет от вчера социалистите да се върнат в парламента.", "date": "2019.05.29", "title": "Парламентът ще обсъди ветото на президента върху промените в Закона за държавната собственост"}
{"url": "http://epicenter.bg/article/TsIK-obyavyava-okonchatelnite-rezultati-ot-evroizborite/184347/2/0", "text": "Очаква се ЦИК да обяви получените гласове и разпределиенто на мандатите по политически партии. На 31 май оттам ще съобщят и имената на избраните евродепутати.  По данни на комисията до момента ГЕРБ събират 30.94 % от гласовете на избирателите, БСП 24.24 %, ДПС – 16,36, ВМРО 7,42, а Демократична България 6,24 %. Над 36% от избирателите са гласували с преференциален вот.", "date": "2019.05.29", "title": "ЦИК обявява окончателните резултати от евроизборите"}
{"url": "http://epicenter.bg/article/Mihail-Mikov--Predizbornata-kampaniya-na-BSP-beshe-greshna/184350/2/48", "text": "Предизборната кампания беше грешна, напускането на Народното събрание също. Това се установи вчера на пленума на БСП, заяви бившият лидер на партията Михаил Миков в сутрешния блок на БНТ.  \"Има сериозни основания зад оставката на Корнелия Нинова. След няколко месеца предстоят местни избори, а това ще е нов шанс за партията\", каза още той.  \"Битката вътре в листата продължи и преди кампанията, и след нея. Не може грешките да се прехвърлят в местните структури\", допълни Миков. Той даде като пример за грешка в кампанията клипа, на който четирима премиери-социалисти пожелават успех на БСП и на президента на ПЕС Сергей Станишев. Този клип обаче не бил излъчен. Миков попита риторично коя друга партия би постъпила така.   Бившият председател на БСП отговори и на въпроси, свързани с прекия избор от цялата партия на нов червен лидер. Миков посочи, че списъците на партийните членове не са точни, а също така припомни, че преди години след подобна процедура се разпада СДС. Така разделителните линии от централните органи се прехвърлят по места, подчерта Миков.  \"Едни такива избори трябва да бъдат предхождащи от преброяване на членовете на БСП. Като виждаме възрастовата структура, възниква и въпросът кои хора ще могат да гласуват с придружител и ще има ли такава възможност\", каза още Миков. И риторично попита нима сегашните делегати на конгреса и избраните в органите на партията не са нейни представители, та да бъдат \"прескачани\". \"Оттук нататък доверието в БСП трябва да е на първо място\", коментира бившият лидер на БСП. Но добави: \"Мисля че този въпрос стои и в управляващата партия! Те проведоха изборите в Божурище, ето го резултатът, вчера се появи. Когато говорим абстрактно за корупция е едно, а когато се случват неща като в Божурище е различно.\"   \"Не трябва да се търсят победи във вътрешнопартийни битки на всяка цена, защото това отслабва победите навън. Това са големите проблеми пред БСП\", изтъкна Миков. За отминалата кампания той каза: \"Ние подменихме европейската тематика с вътрешни теми. Създадохме едно свръхочакване за победа и предсрочни парламентарни избори. Не бива да казваш \"хоп\", преди да си скочил. Не бива да натягаш и да създаваш свръхочаквания, когато няма реални условия за това. Политиците трябва да стъпват върху живота, а не върху техните очаквания и желания!\" \"Не мисля да се кандидатирам за лидер на партията. Нека да видим как партията ще се консолидизира. Нека видим как партията ще се политизира, защото има един процес на деполитизация - ние се плъзнахме по това да се надбягваме с ГЕРБ по пистата на прагматичната политика. А изборите в Европа показаха, че хората дават доверие на формации, които имат възгледи за политика\", каза още Михаил Миков. И обърна внимание на възхода на зелените в Западна Европа като на червен картон на  националистите, нещо което в кампанията на БСП не било допустимо. \"Не може да вървим по пътя на т.нар. ляво консервативно. Няма такова! БСП трябва да влезе в кожата си на истински автентичен представител на левите хора\", завърши бившият лидер на БСП.    ", "date": "2019.05.29", "title": "Михаил Миков: Предизборната кампания на БСП беше грешна"}
{"url": "http://epicenter.bg/article/Stoyan-Mirchev--Ostavkata-na-Ninova-e-realno-poemane-na-otgovornost/184351/2/0", "text": "Това, което направи Корнелия Нинова, е реално поемане на отговорност.   Така депутатът от БСП и член на Националния й съвет Стоян Мирчев коментира в сутрешния блок на Нова телевизия вчерашния пленум на партията. На него лидерът на БСП Корнелия Нинова подаде оставка и 49-ият конгрес бе свикан на сесия - пета поред.   \"Подаването на оставка без никакви уговорки е реалното поемане на отговорност, защото сме свидетели в нашата партия в минали периоди при много по-тежки загуби отговорност не е била поемана от ръководството на партията. Включително част от вътрешната опозиция на партията са били част от предишни ръководства, когато е трябвало да се поема отговорност\", каза Мирчев. Според Стоян Мирчев след европейските избори всички партии са губещи. „Фактите са два. Ние загубихме тези избори при целия потенциал, който имахме предвид скандалите месец преди изборите и недоволството от управлението на ГЕРБ, но е и факт, че БСП от всички партии, които вкарват евродепутати е единствената партия, която вдига резултатите си спрямо миналите евроизбори. Губещи сме всички в тези избори, защото ниският процент на хората, отишли да гласуват, показва, че те са отвратени от политическата класа в България”, добави той.  Конгресът на 16-ти юни ще я констатира   и ще се премине към процедура за избиране на нов председател, каза Мирчев в предаването \"Здравей, България\".  По думите му \"така наречената вътрешна опозиция в партията е нормално да говори за стратегии в този момент\".  В България хората са отвратени от всички скандали на политическата сцена, поради тази причина те не отидоха да гласуват. Затова получихме тези резултати, каза той.  Какви са грешките тепърва предстои да разберем, каза Стоян Мирчев Днес се събира червената парламентарна група, решава за връщане в пленарната зала, каза още Мирчев.  ", "date": "2019.05.29", "title": "Стоян Мирчев: Оставката на Нинова е реално поемане на отговорност"}
{"url": "http://epicenter.bg/article/Daniel-Valchev--V-politicheskoto-prostranstvo-nyama-politik-s-tyagata-na-Borisov/184354/2/0", "text": "\"След тези избори за пореден път се разбра, че в България няма да минем без контролиран вот, няма да има машинно гласуване, изчистването на избирателните списъци няма да се случи и ще продължаваме да броим бюлетините в комисии\" Това каза бившият министър на образованието Даниел Вълчев в сутрешния блок на БТВ.   \"ГЕРБ губи тяга, но в политическото пространство няма политик с тягата на Борисов. Той издърпа цялата кампания. Борисов успя да покаже, че ГЕРБ - това е той\", каза Вълчев.   \"БСП имат таван, имат вътрешни борби и сами се дърпат под водата. Да не искаш да допуснеш шефа на ПЕС Станишев в твоята листа, това е недопустимо\", коментира Вълчев.   \"В тези избори ДПС успяха да си върнат част от електората, който бяха изгубили покрай Лютви Местан. Опитът на \"Демократична България\" е успешен, но не бива да се надценява\", коментира представянето на двете партии Вълчев.   \"Дни след изборите, европейските лидери се събират, за да мислят как да разпределят постовете, това е симптоматично за състоянието на ЕС. Там нещата също не са добре\", обясни Вълчев. ", "date": "2019.05.29", "title": "Даниел Вълчев: В политическото пространство няма политик с тягата на Борисов"}
{"url": "http://epicenter.bg/article/Deputatat-ot-DPS-Delyan-Peevski-se-registrira-v-parlamenta/184355/2/0", "text": "Депутатът от ДПС Делян Пеевски остава депутат в българското Народното събрание. Това стана ясно от думите на председателя на ДПС Мустафа Карадайъ по време на брифинг с Пеевски, предаде Канал 3.   С влизането си в парламента днес той отиде в стаята на ПГ на ДПС, а след това влезе в стаята на председателя Мустафа Карадайъ.   Пеевски беше втори в евролистата на ДПС. След като първият Мустафа Карадайъ се отказа от мястото си в ЕП в Брюксел, Пеевски заема първото място.    \"Идвам на работа. Аз си ходя в районите, работата не е само в парламента\", заяви Пеевски на въпрос, какво прави в парламента.  Лидерът на ДПС Мустафа Карадайъ обяви, че вчера е взето решение, че Делян Пеевски остава депутат в българския парламент и няма да ходи в Брюксел.  Централното оперативно бюро и парламентарната група на ДПС са провели вчера заседание. И личното решение на Делян Пеевски, изразено на заседанието, било да остане народен представител в България, разкри Карадайъ, който също се отказа от мястото си в ЕП и бе неотлъчно до депутата си по време на импровизираната пресконференция. \"Заедно ще ходим в Брюксел\", даде заявка Карадайъ.  \"Ето, за това ви казах - и тука, и в Брюксел ми харесва! Надделя колективното решение, че тук съм по-нужен. Резултатите са подобрени от парламентарните, можете да си направите изводите сами\", подчерта Пеевски.   \"Ако не ме питате за какво идвам в парламента, ще идвам по-често\", добави народният представител в отговор на журналистически въпрос.  \"Единствената политическа сила, която си подобрява резултатите от парламентарните избори през 2017 г., е ДПС\", заяви Мустафа Карадайъ.  \"АЛДЕ никога не е имало обструкции към моята кандидатура. Тези неща ги има само в главите на олигарха Иво Прокопиев и на неговите служители - Христо Иванов и Радан Кънев - лични негови слуги. И медиите, които работят за Иво Прокопиев. АЛДЕ никога не е имала обструкции, нито на предишните избори, нито сега, подчерта Делян Пеевски.   \"Ако АЛДЕ имаше обструкции, нямаше да ни е такава листата. Извинявайте, това са само внушения\", допълни Карадайъ.   Попитан дали е бил ракета носител в листата на ДПС, Пеевски заяви:  \"Погледнете резултатите, че са подобрени от парламентарните избори, и сами можете да си направите изводите.\"   \"Най-голям преференциален вот е имало за председателя и за мен. Това потвърждава позициите ни\", уточни народният представител.    \"Аз си върша работата. Резултатите го показват\", заяви Пеевски на въпрос ще го виждат ли журналистите по-често на публични събития. В отговор на друг журналистически въпрос - дали би седнал на една маса за преговори с премиера Бойко Борисов, Пеевски отговори:  \"Аз няма защо да сядам на една маса с премиера. С премиера сяда председателят.\"  Въпросът бе зададен във връзка с думите на Мустафа Карадайъ, че ДПС кани \"системните партии\" на разговори, за да се определи посоката на развитие на страната. Председателят на ДПС отново заяви, че е нужна \"промяна на формулата на управление\" и че \"инерционното развитие на страната ни обрича. Не бива да завещаем това на следващите поколения.\"     \"Трябва да седнем с ръководствата на системните партии, в лицето и на ГЕРБ, и на БСП, за да очертаем приоритетите за развитието на страната, за да са наясно българските граждани в каква посока се движи страна\", допълни Мустафа Карадайъ.    \"Не бихме могли да се месим в работата на другите партии. Това си е работа на БСП\", отговори лидерът на ДПС на въпрос за оставката на Корнелия Нинова.", "date": "2019.05.29", "title": "Делян Пеевски остава народен представител в българския парламент (Видео)"}
{"url": "http://epicenter.bg/article/Lyatoto-si-otiva--idvat-poroi/184358/2/0", "text": "Студен атмосферен фронт ще премине от запад на изток от четвъртък нататък. През втората половина на седмицата времето ще е с валежи, гръмотевици и градушки, които ще са по-интензивни в Западна и Централна България, прогнозират синоптиците.   Условия за значителни количества валежи ще има в петък. Капризното пролетно време ще се задържи до средата на следващата седмица. С нахлуването на по-хладен въздух дневните температури ще паднат с няколко градуса, но ще се задържат около 23-24 градуса. Заради очакваните интензивни валежи, хидролозите в НИМХ обявиха опасност от поройни наводнения в следващите 48 часа. По-високото ниво \"тревога\" е в сила за горните течения на река Осъм в Северна България и река Тунджа в района на язовир \"Копринка\".   Под наблюдение са още река Владайска от водосбора на Искър и река Ерма в Западна България.   Източник: Канал 3", "date": "2019.05.29", "title": "Слънчевите утрини се редуват с дъждовни следобеди"}
{"url": "http://epicenter.bg/article/Vesela-Lecheva--BSP-se-vrashta-v-parlamenta-i-shte-predlozhim-nova-antikoruptsionna-politika-/184360/2/0", "text": "След решението на НС на БСП парламентарната група на левицата ще се върне в парламента и ще внесем законопроекти за нова антикорупционна политика. Това обяви зам.-председателят на ПГ на \"БСП за България\" Весела Лечева пред БНР, съобщиха от пресцентъра на БСП.  Лечева добави, че днес, на заседанието на групата, ще бъде взето решение и за други законодателни инициативи.  \"Излизането ни от парламента бе продиктувано от това, че той не може да произвежда работещи закони, които да защитават интересите на българските граждани и ниското доверие на хората\", припомни Лечева.  Тя заяви, че след като народните представители на БСП са напуснали пленарна зала, се е видяло какъв е истинският формат на управляващата коалиция.  \"Темите за доходите, справедливостта и адекватността на правораздавателната система продължават да отсъстват от дневния ред на управляващите, докато приемат лобистки закони\", заяви още народният представител.  \"С оставката си Корнелия Нинова постави нови норми на поведение на политически лидер. Това е един отговорен политически акт\", категорична бе Весела Лечева.  Тя добави, че предложението за пряка процедура за избор на председател дава възможност всички идеи и платформи да бъдат чути и обсъдени сред членовете на партията. Лечева обясни, че сред членовете и структурите на БСП няма скандал и противопоставяне, а одобрение на водената от Корнелия Нинова политика.  \"Тези скандали, които виждаме в НС на БСП, са привнесени отвън и хранят само чужди къщи. Има отделни хора, които предизвикват този изкуствено създаден дебат, и затова е необходима нова легитимация на политиката на ръководството. Това ще даде и нова енергия на партията, за да продължим напред,\" обобщи Весела Лечева.  ", "date": "2019.05.29", "title": "Весела Лечева: БСП се връща в парламента и ще предложим нова антикорупционна политика "}
{"url": "http://epicenter.bg/article/Mustafa-Karadaya--Izprashtame-v-evroparlamenta-Ilhan-Kyuchyuk--Iskra-Mihaylova-i-Atidzhe-Alieva-Veli-/184362/2/48", "text": "Изпращаме в европарламента Илхан Кючюк, Искра Михайлова и Атидже Алиева-Вели. Това каза председателят на ДПС Мустафа Карадайъ пред журналисти в Народното събрание, предаде Агенция „Фокус“.  „От данните, които виждаме от ЦИК на база въведените протоколи в РИК, ще имаме трима евродепутати“, каза Карадайъ.  Той посочи, че ДПС винаги са говорили, включително и преди изборите и на свой централен съвет за абсолютния резултат и абсолютните числа от изборите.  „Всичко останало е технология за разпределение на мандатите на база изборните резултати. Тази технология мисля, че е ясна“, каза още Карадайъ.  Системните партии трябва да очертаем приоритетите за развитие на страната, за да излезем от дъното на класациите, подчерта председателят на ДПС Мустафа Карадайъ.  „Видяхме, че на националистите дори сумарния им вот е почти на половината на ДПС. Така че това също е един политически отговор. От тази гледна точка на въпроса дали ще се виждаме с г-н Борисов - не само с г-н Борисов, с ръководството на БСП, на ГЕРБ - т.е. системните партии трябва да седнем на масата, за да очертаем приоритетите за развитие на страната, за да излезем от дъното в класациите“, каза Карадайъ.  „Вчера имахме съвместно заседание на Централното оперативно бюро и на парламентарната група. Личното решение на г-н Пеевски можем да го обявим днес. Г-н Пеевски ще остане народен представител в Народното събрание тук в България. Както обявих, аз също ще подам заявление в ЦИК да не ме обявяват за евродепутат. Обявих, че ще ходя в Брюксел, както и досега съм ходил. Пред вас мога да обявя, че с г-н Пеевски заедно ще ходим в Брюксел“, каза Карадайъ.  \"В България имаме много важна работа. Резултатите от тези избори показаха, че онова, което от две години го говорим, а и по време на предизборната кампания разяснихме на избирателите, че страната има нужда от промяна на формулата на управление - не на аритметичните мнозинства, а програма за ускорено догонващо развитие в рамките на ЕС с ясни приоритети. ДПС и нашата парламентарна група ще работим в тази посока, защото инерционното развитие на страната ни обрича не само сега да сме последната страна във всички класации в ЕС, а това нещо да го завещаем и на следващи поколения. Не бива. Тази задача е най-важната задача според нас пред страната и изборите го показаха. Ние от ДПС си бяхме поставили и такава цел да разясним точно тази наша идея, която две години повтаряме и пред медиите и от трибуната на Народното събрание. Ние имаме ясна програма за ускорено догонващо развитие на страната като ДПС, но това не е достатъчно. Нашият призив, нашият апел вие сте го чували неведнъж е системните партии да седнем, за да определим приоритетите и посоката на развитие на страната. Изборите го показаха това нещо“, допълни Карадайъ.  Оставките на „Позитано“ са тема за БСП и техен вътрешнопартиен въпрос, каза още Карадайъ.  „Този въпрос е тема за БСП, вътрешнопартиен въпрос. Те така са преценили, така са решили. Това си е тяхно решение. Ние не бихме могли да се месим и не искаме да се месим в дейността на другите политически партии,“ кзаключи председателят на ДПС.  ", "date": "2019.05.29", "title": "Мустафа Карадайъ: Изпращаме в европарламента Илхан Кючюк, Искра Михайлова и Атидже Алиева-Вели "}
{"url": "http://epicenter.bg/article/Valeri-Simeonov--Mozhe-da-ima-promeni-v-NFSB-zaradi-loshiya-rezultat--pozdravyavam-VMRO-s-uspeha-/184366/2/48", "text": "Може и да има промени в НФСБ - предстои политически съвет, на който ще правим оценка на изборите и анализ на лошите резултати. Това каза лидерът на НФСБ Валери Симеонов пред журналисти в Народното събрание, предаде Агенция „Фокус“. Той посочи, че отношенията в „Обединени патриоти“ са такива, каквито са били досега.  Попитан дали има раздори в коалицията и дали от партията му ще искат оставката на Волен Сидеров, той отговори: „Минаха изборите, търсите пак някакъв скандал. Няма скандал. Няма да коментирам моите партньори, както не съм ги коментирал две години и половина“.  Председателят на ННФСБ посочи, че отношенията в „Обединени патриоти“ ще се обсъждат в коалиционен формат.  На въпрос дали успехът на ВМРО го смущава, или мотивира, Симеонов заяви, че резултатът нито го смущава, нито го мотивира.  „Успехът на ВМРО си е успех на ВМРО, за което ги поздравявам“, каза той. Симеонов посочи, че от страна на НФСБ кампанията е била коректна. Попитан дали ще има промени в партията след резултатите на евровота, Симеонов посочи, че може и да има такива.  „Предстои политически съвет на партията. Ще правим оценка на изборите, ще правим анализ на лошите резултати. Те са такива“, коментира още Симеонов.  ", "date": "2019.05.29", "title": "Валери Симеонов: Може да има промени в НФСБ заради лошия резултат, поздравявам ВМРО с успеха "}
{"url": "http://epicenter.bg/article/PG-na--BSP-za-Balgariya--shte-uchastva-v-plenarnoto-zasedanie-na-30-may-2019-g-/184368/2/0", "text": "Парламентарната група на „БСП за България“ ще участва в пленарното заседание на 30 май 2019 г. Това стана ясно след заседание на групата, което се проведе от 10.30 часа в централата на партията на „Позитано“ 20, предаде Агенция „Фокус“.   Решението за връщане бе взето от Националния съвет на 28 май 2019 г., а днес парламентарната група трябваше да реши кога да се случи това.   От заседанието на групата става ясно още, че днес депутатите на опозицията ще участват в парламентарните комисии.    ", "date": "2019.05.29", "title": "ПГ на „БСП за България“ ще участва в пленарното заседание утре"}
{"url": "http://epicenter.bg/article/Merkel-predupredi-za-nastaplenie-na-tamnite-sili-v-Evropa-/184340/7/0", "text": "Германският канцлер Ангела Меркел заяви, че в Германия трябва да се свърши много работа, за да се изправи срещу тъмните сили, които намират основна подкрепа там и в други части на света.  “Очевидно в Германия те винаги трябва да се разглеждат в определен контекст, в контекста на нашето минало, което означава, че трябва да бъдем много по-бдителни от другите”, каза тя.  Говорейки ексклузивно пред Кристиан Аманпур от CNN ден след европейските избори, където националистите не успяха да спечелят прогнозирания скок на подкрепа, Меркел каза:  \"рябва да се изправим лице в лице с призраците на миналото. Трябва да кажем на нашите млади хора какво е донесла историята на нас и другите.\"  През последните дни германските евреи бяха предупредени от водещ държавен служител да не носят на публично място кипата след повишаване на антисемитските атаки. Визирайки нарастването на антисемитизма, Меркел заяви: „в Германия винаги е имало определен брой антисемити сред нас, за съжаление.”  “До ден-днешен няма нито една синагога, нито един дневен център за еврейски деца, нито едно училище за еврейски деца, което да не е необходимо да се пази от германски полицаи”, добави тя.  Меркел, която е канцлер повече от 13 години и е управлявала повече от много световни лидери, пое голяма част от вината за популистката вълна на Европа. Тя нарасна заради нейната роля в мигрантската криза.  Канцлерът отново защити решението си да разреши влизането на близо 1 милион мигранти в Германия, заявявайки, че най-добрият начин за управление на имиграцията вследствие на хуманитарни кризи, като тези в Сирия и Ирак, не е затварянето на границите, а да „бъдем по-бдителни, за да се уверим, че за хората, бягащи от тези страни, се полагат достатъчно грижи“.  Прогнозата за крайнодясна вълна не се сбъдна до голяма степен заради засилената подкрепа за проевропейските зелени и либерални партии и увеличената избирателна активност в целия блок на състоялите се миналата седмица европейски избори.   ", "date": "2019.05.29", "title": "Меркел предупреди за настъпление на тъмните сили в Европа "}
{"url": "http://epicenter.bg/article/Tusk--Evropeyskiyat-savet-ne-e-obsazhdal-imena-na-kandidati-za-sledvasht-predsedatel-na-EK/184342/7/0", "text": "Той добави, че обсъждането на имена може да се очаква на срещата на държавните и правителствените ръководители от ЕС през юни.   Туск отбеляза, че според участниците в заседанието не може определянето на председателя на ЕК да стане автоматично. Никой не може да бъде изключен от този процес, по-голяма е вероятността да бъде избран някой от предварителните кандидати, допълни той. Туск отбеляза, че определянето на следващия ръководител на ЕК, според договорите за ЕС, се извършва от Европейския съвет с квалифицирано мнозинство (55 на сто от държавите в ЕС, представляващи 65 на сто от населението в Общността) и се потвърждава от Европейския парламент с мнозинство (50 на сто от броя на евродепутатите плюс един, т.е. 376 гласа). Той съобщи, че започва консултации с ЕП, както и че решенията зависят от добрата воля. Всички държавни и правителствени ръководители искат възможно най-добри отношения с ЕП в хода на преговорите. Искаме да уважим ЕП. Вярвам, че ще намерим най-добрия изход в преговорите, защото е в общ интерес да постигнем мнозинство. Никой няма интерес от междуинституционален сблъсък, заяви Туск. Той изрази надеждата за справедлива подялба на висшите постове в ЕС между жените и мъжете, като уточни, че това очакване имат и мнозинството от участниците в Европейския съвет. Ясно е от самото начало, че договорите са по-важни от политическите виждания. Решаването на въпроса за ръководството на Европейската централна банка не е партийно състезание, това е политически изключително независима институция, добави той. По неговите думи на днешното заседание е било оценено, че има нужда от мнозинство от поне три партии в ЕП.   Според Европейския съвет повишеното участие на гражданите в изборите показва, че те се вълнуват и че имат различни мнения. Голямото мнозинство гласува за обединен и силен ЕС, и това е мощен знак. Европа печели от изборите. Европейците видяха какво означава напускането на ЕС в действителност заради събитията във Великобритания, това бе ваксина срещу пропагандата и фалшивите новини, обобщи Туск.", "date": "2019.05.29", "title": "Туск: Европейският съвет не е обсъждал имена на кандидати за следващ председател на ЕК"}
{"url": "http://epicenter.bg/article/Ivan-Krastev-e-pokanen-sreshtata-na-grupata--Bilderberg--/184371/2/0", "text": "Групата „Билдерберг“, на чиито срещи всяка година се събират известни личности от европейските и северноамерикански политически и икономически среди, ще организира среща в швейцарския град Монтрьо, за да обсъди редица теми, включително Европа и климата, предават БТА и БНР.  Сред участниците тази година са Джаред Къшнър, зет и съветник на президента на САЩ Доналд Тръмп, холандският премиер Марк Рюте, германската министърка на отбраната Урсула фон дер Лайен, френският министър на икономиката и финансите Брюно Льо Мер, генералният директор на ЮНЕСКО Одри Азуле, генералният секретар на НАТО Йенс Столтенберг и бившият държавен секретар на САЩ Хенри Кисинджър, съобщи агенция Франс прес.  Общо около 130 участници от 23 страни са потвърдили участието си в 67-ата среща „Билдерберг“, която ще се състои от 30 май до 2 юни в Монтрьо, подчертаха организаторите в изявление.  Проверка на БНР в списъка с участниците показа, че в него е и Иван Кръстев, председател на Центъра за либерални стратегии.  Досега двама българи са участвали в срещи на „Билдерберг“ - Николай Камов през 1999 г. (тогава депутат) в Португалия, и Кристалина Георгиева през 2016 г. (тогава еврокомисар) в Германия.  На срещата ще присъства и холандският крал Вилем-Александър.  От бизнес средите в срещата ще участват ръководителят на френската корпорация за добив и производство на петролни продукти „Тотал“ Патрик Пуяне и директорът на банка „Креди сюис“ Тиджейн Тиам.  Програмата на срещата включва 11 теми, включително стабилността на световния ред, бъдещето на Европа и Брекзит, климатичните промени, Китай, Русия, бъдещето на капитализма, етиката на изкуствения интелект, използването на социалните медии като оръжия, важността на Космоса, киберзаплахите.  Около две трети от участниците са от Европа, включително бившият шеф на Еврокомисията Жозе Мануел Барозу, гуверньорът на централната банка на Англия Марк Карни, евродепутатът от Полша Радослав Сикорски, шефът на турския „Коч холдинг“ Йомер Коч и други.  И тази среща, както е по традиция, ще се проведе съгласно правилата на „Чатъм хаус“: участниците могат свободно да използват получена на срещата информация, но не трябва да разкриват източниците ѝ.  ", "date": "2019.05.29", "title": "Иван Кръстев е поканен на срещата на групата „Билдерберг“ "}
{"url": "http://epicenter.bg/article/Mareshki--Opozitsiyata-ima-po-golyam-rezultat-ot-upravlyavashtite--minavame-v-partizanska-voyna/184372/2/48", "text": "Това каза на пресконференция лидерът на \"Воля\" Веселин Марешки.   \"Парламентарната опозиция в България има повече отколкото управляващите. Като добавим и извънпарламентарната опозиция като \"Демократична България\", процентите се вдигат с 25 над управляващите\", бе прочитът на Марешки.   Лидерът на \"Воля\" бе кандидат за евродепутат, листата му събра 3,60% от гласовете. Този резултат обаче не попречи на Марешки да се обърне със следните думи към медиите:   \"Наистина ли никой не го забелязва? Аз ви алармирам и се надявам все някой да намери смелостта да попита какво се случва. Всички мълчат, защото няма как да се обяви истинската коалиция ГЕРБ - ДПС - ВМРО. Ако не броим така числата, това означава, че управляващите нямат необходимата подкрепа в обществото.\" Борисов преди си имаше пудел, сега си има прасенце, заяви лидерът на \"Воля\". Попитан кого визира, той заяви: \"Прасенцето е едно. Мисля, че всички разбрахте кое прасенце имам предвид. Представете си, че е това, което Волен Сидеров също го е коментирал. Присъединявам се към него\"    \"В Гърция управляващите подадоха оставка след загуба с 10%, във Франция Льо Пен би Макрон с един пункт и пак се поставя въпросът за оставка.   продължи с изборните сметки лидерът на \"Воля\".  \"Нашият резултат е такъв, въпреки всичките опити за подмяна на протоколи. Наш служител, мъжът й е бил предупреден да си пусне предизвестие за напускане - той е полицай. Наши представители са били гонени от изборните комисии. Но явно така се печелят избори в България.  разказа Марешки.  \"    С тези думи пък Веселин Марешки коментира решението на парламентарната група на БСП да се върне в пленарната зала.  \"  Получаваме много сигнали и ще разобличим всички, които злоупотребяват\", продължи атаката срещу партията на Каракачанов Марешки.  \"Подкрепяме някои решения на ГЕРБ, но ние не участваме в правителството. Това са опорки на моите опоненти, които искат да ми навредят.\" Така Веселин Марешки отговори на въпрос дали е партньор на ГЕРБ в сянка.   заяви Веселин Марешки.  Попитан дали може да се очаква сближаване между \"Воля\" и \"Атака\", Марешки заяви:  Джамбазки го взеха от едно момченце и за 5 години в Европарламента го излъскаха.  Всеки, когато сутрин стане, е много важно да не му се повдига от това, което вижда в огледалото. Ако това се случи, България ще стане земен рай, както се пее в химна!, каза още Веселин Марешки.  ", "date": "2019.05.29", "title": "Марешки: Опозицията има по-голям резултат от управляващите, минаваме в партизанска война!"}
{"url": "http://epicenter.bg/article/Iskren-Veselinov--Vsyako-sabirane-na-OP-e-dobre-doshlo--vaprosat-e-dokolko-koalitsiyata-sashtestvuva/184374/2/48", "text": "Всяко събиране на коалиционния съвет на „Обединени патриоти“ е добре дошло, въпросът е доколко коалицията съществува. Това каза пред журналисти заместник-председателят на ВМРО Искрен Веселинов, предаде Агенция „Фокус“.  „Всяко събиране на коалиционния съвет е добре дошло. Всъщност тази институция на коалицията не функционира, както е известно, въпреки многократните опити на ВМРО да събираме този орган на коалицията. Въпросът е доколко коалицията съществува, защото изявленията и кампанията, която беше проведена от един от участниците в коалицията и изборния процес, ни дава основание и се чудим имаме ли партньор или противник“, каза Веселинов.  На въпрос дали има предвид Волен Сидеров, Искрен Веселинов отговори: „За това става въпрос - да“.  Той посочи, че всяка от партиите е била в достатъчно сложен изборен процес и тепърва ще се събират и ще решават неща.  „Ние не искаме да сме роби на емоциите. ВМРО ще има утре заседание на изпълнителния си комитет, ще анализираме, ще мислим, ще гледаме какви са перспективите“, каза още Веселинов.  На въпрос дали има шанс да се събере коалиционният съвет на „Обединени патриоти“, Веселинов посочи, че не са се събирали и тепърва ще вземат решенията. Той обясни, че с Волен Сидеров не са се засичали.  ", "date": "2019.05.29", "title": "Искрен Веселинов: Всяко събиране на ОП е добре дошло, въпросът е доколко коалицията съществува"}
{"url": "http://epicenter.bg/article/Ekaterina-Zaharieva-dade-vecherya-iftar/184343/2/0", "text": "За диалог между религиозните общности и за общи решения на глобалните проблеми призова Екатерина Захариева.   Вицепремиерът и министър на външните работи говори по време на вечеря ифтар, давана от нея по повод свещения мюсюлмански месец Рамадан за десетки дипломати от мюсюлманските страни, акредитирани у нас, и представители на религиозните общности, съобщи пресцентърът на министерството на външните работи.  \"Съдбата се е разпоредила така, че българският народ да живее в непосредствено съседство с народите от ислямския и арабския свят. Свързват ни и история и традиции. Като своеобразен мост между Европа и Азия България е на кръстопътя на култури, на сходства и различия. Този факт предпоставя развитието на сътрудничество, базирано на взаимно уважение\", заяви министър Захариева пред гостите в резиденция \"Бояна.   Тя подчерта, че принципите на взаимно уважение и ненамесата във вътрешните работи са в основата на отношенията на България с близки и далечни съседи.  \"Работим не само с непосредствените си съседи, но допринасяме за дебата в ЕС за значението на свързаността и разширеното сътрудничество в широк план - чрез засилената европейска политика за съседство, чрез Стратегията на ЕС за свързаността в и с Азия и много други\", каза външният ни министър.  По думите й в България - родина на много мюсюлмани, моделът за толерантност е успял да запази мира.   \"Нашата нация умее да се вслушва в позиции, с които не е съгласна и да се опита да намери разбирателство и толерантност\", заяви външният ни министър.   Тя посочи, че в света все повече път си проправят нетърпимостта, ксенофобията и радикализмът, които са без етнос и религия. Външният ни министър даде за пример неотдавнашните нападения в Нова Зеландия, в Шри Ланка и Франция. \"Приветстваме политиките за по голяма свързаност- такива, които събират, а не разделят, такива, които се базират на универсалните ценности и целят устойчиво развитие\", заяви още Екатерина Захариева и благодари на чуждестранните дипломати, че работят за запазване на традициите на разбирателство и добросъседство между България и техните държави.  Ифтарът бележи края на дневния пост в исляма по време на свещения месец Рамадан.", "date": "2019.05.29", "title": "Екатерина Захариева даде вечеря ифтар за дипломатическия корпус"}
{"url": "http://epicenter.bg/article/Telefonnite-razgovori-na-administratsiyata-struvat-48-mln--lv--na-darzhavata/184348/2/0", "text": "Администрацията се състои повече от жени /65 746/, отколкото от мъже /64 259/, като общата им бройка от 130 005 души се разпределя така: 78 721 са с висше образование, 51 174 са със средно, а 484 човека с основно образование. Преобладаващата група служители е във възрастовия диапазон 30-59 г. /110 123/, а 10 950 човека на и над 60-годишна възраст продължават да работят. Това сочи годишният доклад за състоянието на администрацията за 2018 г., предаде репортер на БГНЕС.  Докладът за състоянието на администрацията се основава на подадените от административните структури данни, които работят съгласно Закона за администрацията.  За трета поредна година Център „Фонд за лечение на деца“ не прави отчет за своята администрация. Четири години пък отчет за своите служители не са правили общините Симитли и Якоруда, а три години отчетен доклад не са подавали от община Русе.  Българската администрация се състои от общо 141 784 души, назначени на щат. В централната администрация работят 105 927, а в териториалната – 35 857 души. Най-многобройна е администрацията в административните структури, които подпомагат изпълнителната власт – 24 204 души. Следват заетите в изпълнителните агенции – 14 193 души, и служителите в министерствата и МС – 7 033.  Повечето служители в администрацията се явяват на конкурс, за да започнат работа – 3 396 души от 13 196 човека администрация. Почти същият брой служители са преназначени на друга длъжност, но в същото ведомство. В администрацията работят и 4 828 души с трайни увреждания или намалена работоспособност.  През 2018 г. 53 администрации са направили функционален анализ и благодарение на него са подобрили организацията, работния процес и координацията си.  От администрацията на Министерски съвет най-много през годината са работили служителите в Съвета по европейските въпроси – с 31 редовни заседания, 1 извънредно и 1 изнесено заседание; на второ място е администрацията в Националния съвет за интеграция на хора с увреждания – 10 редовни и 4 неприсъствени заседания; на трето място се нареждат служителите на Националния съвет за насърчаване на заетостта с 10 редовни заседания през 2018 г. Националният съвет за тристранно сътрудничество е провело 9 заседания, също толкова заетост е имало и при Междуведомствения съвет по отбранителна индустрия и сигурност на доставките към МС.  Администрациите в Националния съвет по равнопоставеността на жените и мъжете, както и служителите в Националния икономически съвет, Съвета по превенция на престъпността, и Съвета по националния радиочестотен спектър са провели по четири заседания през годината.  Ежегодно всяка държавна структура прави и оценки на работата на служителите си, като условието за това е те да са работили поне 6 пълни месеца в съответното ведомство. Така 9 349 души са получили най-високата оценка „изключително изпълнение“; 36 073 човека са получили оценка „изпълнението надвишава изискванията“; 22 312 служители са били оценени с „изпълнението отговаря на изискванията“; а 62 души са получили „неприемливо изпълнение“ като оценка.  Главните секретари на държавни структури получават по-високи заплати от главните директори, сочи още докладът. Заплатите на двете длъжности имат таван, като тази секретаря може да варира от 1200 до 4000 лв., а тази на директора – от 1300 до 3000 лв. Директорът на дирекция може да получава между 882 и 4320 лв. Най-ниски заплати взимат техническите сътрудници със заплата между 450 и 1200 лв.  Най-високите заплати на чиновници са в Министерския съвет и различните министерства, в които главният секретар получава между 2400 и 4000 лв., а главният директор – между 2000 и 3400 лв. Най-висок е таванът на заплатата на директора на дирекция, който е 4080 лв.  В различните изпълнителни агенции заплащането на главния секретар варира от 1350 до 3500 лв.  През 2018 г. са наложени 2 195 дисциплинарни наказания, от които 10.47% са завършили с уволнения.  Компютрите на администрацията са застаряващи, сочи докладът. Над 46% от техниката е на възраст над 5 години, а едва близо 28% от компютрите са купени в последните три години. Най-често ползваната операционна система е Windows 8, а най-употребяваното приложение – Microsoft Word 2010.  През 2018 г. държавата е платила над 48.6 млн.лв. за телефонни разговори на администрацията.  МВР разполага с най-много собствени сгради, в които да работи – 879; Агенцията за социално подпомагане ползва 473; Агенцията по заетостта – 264; а Агенцията по вписванията – 140. Най-малко – по две сгради ползват съответно изпълнителната агенция по горите, МОСВ, МТ, ММС, и ГД „Гражданска въздухоплавателна администрация“. 292 са администрациите, които осъществяват дейността си в една страда.  През 2019 г. 2 079 служители ще придобият право на пенсия. ", "date": "2019.05.29", "title": "Телефонните разговори на администрацията струват 48 млн. лв. на държавата"}
{"url": "http://epicenter.bg/article/37-yat-kontingent-ot-vaorazhenite-ni-sili-se-zavarna-ot-uspeshno-uchastie-v-misiyata-na-NATO-v-Afganistan/184375/2/0", "text": "Близо 160 военнослужещи от 37-ия контингент от Въоръжените сили на Република България се завърнаха рано тази сутрин, 29 май, от Афганистан, където в продължение на 6 месеца участваха в мисията на НАТО „Решителна подкрепа“. На летище София те бяха посрещнати от командира на Бригадно командване - Благоевград полковник Красимир Кръстев. Той им благодари за безупречната служба и подчерта, че с професионализма си са допринесли за издигане на престижа и авторитета на Българската армия. Това съобщиха от пресцентъра на Министерството на отбраната.   37-ият контингент е съставен от национален елемент, екип от съветници, рота за охрана на летище Кандахар и щабни офицери. По време на мисията „Решителна подкрепа“ българските военнослужещи изпълниха успешно всички поставени задачи, свързани с денонощни дежурства в различни бази и обекти на НАТО, механизирани и пеши патрули, обучение, съветване и подпомагане на афганистански формирования.   Национален командир на контингента е полковник Митко Димитров от Инспектората на Министерството на отбраната, помощник-национален командир и национален командир на контингента в Кабул е полковник Румен Стамов от Съвместното командване на силите, а командир на ротата за охрана – майор Калоян Стоянов от военно формирование 54 990 – Враца.   Преди броени дни беше извършено официалното предаване на задълженията в мисията на НАТО „Решителна подкрепа“ на 38-мия български военен контингент в Афганистан.   Церемонията по разформироването на 37-мия контингент ще се проведе на 31 май 2019 г. в центъра на Благоевград. ", "date": "2019.05.29", "title": "37-ят контингент от въоръжените ни сили се завърна след успешна мисия на НАТО в Афганистан"}
{"url": "http://epicenter.bg/article/Kmetat-na-Frankfurt-Peter-Feldman-kam-vitseprezidenta-Yotova--Gordeem-se-s-balgarskite-si-sagrazhdani/184376/2/0", "text": "Моля, изпратете това послание към България – Франкфурт е мястото, където българите са добре дошли да живеят и да развиват своята кариера. Ние се гордеем с българските си съграждани. Те са трудолюбиви и амбициозни. Пазят своята идентичност и същевременно с това са добре интегрирани. С тези думи кметът на Франкфурт на Майн Петер Фелдман посрещна вицепрезидента Илияна Йотова, съобщиха от прессекретариата на държавния глава. Специално за визитата на българската делегация пред сградата на кметството бе издигнато и знамето на Република България.   Вицепрезидентът благодари за грижите, които управата на града полага за българската общност. Илияна Йотова поиска съдействие за предоставяне на помещения за провеждането на занятията на съботно-неделните училища – проблем, който споделиха българи на среща с нея.   Франкфурт е град, в който живеят в мир и разбирателство хора от много националности, говорят се над 200 езика. 50% от жителите на Франкфурт не са родом от града, а между 70 и 80% от децата са с мигрантски произход. Петер Фелдман сподели, че имигрантите успяват да се интегрират, тъй като не се капсулират в своите общности. Кметът на Франкфурт не е съгласен със схващането, че колкото повече са имигрантите, толкова повече са проблемите. Градът е свикнал с чужденците и те се възприемат от местното население като предимство за неговото развитие.   „Моделът на Франкфурт може да бъде пример за много градове в Европа“, подчерта вицепрезидентът Илияна Йотова и посочи, че българите са много толерантен народ.   По официални данни малко над 300 хил. са регистрираните български граждани в Германия. В консулството на Франкфурт на Майн са регистрирани близо 130 хил. български граждани.  ", "date": "2019.05.29", "title": "Кметът на Франкфурт към Илияна Йотова: Гордеем се с българските си съграждани!"}
{"url": "http://epicenter.bg/article/Avtoritetnoto-ispansko-art-spisanie-CERCLE-sas-superlativi-za-Vezhdi-Razhidov/184378/2/0", "text": "Авторитетното испанско арт списание CERCLE, излизащо в Барселона на три езика, посвети шест страници от майския си брой на творчеството на Вежди Рашидов.   Заглавието на статията е „Съвременник. Вежди Летиф Рашидов. Управление на емоциите“. Тя е илюстрирана със снимки и творби на Вежди Рашидов. Публикацията започва с едно откровение на Рашидов, което гласи следното: „Често се питам: Кой материал е най-подходящ? Всеки материал е деликатен като човешката мисъл. Ако материалът и мисълта могат да съвпаднат, се получава истинско произведение на изкуството. Значително.“   Списанието оценява като фантастична изложбата в залите на Двореца Пинятели в Барселона, в която бяха представени скулптури на Вежди Рашидов и живописни платна на Николай Янакиев. Това съобщиха от Комисия по културата и медиите в 44-то НСл   Цитирани са високи международни оценки за творчеството на Рашидов. Ето част от тях: Тимъти Уарингтън: “Вежди Рашидов е изключително талантлив творец. Произведенията му са много силни, те са уникални и предават неговата индивидуална художествена визия“.   Анри Лоарет: „Неговите скулптури носят вътрешната същност на твореца, щедра, отворена, далеч от общата концепция. Неговият стил е уникален и се забелязва сред хиляди други.“   Карън Лапон: „Вежди Рашидов е скулптор-експресионист и комуникатор на емоции. Той има вроден талант да извлича идеи от подсъзнанието си и да създаде наистина дълбоки произведения на изкуството.“   В същия брой на CERCLE има публикации за творчеството на Пикасо, за Монсерат Кабайе и за актуални арт прояви в Испания и в Европа.  ", "date": "2019.05.29", "title": "Авторитетното испанско арт списание CERCLE със суперлативи за Вежди Ражидов"}
{"url": "http://epicenter.bg/article/Borisov--Otpuskame-na-Stolichna-obshtina-15-mln--lv--za-dostavka-i-modernizatsiya-na-metrovlakovete-/184379/2/0", "text": "Ветото на президента беше отхвърлено, така че почвате да строите по най-бързия начин. От кв. ”Младост“ до АМ ”Тракия“ - тази страховита тапа трябва да се отвързва незабавно. Това каза министър-председателят Бойко Борисов в началото на редовното правителствено заседание, предаде Канал 3.  Става въпрос за измененията в закона за държавната собственост, с които се улеснява отчуждаването на имоти за изграждането на значими обекти. ”Както сме говорили, околовръстното на Пловдив, Пазарджик, АМ ”Хемус“, Монтана, Видин, Ботевград, Мездра, тези обекти трябва да тръгнат веднага. Те са жизненоважни за региона“, добави той.  С решение на правителството днес отпускаме 500 000 лева за довършване на катедралата във Варна - \"Св. Прокопий Варненски\", съобщи още министър-председателят.  Варненският и Великопреславски митрополит Йоан благодари на премиера за отпуснатите пари и посочи, че държавата и общината във Варна са давали нееднократно в последните години средства за ремонта на храма.  На Столична община отпускаме 15 млн. лева за доставка и модернизация на метровлаковете в града. Габрово ще получи 4 млн. лева за ремонт на пътищата в района, които бяха разбити от тежката техника, строяща инфраструктурни проекти там, а на община Петрич се дават 1,4 млн. лева за изграждане на път между комплекса Рупите и археологическите разкопки на един от големите антични градове - Хераклея Синтика, съобщи Бойко Борисов.  Премиерът призова регионалния министър Петя Аврамова, която днес има рожден ден, без никакво забавяне да работи по пътните проекти в страната.  Варненският и Великопреславски митрополит Йоан, кметовете на Варна и на Петрич Иван Портних и Димитър Бръчков благодариха пред журналисти в МС на премиера и на правителството за отпуснатите средства. Митрополит Йоан посочи, че в духовно отношение отпуснатите средства ще имат отблясъка си за десетилетията напред и изтъкна, че един построен храм е нова небесна врата, нов дом за молитва.  Митрополит Йоан благодари и на кмета на Варна за последователната подкрепа, като изтъкна, че вече шеста година помощта от страна на общината е в размер на 1,4 млн. лева.  Кметът на Петрич посочи, че с днешното решение на МС ще се реши един дългогодишен проблем. Парите са за асфалтиране на пътя до античния град Хераклея Синтика. Един такъв път е добавена стойност за икономическото, културно и имиджовото развитие на района и на България, добави Бръчков. Той напомни, че античният град е разположен на площ от над 10 кв. км и каза, че разкопките и подобряването на инфраструктурата ще продължат.  ", "date": "2019.05.29", "title": "Борисов: Ветото на президента падна, почвайте да строите по най-бързия начин! (ВИДЕО)"}
{"url": "http://epicenter.bg/article/Pateshestvenichkata-Diana-Marinova--Borneo--molya-te--ne-se-promenyay-/184397/10/67", "text": "    Преди година, когато бях в Борнео за пръв път, се заслушах в приказката, която островът ми разказваше. Исках да я чуя цялата – затова се завърнах! Една дълго и с много нетърпение подготвяна среща. Този разказ е за онези от вас, които ценят живота и знаят, че красотата му зависи от тях. Не от другите. Не от безразличието. Не от подминаването. А, Борнео е протегнал ръка и очаква нашата помощ, защото е един от последните оазиси на земния рай - красив, примамливо омаен - оазис, който сме на път да изгубим. Като започнем от малките симпатични самолетчета, които с половинчасов полет ни пренасят от град на град в острова или с красивата стюардеса, готова да ни направи снимка, минем прескачайки коренищата на древната дъждовна гора, плувайки по течението на река Кинабатанган, слушайки легендите на този остров – така близо до първоизточника, заслушани в звънкия смях на къпещите се деца на последните морски номади.  Джунглата, чието изсичане започва през 1950 година, е намаляла с повече от 50%, за да се настанят първо каучуковите, а сега и палмовите плантации. Защо? За комерсиални цели и производство на палмово масло, което вече масово се счита вредно за нашето здраве.   Благодарение на правителството, което е проявило здрав разум и се е вслушало в посланието на предците, от съвсем скоро е започнал обратен процес – изкореняване на палмовите плантации и възстановяване на джунглата. Как простичко описват философията си местните хора – палматa дава само масло, а джунглата всичко, както за хората, така и за животните!  Изсичането на джунглата има пагубен ефект и върху животинския свят. Унищожава се естественият източник на храна на орангутаните, пробоските и други животински видове. Те са застрашени от изчезване и включването им в червената книга не означава, че оцеляването им е гарантирано. Орангутаните се избиват от дървосекачите, когато нападат машините, в опит да защитят дадения им за живот свят. Само за 15-тина години популацията им е намаляла с 150 000 екземпляра. Осиротели малки орангутанчета се издирват от центровете за рехабилитация и се настаняват там, защото без грижите на рейнджърите те са обречени, наричат ги lost coast (безнадеждни). Малък жест на помощ може да направи всеки посетил Сепилок Орангутан Център – да осинови, символичнo, малко орангутанче, с което да подпомогне издръжката на центъра. И така аз съм вече с осиновено бебе Биду Биду – симпатично и с характер. Срещу скромна сума от 200 рингита ще получавам 6 месеца по имейл информация за Биду Биду.  Местното население не гледа с добро око на новозаселилите се, като китайците например. Една от причините китайците да се заселват тук е бизнесът с ядливи птичи гнезда. Тях можем да видим в пещерата Гомантонг, но и в изкуствено създадени за целта места - като кацналата на един зелен хълм „къща на птиците”. Със запис на птичи песни, китайските търговци подмамват птиците да свиват гнезда, много наподобяващи лястовичите. Когато птиците отлетят, те взимат гнездата и ги продават за приготвяне на супа, на която преписват чудотворни свойста- подобрява тонуса, вида на кожата и т.н, а една порция струва 50$. Вкусът е блудкаво солен, поне така ми обясниха.  В едно малко селище се натъкнах на човек от племето „Пенан” - смесица от съвременен стил на обличане и скътани дълбоко в съзнанието древни традиции. Той с охота ми показа как се стреля с бамбукова пръчка – „калапут” и стрелички. Уроци директно от „Jungle school – Borneo”! Странни семейства имат тези пенан – всеки мъж може да има по две жени, но всяка жена може да има по трима мъже. Спят в една стая, като любов са правели само денем, а нощем цялото семейство е спяло плътно един до друг, за да се топлят (нямали са завивки). Нямат лимит за деца, колкото – толкова, обикновено десетина, общи деца - общи грижи. Сега твърдят, че този начин на съжителстване e вече минало, а децата са не повече от 4 – все пак имат и разноски по училището.  Училищната система на острова е следната: началното училище е безплатно, за средното има някакви дребни разходи, а висшето е скъпо платено (достига до 100 000 рингита/около 25 000$/ за целия период на обучение). Дори в джунглата да има само няколко деца в дадено малко селище, трябва да има основно училище – такава е държавната политика. Друго интересно племе в щата Саравак е „Берауан” – племето на главорезите. Те вярват, че духовете на джунглата ги закрилят и никой не може да ги нарани. „Враговете не могат да ни застрелят със стрели или да ни отрежат главите” – разпалено разказваше Петрос Абанг – от племето Берауан и мой водач из джунглата на Саравак. ”Японците са стреляли по моя дядо, но не са могли да го наранят. В миналото много сме воювали, но после сме измислили дългата лодка – „ригата”, която събира цялото племе 40-50 човека. Правили сме състезание с враждуващото племе и който го спечели – печели и битката”. Мъжете от това племе следват жената след сватбата. Къщата се строи от бащата на булката, системата е матриархат, както навсякъде по тези времена. „Петрос, не е ли страшно в джунглата да ни придружава потомък на страховито племе-главорези” – подхвърлям на шега. „Защо да го правя? Ти не си ми враг” – със спокойна усмивка отговари той. Но допълни: „Тези традиции не се спазват в съвремието, но не са забравени и са живи в съзнанието на хората.” След няколко часов преход през джунглата, направлявана от двама водачи – един отпред и един отзад, усещането за прохлада от потапянето в естественото джакузи и симпатично водопадче – „Ба Десай” си беше направо звездно усещане.  В джунглата всичко е гигантско – дървета, листа, преплетени лиани, огнени цветове на цъфналия джинджифил, който на местен език се нарича vudu flame (вуду пламък), поляните с диви ананaси, крясъците на дъждовната гора – респектиращо странни, може би, защото не можем да ги разгадаем, а неизвестното плаши.  А, вечерята в единствения “ресторант” в джунглата, който си е направо мечта, е много впечатляващ - менюто е бира и каквото има, когато ти го приготвят и където ти го сервират. Осветление - докато падне акумулатора. Но хапването е голяма веселба и импровизираната компания е щура. Хората от джунглата се хранят умерено, твърде умерено за нашите представи – порция пилешки крилца в същност се състои от едно крилце. Собственичката е и готвачка и сервитьорка. Това е положението. Джунглата събира правилните хора.  Кратък полет – и ето ме в Кота Кинабалу, щат Сабах.  Сутринта за няколко часа посетих етноселището “Mari-Mari” – много сполучливо решение за съхранение на етно-културата - пресъздава бита на отделните племена, автентичното обзавеждане, начина на приготвяне на храна, напитки, сладкиши. Красиво облечени в традиционни носии млади хора с радост позираха за снимка. Същата вечер, малко преди залез слънце, бях развълнувана от предстоящата среща с един от малкото останали автентични шамани-бобохизан на острова. Среща, подготвяна с месеци и съвпадаща с един от един от най-уважаваните празници – жътвата на ориз. Тези ритуали, извършвани под ръководството на бобохизан, са свещени за местното население и се извършват само в тесен кръг на шаманското семейство – лели, братовчеди, роднини. По време на тях шаманите се свързват с Пазителите на природата – „Пенджага”, които обитават всяко живо същество в земята, въздуха и водата. По изключение бяха допуснати и други хора – в един малък отрязък от тридневния ритуал – две телевизии, представител от неправителствената организация Kadazandusun Cultural Association, представляваща 40-те етнически групи в Сабах и отговаряща за съхранението на културното наследство на Борнео. На този ритуал, имах огромната привилегия да присъствам, като личен гост, на един от последните автентични бобохизани.  Главният шаман, Мелвин, шесто ниво шаман от общо седем, красив и слаб мъж, на възраст около 50 години, със сребристи коси и благ поглед, ръководеше церемонията, а неговите двама помощници – мъж и жена, следваха стъпките му. За жената искам да разкажа малко повече – името и е Едем и до преди две години е била мъж, момче. На сън му се явява, починала неотдавна възрастна шаманка и му казва, че ще използва неговото тяло. Така Едем за две години, пред очите на всички, е започнал бавно превъплащение в женско тяло. Това, което сега видях е миловидна жена, която пее с красив глас.  След като Мелвин излезе от транс успях да поговоря с него. Превеждаше от шамански на английски неговата много интелигентна леля. Попитах го, какво тревожи духовете на природата и какво е тяхното послание към човечествето. Ето и отговорът: „Хората могат да забравят своя произход и своите корени, могат да забравят и уважението и благодарността към пазителите на природата, но те трябва да знаят, че Земята е болна и тя показва това с нейните „тръпки” – земетресенията; нейната „температура” - глобалното затопляне и нейната „настинка” - бури, наводнения и цунамита. Човечеството трябва да проумее, че дори, когато му се налага да приеме промените на съвременното развитие, трябва и да запази баланса с природата и Земята – нашият дом. Нека нашите молитви и благословия бъдат с вас!”  Покрай лъкатушещия през планината път тук-там се виждат купчинки с банани. Преди 15 години, трафикът е бил съвсем слаб и тогава до тези банани е имало малка кутия за пари – спираш, взимаш банан и оставяш 1 рингит. Сега криворазбраната цивилизация унищожава доверието взимайки и банините и кутията с пари от недобросъвестни пътници.  В джунглата има много интересни и причудливи растения, но не смея да газя в сферата на ботаниката, а и не е нужно. На някои места имаше оранжеви лепенки с изписани координати. Това са координати, които разчитат орнитолозите. Означа, че на близо има гнезда на птици. Борнео е дом на над 420 разновидности птици, 14 000 разновидности цъфтящи растения и 3 000 разновидности дървета. В спомените на водача изплува случка с орнитолози от Япония, преди години. Японците били големи неверници – не вярвали в духовете на джунглата, въобще безстрашни самураи. Та един орнитолог залегнал в джунглата да дебне рядък вид птица. В такива случаи водачът стоял на няколко километра с уоки-токи в ръка и чакал с часове да бъде повикан след успешната фотосесия на орнитолога. В този случай, обаче получил повикване само десетина минути след като се е оттеглил: „Ела и бързо ме изведи”. Чак в базовия лагер японецът разказал „Снимам аз и поглеждам за миг на страни. И знаеш ли – гледахаме от всякъде много очи!”. До тук със страстта за уникални снимки в джунглата. В Токио явно си е най-безопастно. Искам да ви разкажа и една много затрогваща случка, за която научих по време на пътя – време за истории разни и все интересни. Окупацията от Япония 1945 година, малко момиче на 13 години на име Домина, е работило на нивата заедно с баща си, когато от гъстите храсти е помахала ръка. „Сигурно, някой там се нуждае от храна”– си помислил бащата и изпратил Домина да занесе и остави нещо за хапване недалеч от мястото. И така няколко дни подред тя оставяла на опредено място храна, докато един ден на това място били оставени 6 брачни златни халки. Явно бегълците са тръгнали, но преди това са заплатили с най-ценното, което са имали, за оказаната помощ. Домина сега е много възрасна, все още жива. Историята е истинска. Указателна табела с фотос на рафлезия информира, че наблизо има две цъфнали рафлезии. Срещу 10 рингита всеки може да ги заснеме от близко разстояние. Това гигантско паразитно цвете с диаметър достигащ 1 метър, цъфти само няколко дни, но пъпката се развива почти колкото човешкия ембрион – близо 9 месеца. „Сабах Тий Гардън” е една от малкото еко плантации за чай. Мястото е много красиво, почти винаги обвито в нежна мъглива пелена. Мъглата не винаги позволява да се заснеме изгрева, но това не попречи на ранното ми ставане в 5 часа и едночасовата тонизираща разходка- тучно зелена плантация, прорязана с чакълест път, по който вървят хора от близкото село, жужене на насекоми и хор от птици, крясъци на жаби и безброй непознати за мен звуци. Не само тук – те ни следваха през цялото пътешествие. В един момент така свикваш с този звуков фон, че не го забелязваш.  „Луанти Бару” е едно весело място, където хем искаш да стъпиш с боси крака сред големите рибоци, хем настръхваш от усещането при докасване от тях. Има традиция – рибата се лови през година, раздава се на местното население, а после една година се дава възможност за възстановяване на пасажите. Един баща забавляваше трите си деца, нагазил във водата, а те се бяха вкопчили в него като малки маймунки и пищяха при всеки опит на бащата да потопи крачетата им при иначе безобидните рибки. Така малайзийците възпитават децата си от малки в уважително и здравословно общуване с природата. Знаете ли за онези дългоноси, малко комични, но много симпатични маймуни „пробоски”, които живеят единствено тук, на острова. Многокамерните им стомахчета се нуждаят от непрекъснато хапване, тъй-като процесът на смилане на храната е бавен, но за сметка на това представляват своеобразни филтри отсяващи вредната и отровна храна. Мъжкарите, достигат тегло 60кг, се перчат с големите си носове – гарантира им завиден социален статус и висока йерархия при по-зрелите индивиди. Тук е мъжко царство – един мъжкар има по 7-8 женски. И понеже няма ненаказан порок – непрекъснатото хапване на главата на семейството ангажира вниманието му до такава степен, че женските успяват да изневерят с няколкосекунден секс, подмамени от минаващи наблизо други мъжки индивиди, които не са успели да си спретнат собствен харем. Младежите в това семейство се отглеждат до 5-6 години, след което поемат по собствен път, но обичайно се събират в група с други младежи – нещо като ергенска компания. Всеки е в търсене на своите 7-8 половинки, а дотогава – бърз секс с чужда жена. Ама много бърз, защото, ако го хване главата на семейството... И ето ме на остров Мабул. Лодката, която ме откара от Семпорна, бавно се приближи към разкривен дървен кей. Наоколо плуваха издълбани от половин дънер лодки, натежали от улов на огромни лобстери и раци за продан. До лоджа се добрах по пътека от сковани дъски, минаваща покрай наколните къщи на местните, а тук-там младежи свиреха на китара. Няколко магазина, като декор от преди векове, излежаващи се пред вратите варани и лек бриз от морето Сулавеси. Куфарите се носят на гръб от лодката до рецепцията, декорирана с новогодишна украса (април месец сме) и табло с препоръка от Трип Адвайзър, където може да се прочете информация за часове, когато има ток. За wi-fi не посмях да попитам, но се оказа, че от флашка имаше някакъв сигнал за няколко минута на ден. Стаята,, с повече от скромно обзавеждане, в никакъв случай не може да помрачи отличното впечатление от също така скромната, но вкусна храна. И най- важното – жива музика и китара, младежи, седящи на един дънер, които пеят стари хитове на английски (като “hotel California”, “you are so beautiful”, “Zombie”) до първата строфа, защото не знаят добре английски, а и не им трябва. Веднага се образува една спонтанна спойка – те пеят – аз танцувам. Разбира се пеят, когато не са ангажирани в работа – да пренасят куфарите на гостите, да събират с гребло листата от плажа, да цепят дърва и палят огън за барбекю. Солистът на бандата – типичен местен островитянин, аз нарекох Брад Пит – може би защото въобще не приличаше на него.  Една от най-пъстрите не само на цветове, но и на емоции срещи беше тази с морските номади – „Баджау”. С моторна лодка и път близо час, ето ни в селището, толкова живописно, че се появява като декор от друг свят. Ама то в същност си е и друг свят. Тези хора нямат гражданство, те са никои. За да имат прехрана те разчитат на своите малки лодки, в които плават ден и нощ по теченията. Умели плувци и гребци са дори невръстните деца. “Понякога минават няколко крачки по вода, без да потънат, а когато се гмурнат под вода издържат много дълго” – сподели лодкарят. Наколните им къщи привличат с многоцветието си, покрити с рогозки или направо палмови листа. На малката тераса пред единствената стая, без парапет, играят деца, дими огън, наоколо има оскъдна покъщнина от няколко очукани съда или черупки от кокосови орехи, вее се пъстроцветно пране, има дори котки, а жените са с намазани лица – слънцезащитен еко крем, “бурак”, приготвен от стрити морски водорасли, ориз и билки. Доближавайки се до нашата лодка от всички посоки ние се гледахме с взаимен интерес. Бях с едни простички обици – морски звезди – колко момиченца ми ги поискаха, със жест, очите му изгаряха от желание. Не ги дадох, не защото са ми скъпи, а защото не исках да предизвикам конфликт давайки ги само в едни ръце и да направя останалите тъжни. С какво се забавляват децата „баджау”– плуват, смеят се и пак плуват. Една групичка, незнайно как се бяха добрали до акула чук (вече не жива), я размятаха навсякъде, използваха я като крайна цел на импровизирано състезание, подхвърляха я като топка. Други пък гребяха в наполовина отрязън бидон. Никой не молеше за храна – това, което им хареса бяха единствено обиците ми с форма на морска звезда, а морски звезди имаше много, безкрайно много в тъмносин и нежно-кафяв цвят, ясно видими на дъното в кристалните води. Те не знаят коя дата сме, не знаят на колко години са. И все пак, минавайки през сложен превод от номадски на малайзийски и от малайзийски на английски, успях да поговоря с един възрастен номад, който дори ме покани на неговата лодка, където беше и част многолюдната му фамилия. „От къде си?” – „От там” – махна той с ръка в посока Филипините, които са на 2-3 часа път с лодка.  „На колко години си?” – „Не знам” – усмихна се той.   „Знаеш ли кой ден сме?” – „Не, аз гледам само звездите и слънцето.”  „Колко дълго децата ти живеят при теб?” – „Докато отидат да живет в друга лодка, докато си намерят мъж или жена.”  „Къде срещна жена си?” – „Срещнах я в една друга лодка”.  „Тя къде роди децата ви?” (девет) – „Тук на лодката. Помогна и една друга жена”  „Като се разболеете как се лекувате?” – „С билки, имаме хора, които отиват на брега и ги берат”  „Ти щастлив ли си?” - Не разбра въпроса ми. Те просто не знаят обратното на щастие. Гледах тези хора, опитах се да ги запомня. А, един въпрос не ми дава мира – ако е вярна приказката, че всеки край е закодиран в началото - къде сбъркахме? Не те, ние къде сбъркахме. Защо те са толкова щастливи в нямането, а ние не сме и в имането?  Вечерта моят нарочен за Брад Пит китарист, пееше красива песен. Внезапно спря и зарея поглед към залеза. „За какво мислиш, приятелю?”. Дори не ме погледна, но добре разбрах казаното на развален английски: „Аз съм щастлив тук. Не искам Борнео да се промени!”  ", "date": "2019.05.29", "title": "Пътешественичката Диана Маринова: Борнео, моля те, не се променяй!"}
{"url": "http://epicenter.bg/article/Grisho-nadvi-Chilich-v-maratonska-bitka-v-Parizh-/184427/8/0", "text": "Григор Димитров се класира за третия кръг на Ролан Гарос, след като победи в много тежък и оспорван двубой хърватина Марин Чилич с 6-7(3), 6-4, 4-6, 7-6(2), 6-3. Българският тенисист имаше само една победа в пет мача срещу 13-ия в света, но днес показа характер и класа, за да стигне до успеха след повече от четири часа игра, предаде БГНЕС.  Първият сет на корт Симон Матийо бе равностоен, като Григор пропусна три поредни възможности за пробив, преди сам да загуби подаването си, но успя веднага след това да върне пробива и в крайна сметка се стигна до тайбрек. В него хърватинът успя да наложи волята си и спечели със 7-3, за да поведе в резултата. Във втората част Димитров стоеше по-добре на корта, като отново пропусна пет възможности за пробив, преди все пак да успее да пробие и да изравни резултата.  В третия сет отново българинът първи имаше шанс да вземе подаването на съперника си, но не успя да го реализира, а малко след това Чилич на свой ред проби и затвори сета с 6-4. Димитров не се отказа и продължи да играе на много високо ниво, като изпусна нови две възможности за пробив в четвъртия сет и в крайна сметка Чилич стигна до тайбрек, но този път той бе спечелен от Гришо със 7-2.  По този начин се стигна до решаващ пети сет, в който Димитров бе вдъхновен и доминираше, като дръпна с два пробива за 5-2, но когато сервираше за мача имаше проблеми и изпусна два мачбола, след което Чилич върна единия пробив. Българинът обаче не показа нерви и веднага след това отново проби, за да затвори мача след 4 часа и 23 минути игра.  По този начин Димитров изравни най-доброто си представяне в Париж и стигна за четвърти път в кариерата си до третия кръг. Там той ще има ново тежко препятствие – швейцарецът Стан Вавринка, който по-рано днес победи Кристиан Гарин от Чили в три сета. Димитров и Вавринка имат по четири победи в досегашните си осем мача.  ", "date": "2019.05.29", "title": "Гришо надви Чилич в маратонска битка в Париж "}
{"url": "http://epicenter.bg/article/Reshenieto-za-predsedatel-na-EK-shte-bade-vzeto-v-ramkite-na--paketna-sdelka--/184341/7/0", "text": "Холандският премиер Марк Рюте заяви, че решение относно новия председател на Европейската комисия не е взето, но лидерите на страните-членки на ЕС са успели да постигнат малък прогрес в преговорите по този въпрос, предават ТАСС и Агенция \"Фокус\".  Рюте допълни, че е била постигната договореност, че председателят на Европейския съвет Доналд Туск ще проведе консултации по „пакетна сделка“ за ръководните длъжности в ЕС – председател на Европейската комисия, председател на Европейския съвет и върховен представител на ЕС по външната политика и сигурността.  „Длъжността на ръководител на Европейската централна банка (ЕЦБ) не влиза в сделката“, отбеляза Рюте. По неговите думи, това е разумно решение, тъй като изборът на ръководител на ЕЦБ „е отделна процедура, в която играят роля министрите на финансите и в която се отделя повече внимание на съдържанието, отколкото на другите постове“.   ", "date": "2019.05.29", "title": "Решението за председател на ЕК ще бъде взето в рамките на „пакетна сделка“ "}
{"url": "http://epicenter.bg/article/Merkel-otnovo-potvardi-podkrepata-si-za-Manfred-Veber/184345/7/0", "text": "Германският канцлер Ангела Меркел отново потвърди снощи подкрепата си за кандидата на десницата за председател на Европейската комисия - сънародника си Манфред Вебер, предаде БТА, цитирайки АФП.  \"Ние подкрепяме нашия кандидат - Манфред Вебер, други подкрепят своя, това е очевидно\", отбеляза Меркел след вечеря с 27-те си европейски колеги, посветена основно на бъдещия приемник на Жан-Клод Юнкер.   Канцлерката каза, че на вечерята европейските лидери са обсъдили \"профила\" на кандидата и увери, че всички са били съгласни, че той трябва да има опит, било то на национален или на европейски пост.  Докато мнозина лидери са скептични към опита на Вебер, заемал само висши длъжности в Европейския парламент, Меркел косвено го защити. Тя припомни на социалдемократите, че преди пет години техният кандидат беше не друг, а германецът Мартин Шулц, изградил цялата си кариера в Европарламента, както Вебер.  Лидерите от ЕС упълномощиха председателя на Европейския съвет Доналд Туск да води преговорите за определяне на следващия председател на ЕК, каза германската канцлерка, цитирана от ДПА. Задачата му ще е да осъществи преговорите между 28-те европейски лидери, както и преговори с Европейския парламент, така че да се постигне съгласие за конкретен кандидат преди следващата среща на лидерите на 20 и 21 юни.   Туск добави, че ще продължи консултациите си с Европейския парламент не само за председател на Еврокомисията, но и за президент на Европейската централна банка и върховен представител по въпросите на външната политика и сигурността. Той добави, че неговата амбиция е да има баланс между половете.   \"Не сме обсъждали имена, така че не ми задавайте въпроси в тази насока\", бе категоричен той. От кулоарите обаче стана ясно, че има сериозен разрив в позициите на френския президент Еманюел Макрон и на германския канцлер Ангела Меркел, тъй като държавният глава на Франция категорично не приема кандидатурата на шпиценкандидата на ЕНП Манфред Вебер.    Макрон заяви, че имената на оглавяващите висшите европейски институции може да се очакват на следващия Европейски съвет на 20 и 21-ви юни: \"Решихме да дадем мандат на Доналд Туск да работи през следващите седмици така, че да отдели на базата на нашия обмен предложения за имена. Ние взехме решение най-късно до Съвета през юни да задействаме четирите основни политически номинации, които произтичат от тези избори\".   На въпрос за критериите, на които те трябва да отговарят, президентът Макрон отговори: \"За мен критерият е прост - това да са жени или мъже, които да отговорят на проекта, който ще внесем и които могат да съберат необходимото мнозинство и в парламента, и в Съвета. Това е единственият критерий\". Макрон каза още, че ще се бори постовете да бъдат разделени поравно между мъже и жени.  Макрон допълни, че са се договорили да няма автоматично издигане на водещите кандидати на основните групи в европарламента. Това означава, че лидерите засега не са застанали зад Манфред Вебер - кандидатът за поста на Жан-Клод Юнкер от името на Европейската народна партия - най-голямата парламентарна група и в бъдещия състав на ЕП.", "date": "2019.05.29", "title": "Тежки пазарлъци в Брюксел! Меркел потвърди подкрепата си за Вебер, Макрон е твърдо против!"}
{"url": "http://epicenter.bg/article/Raznoglasiya-Makron---Merkel--Tusk-shte-posrednichi-v-pregovorite-za-izbora-na-predsedatel-na-EK/184349/7/0", "text": "Председателят на Европейския съвет Доналд Туск заяви, че Brexit е бил фактор за мнозинството от гласоподавателите, предпочели проевропейските партии. Именно Туск ще бъде посредник в преговорите между европейските лидери за избора на бъдещия председател на ЕК. Обсъждането на конкретни кандидатури се очаква да се случи на следващата среща на върха на ЕС, която ще се състои на 20 и 21 юни, съобщава БГНЕС.  По-рано вчера в кулоарите след срещата стана ясно, че са възникнали разногласия между Ангела Меркел и Емануел Макрон. След разговорите Меркел заяви, че поддържа Манфред Вебер, но \"останалите подкрепят своя кандидат, което е очевидно\".  В същото време Макрон заяви, че не иска да говори за конкретни имена, но заемащите най-отговорните позиции в ЕС „трябва да са мъже и жени, които са компетентни, креативни и харизматични“.  На заседанието във вторник са били обсъдени няколко конкретни кандидатури, освен тази на Манфред Вебер. Сред тях са главният преговарящ по Berxit Мишел Барние, който е французин, датската либерална депутатка Маргрета Вестагер и холандският левоцентристки кандидат Франс Тимерманс.   Резултатите от изборите показаха, че няма нито една политическа сила, която да може да диктува условията, което автоматично отхвърли схемата за водещи кандидати, посочени от партийните централи на Европа. Друга причина е, че и водещите кандидати не отговарят на неписаното правило на ЕС – председателят на ЕК да бъде висш премиер или председател на голяма институция, освен това не знаят и френски език.  Според новите правила от четирите позиции, които трябва да се разпределят, две трябва да са на жени. Трябва да натежи и географския избор, т.е. да има някакъв баланс, което означава Източна Европа да бъде добре представена. Затова и в някои медии се появиха спекулации за името на Кристалина Георгиева.   Премиерът Бойко Борисов отказа да ги коментира. Той обясни, че позицията на България е да бъде подкрепен водещия кандидат и че имаме Мария Габриел, която е показала добро представяне на преференциалния вот. Борисов заяви, че България ще подкрепи тези страни, които подкрепят искането ни седалището на Европейската агенция по труда да бъде позиционирана в България. ", "date": "2019.05.29", "title": "Разногласия Макрон - Меркел! Туск ще посредничи в преговорите за избора на председател на ЕК"}
{"url": "http://epicenter.bg/article/Bivshiyat-kmet-na-Teheran-ubi-vtorata-si-sapruga/184363/7/0", "text": "Бившият кмет на иранската столица Техеран Мохамед Али Наджафари лично е застрелял с няколко куршума втората си съпруга Митра Наджафи.   Иранската държавна телевизия съобщи, че Наджафари сам се е предал на полицията и направил пълни самопризнания. Тялото на жената бе открито в дома им в един от елитните квартали на Техеран. Съгласно Шериата мъжете в Иран имат право на няколко жени.    Източник: Канал 3", "date": "2019.05.29", "title": "Бившият кмет на Техеран уби втората си съпруга"}
{"url": "http://epicenter.bg/article/Edin-zaginal-i-nad-130-raneni-pri-nyakolko-tornada-v-amerikanskite-shtati-Ohayo-i-Indiana-/184369/7/96", "text": "Един човек загина, а най-малко 130 бяха ранени при поредица торнада в американските щати Охайо и Индиана, предават Асошиейтед прес и БТА.  Смерчовете са част от 55-те торнада, които според метеоролозите са връхлетели в понеделник осем щата на изток от Айдахо и Колорадо.  Късно вчера огромно и опасно торнадо се завихри в западния край на Канзас сити, щата Канзас, съобщи Националната метеорологична служба на САЩ.  Според властите най-малко 11 души са пострадали. Мащабът на щетите за момента е неизвестен.  ", "date": "2019.05.29", "title": "Един загинал и над 130 ранени при няколко торнада в американските щати Охайо и Индиана "}
{"url": "http://epicenter.bg/article/Bivshiyat-kral-na-Belgiya-Alber-Vtori-shte-se-podlozhi-na-DNK-izsledvane/184370/7/0", "text": "Бившият крал на Белгия Албер Втори ще се подложи на тест за бащинство, както иска Делфин Боел, която твърди, че е негова дъщеря.   Делфин Боел, която е на 51 години, се опитва да бъде призната за дъщеря на Албер Втори по съдебен път от 2013 г. Тя твърди, че майка й баронеса Сибил дьо Селис Лоншан е имала продължителна любовна връзка с него преди десетилетия. През октомври миналата година белгийски съд реши, че 84-годишният Албер Втори трябва да се подложи на тест за бащинство. Бившият крал оспори решението, като случаят беше отнесен до Касационния съд, който ще се произнесе до края на тази година. Междувременно Апелативният съд в Брюксел реши, че Албер Втори трябва да даде ДНК проба и в противен случай ще бъде глобяван по 5000 евро дневно. Резултатите от теста ще останат поверителни, докато съдът не се произнесе по обжалването.  ДНК тест през 2013 г. установи, че Жак Боел не е биологичният баща на Делфин. Съд на по-долна инстанция обаче се произнесе миналата година, че делото за бащинство няма правно основание, защото има други критерии за семейни връзки освен биологичните.   Източник: Нова.тв", "date": "2019.05.29", "title": "Бившият крал на Белгия Албер Втори ще се подложи на ДНК изследване"}
{"url": "http://epicenter.bg/article/Moshtna-burya-udari-Rumaniya--dvizhi-se-kam-Balgariya--Video--/184377/7/51", "text": "Мощна буря връхлетя Румъния. От кадри в социалните мрежи се вижда как градушка, придружена със силен вятър и пороен дъжд се сипят в град Залъу, предава Канал 3.  Бурята нанесе материални щети на покриви, жилища и автомобили, като към момента властите изчисляват щетите.  Град Залъу е административен център на окръг Сълаж, за който румънските метеоролози бяха обявили червен код за опасно време вчера.  Очаква се лошото време в страната да продължи и през уикенда.  У нас бе обявена опасност от поройни наводнения в следващите 48 часа.  ", "date": "2019.05.29", "title": "Мощна буря удари Румъния, движи се към България (Видео) "}
{"url": "http://epicenter.bg/article/Smartni-prisadi-grozyat-16-choveka--zapalili-momiche-v-Bangladesh-sled-signal-za-seksualen-tormoz/184381/7/0", "text": "Полицията в Бангладеш трябваше да повдигне обвинения на 16 човека днес включително и ръководителят на ислямската семинария заради шокиращото убийство на 19 годишно момиче изгорено до смърт.   Убийството на Нусрат Джахан Рафи миналия месец предизвика протести в цялата южно азиатска страна, като премиерът обеща да накаже всички виновни.   Рафи е била завлечена на покрива на ислямската семинария, където тя е учила. Нейните нападатели поискали от нея да изтегли обвиненията си за сексуален тормоз, които били подадени в полицията за неин учител. Когато отказала тя е била залята с керосин и подпалена. Момичето почина пет дни по-късно. Нейната смърт даде гласност на все повечето случаи на сексуално насилие в страната.   От полицията съобщиха, че по-късно днес ще бъдат повдигнати обвинения срещу 16-те участници, между които и две съученички на Рафи.   , заяви водещият разследването Махамед Икубал.   Той сподели, че ръководителят на училището, където Рафи е била ученичка е наредил убийството ѝ от затвора.   В края на март ученичката отива в полицията, за да подаде жалба за сексуален тормоз срещу свой учител. В изтекло видео се вижда как шефа на полицейското управление и казва, че това  . Икубал добавя, че 5 човека, включително три съученици на Рафи са я завързали с шалове докато останалите са я подпалвали. Планът е бил да представят случилото се като самоубийство.   Рафи е била с 80% изгаряния и умира в болницата на 10 април. Но преди това тя записва видео, в което повтаря обвиненията си против директора.   Братът на Рафи Махмуд Хасан Номан заяви, че иска бърз процес.  , каза той.   Източник: Канал 3", "date": "2019.05.29", "title": "Смъртни присъди грозят 16 човека, запалили момиче в Бангладеш след сигнал за сексуален тормоз"}
{"url": "http://epicenter.bg/article/Lavrov--Krizata-v-Kosovo-beshe-provokirana-ot-onezi--koito-iskat-sanitaren-kordon-okolo-Rusiya-/184387/7/51", "text": "Изострянето на ситуацията в Косово бе провокирано от онези, които искат да превърнат Балканите в „санитарен кордон“ около Русия. Това подчерта министърът на външните работи на Руската федерация Сергей Лавров пред журналисти, предава TACC, цитирана от Агенция \"Фокус\".  „Що се отнася до събитията в Косовска Митровица, такива провокации са полезни за онези, които искат да превърнат Балканите в санитарен кордон срещу Русия\", бе заключението на Лавров.  Съответното той заяви на пресконференция в Любляна след разговори със словенския си колега Миро Церар.  Във вторник сутринта служители на ROSU (специални части на косовското МВР) под предлог, че извършват акция срещу наркотрафик и корупция, влязоха на територията на населената със сърби северна част на Косово и задържаха около 30 души, включително сътрудник на мисията на ООН в Косово, гражданинът на Русия Михаил Краснощеков.  От Москвапротестираха остро и по-късно бе съобщено, че той е освободен.  „Косовските лидери вече са свикнали, че всички провокации ще им се разминат“, подчертаха от руското МВнР в коментар за поредното изостряне на ситуацията по оста Белград – Прищина.  ", "date": "2019.05.29", "title": "Лавров: Кризата в Косово беше провокирана от онези, които искат санитарен кордон около Русия "}
{"url": "http://epicenter.bg/article/Boris-Dzhonsan-na-sad-za-razprostranyavane-na-lazhi-po-vreme-na-kampaniyata-za-Brekzit-/184395/7/0", "text": "Борис Джонсън, един от кандидатите за премиерския пост във Великобритания, трябва да се яви в съда по обвинения за съзнателно разпространяване на лъжи е кампанията за референдума за членството на страната в Европейския съюз, предават AFP и Агенция \"Фокус\".  Джонсън, бивш външен министър, ще бъде призован да се яви пред съда в Лондон, за да се изправи пред обвинения в злоупотреби в държавната служба, се казва в писменото решение на съдия Марго Колман.  Джонсън ще бъде подведен под отговорност за твърдението от 2016 г., че Великобритания дава на Европейския съюз 350 милиона лири (440 милиона евро) на седмица.  ", "date": "2019.05.29", "title": "Борис Джонсън на съд за разпространяване на лъжи по време на кампанията за Брекзит "}
{"url": "http://epicenter.bg/article/Zelenski-zaminava-za-Bryuksel-na-parva-zadgranichna-vizita/184400/7/0", "text": "Първата чуждестранна визита на Володимир Зеленски като президент на Украйна ще бъде следващата седмица в Брюксел, съобщи днес неговият офис, предаде АФП, цитирана от БНР.  Зеленски, 41-годишен бивш комик, срази досегашният лидер Петро Порошенко на балотаж миналия месец в удар за традиционните политически сили.  По време на визитата на 4-5 юни Зеленски ще се срещне с председателя на Европейския съвет Доналд Туск и с шефа на ЕК Жан-Клод Юнкер.  Очакват се и разговори с генералния секретар на НАТО Йенс Столтенберг.  „Президентът ще информира партньорите от ЕС и НАТО за ситуацията със сигурността в Източна Украйна“, обяви офисът на Зеленски.  Във фокуса на дискусиите ще са начините за засилване на международните усилия за прекратяване на войната и допълнителните ключови реформи в Украйна.    ", "date": "2019.05.29", "title": "Зеленски заминава за Брюксел на първа задгранична визита"}
{"url": "http://epicenter.bg/article/EK-preporacha-za-vtori-pat-ES-da-zapochne-pregovori-za-prisaedinyavaneto-na-Severna-Makedoniya-i-Albaniya/184405/7/0", "text": "Европейската комисия препоръча днес за втори път ЕС да започне преговори за присъединяването на Северна Македония и Албания. Очаква се Съветът на ЕС да се произнесе по тази препоръка през юни, съобщи БТА.   Еврокомисарят по въпросите на съседството Йоханес Хан отбеляза, че преговорният процес досега е бил продължителен и това няма да се промени. Началото на преговорите не означава, че те ще приключат утре или след броени дни. Това са дълготрайни процеси, нереалистично е да се мисли, че процесът ще бъде кратък, посочи той.   На Западните Балкани остава още много работа по въпросите на върховенството на закона, човешките права, борбата с корупцията и организираната престъпност, добросъседството, като се следва македонският пример. Не сме против присъствието на Китай в региона, но европейските стандарти трябва да бъдат спазвани при прозрачността, обществените поръчки, финансовите обвързаности, добави еврокомисарят.   Северна Македония и Албания се възползваха от възможността по най-добрия начин. Албания предприе задълбочена промяна на правосъдната система. Трябва да признаем напредъка, макар да остава още работа, посочи Хан.   Северна Македония постигна историческо споразумение с Гърция, промени конституцията. Страната се превърна в пример за помирение и добросъседски отношения, включително с договора с България, и е единствената държава в региона, която днес няма спор със съседите. Предприеха се действия срещу корупцията, произведени бяха честни избори, допълни еврокомисарят.   Топката е в полето на ЕС, коментира върховният представител по външната политика и сигурността Федерика Могерини. Отчитаме забележителен напредък в Северна Македония и Албания. Ценим постиженията в отношенията на Скопие с Атина и София. Правосъдната реформа в Албания продължава и дава видими резултати. В последната година ЕС направи огромни инвестиции в Западните Балкани, включително със стратегията за региона и срещата в София, добави тя.   Турция остава кандидат за присъединяване към ЕС и ключов, стратегически важен партньор. В интерес на гражданите е да се обърне посоката на отстъпление от реформите, да се прекрати напрежението със съседите, особено в Средиземно море, поясни Могерини. По нейните думи би настъпило обезсърчение, особено сред младите в региона, ако ЕС престане да бъде перспектива. ЕС е възможност за постигането на помирение, имаме обща отговорност промените да се превърнат в необратими, посочи върховният представител. По думите на Могерини днес основният двигател за разширяването на ЕС са страните от Общността, чиито съседи не са в ЕС.   Хан призова Босна и Херцеговина да излъчи управление, за да има ЕС събеседник. Той отчете, че остават известни проблеми в Черна гора и Сърбия. По неговите думи Сърбия има нужда от създаването на възможности за правно обвързващо споразумение с Косово.   Необходимо е Косово да премахне въведените такси, за да възстанови диалога с Белград. Ще направя нов опит да развържем този възел. Може би през юли, макар да не съм сигурен, че ще успеем засега, уточни еврокомисарят.", "date": "2019.05.29", "title": "ЕК препоръча за втори път ЕС да започне преговори за присъединяването на Северна Македония и Албания"}
{"url": "http://epicenter.bg/article/Konte-skastri-Salvini--Az-karam-vlaka--/184411/7/0", "text": "Премиерът на Италия Джузепе Конте предупреди своя заместник и министър на вътрешните работи Матео Салвини да престане с вредните според него за страната в този момент изцепки срещу ЕС. В приглушен стил „Аз карам влака!“ министър-председателят поиска от вицепремиера и лидер на партията „Лига“ да се отнася с повече респект към неговата институционална роля и с доверие към самия него като обединителна фигура на управляващата коалиция и неин гарант. Това пише Агенция \"Монитор\".  Ако Салвини продължава да се държи предизвикателно като напоследък и да загърбва договорките, върху които се крепи управляващото мнозинство, вероятно съвсем скоро ще има правителствена криза и евентуално предсрочен вот – загатна пред журналисти Джузепе Конте.  В същото време политическият водач на Движението „Пет звезди“ Луиджи ди Майо, който е вицепремиер като лидера на „Лига“ и министър на труда и социалното дело, поиска вот на доверие от членовете на политическата му формация. Причината за това е крайно незадоволителното представяне на Движението на изборите за европейски парламент в неделя.  „Петзвездниците“ на практика получиха по-малко от половината гласове, дадени за тях на вътрешния парламентарен вот в края на миналогодишната зима и симпатизантите поискаха някой да понесе политическа отговорност за погрома. Луиджи ди Майо първоначално обяви, че не се чувства виновен за неуспеха, но след това поиска доверието на редовите членове и симпатизантите на движението чрез гласуване утре в нарочна интернет – платформа.  Наблюдателите в Рим и Милано смятат, че ако Ди Майо не получи исканото одобрение, то той ще сдаде и лидерския пост, и министерските си кресла, предизвиквайки правителствена криза. Иначе за негов наследник вече се сочи Алесандро Ди Батиста - активиста на движението, държан от известно време в сянка от неговия основател Бепе Грило.  Ако се вярва на политическите анализатори в Италия, масло в разгарящия се огън на противоречия в управляващата коалиция може да налее очакваното от Рим писмо на Европейската комисия с искания за ограничаване на държавните разходи и съответно за намалявания на вътрешния дълг – проблеми, за които и „Лига“, и донякъде „Пет звезди“ въобще не искат да чуят.  ", "date": "2019.05.29", "title": "Конте скастри Салвини: Аз карам влака! "}
{"url": "http://epicenter.bg/article/Sadiya-v-Evropeyskiya-sad-ot-evreyski-proizhod-e-noviyat-prezident-na-Latviya/184412/7/0", "text": "Парламентът на Латвия днес избра съдията от Европейския съд Егилс Левитс за следващ президент - предимно церемониален пост с ограничени политически правомощия, предадоха Ройтерс и Франс прес, цитирани от Новини.бг.  63-годишният юрист беше подкрепен от 61 депутати в еднокамарния Сейм, който има 100 членове. Четиригодишният му мандат започва на 8 юли, когато приключва мандатът на сегашния държавен глава Раймондс Вейонис. Кандидатурата на Левитс беше издигната от партиите в управляващата коалиция и той беше фаворит в надпреварата, предаде ТАСС.  \"Ще бъда президент на цяла Латвия: на тези, които живеят в страната и тези, които живеят в чужбина, на бедните и заможните\", заяви Левитс пред парламента след обявяването на резултатите, предаде АФП. На пресконференция след избирането си той заяви пред медиите, че не подкрепя прякото избиране на президента. Според него това няма да подобри нищо, отбелязва ТАСС.  През 1972 г. Левитс и семейството му, латвийски патриоти от еврейски произход, са експулсирани от СССР от КГБ, който ги сметнало за заплаха за комунистическия режим. Те се преместват в Германия, където той учи право и политически науки, посочва АФП.  След завръщането си в Латвия е участвал в създаването на Декларацията за възстановяване на независимостта на Латвия, обявена на 4 май 1990 година. Автор е и на приетия през 2014 г. преамбюл към конституцията. През 2015 г. се кандидатира за президент, но не успява да спечели изборите.  Левитс е бил посланик на Латвия в Германия, Швейцария, Австрия и Унгария, депутат в Сейма, министър на правосъдието и съдия в Европейския съд по правата на човека. В момента е съдия в Европейския съд.  Съпругата му Андра Левита е гинеколожка. Двамата имат една дъщеря - Индра. В отговор на критиките, че живее в чужбина, Левитс подчерта, че прекарва цялото си свободно време в Латвия заедно със семейството си.  Президентът на Латвия има представителни функции. Той е върховен главнокомандващ, може да внася законопроекти и да ги връща на парламента, както и да номинира кандидати за министър-председател.", "date": "2019.05.29", "title": "Съдия в Европейския съд от еврейски произход е новият президент на Латвия"}
{"url": "http://epicenter.bg/article/Sergey-Lavrov--Avstriyskoto-pravitelstvo-stana-zhertva-na-rusofobska-kampaniya-/184416/7/0", "text": "Правителството на Себастиан Курц в Австрия, което беше отстранено от власт на 27 май, стана жертва на русофобска кампания, заяви министърът на външните работи на Русия Сергей Лавров на пресконференция в Словения, където е на посещение, съобщиха ТАСС и БТА.  \"Става въпрос за говореща руски език босненска студентка. Мисля, че тук всичко е ясно за всички. Русофобията сега е на мода, за нея може да се получат някакви позитивни дивиденти от \"по-големите братя\", може всичко да се приписва на руснаците на принципа highly likely (\"много вероятно\" - англ.), който обяви навремето (британския премиер) Тереза Мей. Това е много модерно\", каза Лавров.  \"Показателно е, че свободните средства за масово осведомяване на Запад, които активно подеха версията за руския произход на тази девойка, по-късно наистина започнаха да говорят за \"рускоговореща\" и редовно напомняха за това. Сега, когато се изясни босненският произход на тази студентка, по някаква причина за това съобщават малко, ако изобщо съобщават\", каза руският външен министър.  Австрийското правителство на Себастиан Курц падна, след като на 17 май германски телевизии разпространиха откъси от видео, направено със скрита камера от вила в Ибиса, в което коалиционният партньор на Курц Ханс-Кристиан Щрахе показва, че е готов да осигури на мнима племенница на руски олигарх важни договори за обществени поръчки в замяна на незаконно финансиране.  ", "date": "2019.05.29", "title": "Сергей Лавров: Австрийското правителство стана жертва на русофобска кампания "}
{"url": "http://epicenter.bg/article/SASht-obviniha-Rusiya--che-ne-spazva-moratoriuma-varhu-yadrenite-testove-/184420/7/0", "text": "САЩ считат, че Русия не изпълнява мораториума върху ядрените изпитания, заяви началникът на управлението на военното разузнаване на Пентагона генерал-полковник Робърт Ашли-младши, предават РИА Новости и Агенция \"Фокус\".  „Нашите знания за разработването на ядрени оръжия ни дават повод да смятаме, че изпитателната активност на Русия й е помогнала да развива ядрения си потенциал“, отбеляза той по време на изказване в Института Хъдсън.  При това САЩ, по неговите думи, се придържат към стандарта на „нулев заряд“.  „Засилването на Русия както в стратегическите, така и в нестратегическите ядрени сили е възможно за сметка на постоянно приоритетно финансиране на ядрените разработки и инфраструктурата за тяхното производство“, добави Ашли.  В момента Русия може да произвежда хиляди бойни глави на година, твърди генералът.  Последното ядрено изпитание в СССР е проведено на 24 октомври 1990 година. През 1996 година ООН прие Договора за всеобхватна забрана на ядрените изпитания, подписан от повече от 180 държави. При това редица страни така и не ратифицираха споразумението, включително САЩ.  ", "date": "2019.05.29", "title": "САЩ обвиниха Русия, че не спазва мораториума върху ядрените тестове "}
{"url": "http://epicenter.bg/article/SASht-zaplashvat-ES-s-nakazanie-zaradi-mehanizma-za-zaobikalyane-na-amerikanskite-sanktsii-/184425/7/96", "text": "Администрацията на президента на САЩ Доналд Тръмп заплаши да наложи санкции на Германия, Великобритания и Франция, които участват в създаването на механизма INSTEX (Instrument in Support of Trade Exchanges – Инструмент в подкрепа на търговския обмен), който трябва да обезпечи търговско-финансовия обмен между страните, заобикаляйки санкциите на САЩ, ако започне да бъде използван. Това съобщава Bloomberg, като се позовава на писмо от заместник-министъра на финансите на САЩ Сигал Манделкер, която курира противодействието на тероризма и финансовото разузнаване в Министерството на финансите на САЩ.  Според текста на писмото, постъпило в разпореждане на агенцията, официалните лица, които участват в създаването на INSTEX, ще бъдат изключени от финансовата система на САЩ, ако механизмът влезе в сила.  На 8 май 2018 година Доналд Тръмп обяви, че Вашингтон излиза от Съвместния всеобхватен план за действие (СВПД), а през ноември бяха възстановени санкциите срещу Иран, включително забраната за износ на нефт. Сделката бе сключена през 2015 година и ограничаваше ядрените разработки на Техеран в замяна на отмяна на санкциите на Съвета за сигурност на ООН и едностранните ограничителни мерки на САЩ и ЕС.  Заради настояването на Вашингтон, Иран беше изключен от системата за международни плащания SWIFT, което затрудни сериозно финансовите взаимоотношения между иранския бизнес и чуждестранните партньори. През януари 2019 година Берлин, Париж и Лондон обявиха за създаването на специален механизъм за плащания с Иран, който позволява да се поддържа търговията с него, заобикаляйки санкциите на САЩ.  В тази връзка във Франция беше регистрирана проектна компания под името INSTEX. В последно време Техеран все по-често критикува ЕС за забавяне в прехода към практическо използване на този механизъм.   ", "date": "2019.05.29", "title": "САЩ заплашват ЕС с наказание заради механизма за заобикаляне на американските санкции "}
{"url": "http://epicenter.bg/article/Robart-Malar--Ne-mozhehme-da-povdignem-obvinenie-sreshtu-deystvasht-prezident-/184426/7/96", "text": "Специалният прокурор Робърт Мълър заяви в първото си публично изявление за своето разследване, че повдигането на обвинения на президента Тръмп никога не е било вариант за неговия екип. Той се позова на препоръки на министерството на правосъдието, които забраняват предявяване на обвинения към действащ президент, предадоха световните агенции, цитирани от БТА.  \"Обвиняване на президента в престъпление не беше вариант, който да обмисляме. Изводът ни беше, че не можем да заявим дали президентът е извършил престъпление или не\", каза Мълър.  Той посочи, че би било несправедливо да се повдигат обвинения на някого в някакво престъпление, ако обвиненият не може да се защити в съда.  \"Ако бяхме убедени, че президентът очевидно не е нарушил закона, щяхме да го кажем\", подчерта Мълър.  Специалният прокурор също така заяви, че не смята за подходящо да свидетелства в Конгреса, въпреки желанието на демократите да го изслушат за разследването му на подозренията за руска намеса в президентските избори в САЩ от 2016 г.  Робърт Мълър съобщи, че напуска министерството на правосъдието, след като разследването му е завършило, предаде Асошиейтед прес.  Мълър беше на щат в правосъдното министерство и след март, когато предаде доклада на разследването си на министъра Уилям Бар, но министерството не съобщава каква работа е вършел Мълър оттогава.  Президентът на САЩ Доналд Тръмп каза, че днешното изявление на специалния прокурор Робърт Мълър, който разследваше евентуална намеса на Русия в президентските избори в негова полза, не носи нищо ново и е време страницата да бъде затворена, предадоха Франс прес и Ройтерс.  \"Нищо не се променяь що се отнася до доклада Мълър. Нямаше достатъчно доказателства и в такъв случай, в нашата страна, човек е невинен\", написа в Туитър Тръмп.  \"Случаят е приключен! Благодаря\", допълни президентът на САЩ.  В своето изявление Мълър обаче не обяви изрично, че Тръмп не възпрепятствал правосъдието, отбелязва Ройтерс.  ", "date": "2019.05.29", "title": "Робърт Мълър: Не можехме да повдигнем обвинение срещу действащ президент "}
{"url": "http://epicenter.bg/article/-39-39-Geto-39-39----baletat-na-Mario-Piatsa---kartina-na-svobodata/184352/6/0", "text": "от това определение е тръгнал международно признатият хореограф Марио Пиаца, за да създаде своя балет, носещ същото заглавие.   „Гето“ – спектакъл, който е в непрестанна еволюция още от неговото зараждане през сезон 2002/2003 г. за Teatro Massimo, Палермо. „Гето“ – от 21 май премиерно в програмата на Старозагорската опера, обогатявайки вече достатъчно широкия репертоар, замислен и осъществен от  главната художествена ръководителка на балетната трупа – прима балерината Силвия Томова, започва своя тур.     Новата постановка е мислена точно за тази балетната трупа. Възстановката е на Людовик Парти (асистента на Марио Пиаца и от този сезон, репетитор на балета в Стара Загора). Но и самият Марио Пиаца потвърждава, че „Гето“ се развива и е абсолютно различен от предишно поставения от него в Софийската опера.   Сценичната визия на спектакъла е вдъхновена от поетичната живопис и от цветовете на Марк Шагал, в драматургичното действие се развиват основните теми на хореографския проект за ново виждане на движенията.   Сценографията е на художника Тодор Демеров, а костюмите са на Мария Христова.   В главната роля на Сара ще видим артистичната, с прекрасна танцова техника, примабалерина   – носител на „Кристална лира“ 2018 в категорията „Млад изпълнител“. В ролята на Давид ще ѝ партнира  . Талантливият балетист произхожда от артистично семейство – неговата баба, която присъства на премиерата на „Гето“ в Стара Загора, е бивша балерина.   В ролята на Душата ще танцува  , която освен със своята грация и изящност, привлича вниманието с много успешните си авторски хореографии. Запомнящо е участието и на японеца Томоки Ишиго в ролята на Главния равин. Томоки вече направи своите първи впечатляващи главни роли на Базил (“Дон Кихот“), на Шута в „Лебедово езеро“ и се радва на симпатията на старозагорската публика.   В спектакъла участва почти цялата международна балетна трупа. Именно тази многоцветност и разнообразие от над 11 националности вдъхновява хореографът Марио Пиаца да даде нов живот на своята атрактивна и изпълнена с богато човешко съдържание постановка.   Неповторимата енергия на младия състав на Старозагорската опера превърна „Гето“ във спектакъл-фойерверк, който „изстреля“ артистите в неподозирана от самите тях нова професионална орбита.   „Отправната точка при изграждането на този спектакъл беше необходимостта да се изправим пред въпросите за отхвърлянето и изгнанието чрез изследване на гетата, реални и виртуални, които се раждат от страха, натрупан от недоверието. Еврейското гето представлява концентрирана общност от хора, със своята историческа памет, включително музиката Клезмер и циганските напеви, двойка младоженци е емблема на бъдещото развитие на общността. В творбата се смесват хумор и страх, болка и усмивка в осъзнаване на това, че има \"Ха Тиква\" (Надежда), която ще даде необходимата сила за преодоляване заедно на всички пречки. Това е танцувална картина на нормалния живот и на познанието. Послание за мир и свобода“ – споделя Марио Пиаца.   ''Гето'' е наградено през 2002 с едно от най-големите признания за изпълнителски изкуства на Европейската асоциация за еврейска култура в Лондон. Олицетворява мечтата на всяка малцинствена група, преследвана и потискана заради етническата си принадлежност, сексуална ориентация или религиозно вярване, да излезе от изолацията и да постигне желаната свобода, посредством музиката – общото наследство на човечеството.   Гетото тук се счита за символ на всякаква дискриминация. Главните герои Давид, Сара и главният Равин, интерпретират живота в колоритен, поразителен калейдоскоп от чувства и страсти: от брачната любов, сватбата, традициите и празненствата до отчаянието, депортацията и трагедията на Шоа (Холокост). Героят разказвач Ха Тиква (на еврейски означава Надежда) описва силата, вярата и възраждането на народа на Израел. Като започнем от танцовите стъпки по „Underground“ на Горан Брегович, преминем през разтапящата музика Клезмер, циганските песни като „Джелем джелем“ – спомен от изтребването на ромите, и стигнем до нарастващо сърцебиене, което ще разтърси зрителя от вълнение.   Световноизвестният хореограф Марио Пиаца е роден в Канада (Монреал); образованието му е от Италия – учи класически балет, и САЩ – модерен. Работи в различни театри в Италия, Канада, Венецуела, Франция, Чехия, Сърбия, САЩ.   Билети за спектакъла на „Гето“ в София могат да бъдат закупени от касата на Музикалния театър „Стефан Македонски“, онлайн и в мрежите на     ", "date": "2019.05.29", "title": "''Гето'' – балетът на Марио Пиаца – картина на свободата"}
{"url": "http://epicenter.bg/article/15-balgarski-ucheni-sa-nominirani-za-nagradite--Pitagor-/184396/6/0", "text": "15 български учени са номинирани за наградите на Министерството на образованието и науката (МОН) „Питагор“ за научни постижения, съобщават от ведомството. Отличията ще бъдат връчени за 11-а поредна година на церемония във Военния клуб в четвъртък.   Те са разпределени в седем категории - за цялостен принос в развитието на науката, за млад учен, за утвърден учен в областта на природните и инженерните науки, в социалните и хуманитарните науки, в медицинските науки, за успешен ръководител на международни проекти, както и за колектив с успешна експлоатация и комерсиализация на научните резултати.   Кандидати за „Питагор“ тази година бяха 37 български учени, от които жури номинира 15. Техните постижения са в изследвания на мозъчно-съдовата болест и други форми на деменция, засягащи централната нервна система (болест на Алцхаймер, Паркинсонова болест, множествена склероза, епилепсия и др.), изследвания на интелекта и други функции в неврогенетиката, в експерименталната фармакология с фармакотерапия на ендокринната система и приложение на стволови клетки при лечение на тумори. В разработките си учените са разглеждали още натрупването и дисоциацията на 70 ключови белтъка, участващи в поправката на ДНК и свързаната с това резистентност към антитуморни препрати, създаване на платформа за систематична оценка на ефектите от противораковите лекарства, звездната астрономия в контекста на нови научни теории за образуване и еволюция на звездите, действието на физическите и социалните фактори на градската работна среда върху колективното нервно-психическо здраве и други.", "date": "2019.05.29", "title": "15 български учени са номинирани за наградите „Питагор“"}
{"url": "http://epicenter.bg/article/Sting-pristiga-v-Sofiya-tazi-sedmitsa/184406/6/0", "text": "Британската суперзвезда Sting пристига в София тази седмица, за да подари на българската публика един невероятен концерт в Арена Армеец! Турнето My Songs започна преди няколко дни, а България е една от първите държави, които ще станат част от обиколката на музиканта.   На 24 май излезе и едноименният албум My Songs, който включва едни от най-големите хитове на Sting, белязали кариерата му, в нов прочит и аранжимент.    Sting пристига в България заедно с голям екип и с личния си готвач, съобщават от София Мюзик Ентърпрайсис. Концертът ще е наистина специален и впечатляващ. Самият музикант описва турнето като \"животът му в песни\". Специален гост на концерта ще бъде младата поп изпълнителка - Chinchilla. Тя дебютира през 2019 със забележителния си сингъл, “Elements”, с който пречупва музикалните жанрове. За кратко време тя набира изключително голям брой фенове по целия свят!   Огромният интерес към концерта, който ще бъде на 1 юни, беше очакван. Билетите са почти разпродадени, като все още има ограничено количество в продажба. Те могат да бъдат закупени от касите на Арена Армеец и Ивентим, както и онлайн на    Входовете на Арена Армеец в деня на концерта ще бъдат отворени в 18:30 ч. Булевард “Асен Йорданов“ няма да бъде затворен. Приканваме всички фенове да се насочат към залата по-рано, за да може да се извършат рутинните проверки по безопасността навреме. Chinchilla ще се качи на сцената около 20:00 ч., а Sting около 21:00ч. ", "date": "2019.05.29", "title": "Sting пристига в София тази седмица"}
{"url": "http://epicenter.bg/article/Prikazni-geroi-na-1-yuni-sred-detsata-na-ploshtad--Slaveykov-/184410/6/0", "text": "По случай Деня на детето 1 юни Столична библиотека ще празнува на обновения площад „Славейков“ заедно с актьори, художници и детски автори.  В Мраморното фоайе от 10 ч. – откриване на фотоизложбата „Очи между клоните“ на седемнадесетгодишния Алпер Османов. Младият фотограф ще запознае децата с приказните диви животни и природа, за бъдещето на които всички трябва да положим усилия; В Американския център от 10–11 ч. и от 12–13 ч. – демонстрация на 3D писалки, работа с 3D принтер и роботите Finch за по-големите деца;  От 11 до 12 ч. – приказни герои ще забавляват децата с много изненади и награди. Конкурс за най-атрактивна маска и костюм; От 11 до 13 ч. – арт ателие с художника Христо Кърджилов. Децата ще рисуват, а най-добрите рисунки ще бъдат изложени в Детския център; От 13 до 14 ч. – представяне на книгата-игра „Тити рисува букви“ – специално разработено помагало за нуждите на деца с дислексия; 14–15 ч. – Театърът на маса на английски език ще започне с Барбароните и ще продължи с множество забавни игри и задачи за децата; 15–16 ч. – фондация „Четири лапи“ гостува с интересни презентации и ролеви игри за участниците; На площада ще бъде и мобилната библиотека – Библиобус, от който децата ще могат да си взимат книги.  Специален гост ще бъде преводачката Мария Енчева и двамата ѝ сина.  През целия ден ще има много музика и игри. Всички желаещи деца ще получат едногодишни безплатни читателски карти за Библиотеката на София. На 1 юни 2019 г. Детският център ще работи за Вас с удължено работно време от 9:00 до 17:00 часа. Каним всички деца и родители да празнуват с нас!  При лоши атмосферни условия всички събития ще се проведат в Детския център на Столична библиотека.", "date": "2019.05.29", "title": "Приказни герои на 1 юни сред децата на площад „Славейков“"}
{"url": "http://epicenter.bg/article/Nikolay-Tsenkov-debyutira-na-literaturnata-stsena-s--Chovekat--koyto-prodade-moreto-/184415/6/0", "text": "На 31 май Николай Ценков дебютира на литературната сцена с един чудесен сборник с разкази - „Човекът, който продаде морето”! Дванайсет истории, вдъхновени от действителни събития, разказани през гранични човешки ситуации.   „ ” (112 стр., цена: 14 лв.) обхваща истории, случили се в различно време и на различно място. Предстои ви странно пътешествие из романтичните площади на Катания, топлите улици на Джакарта, култовите места на Дъблин. Ще се огледате във витрините на виенските кафенета и ще помълчите в светата обител в Превели. С носталгия ще се върнете в любимия стар Созопол, съхранил нишките на онова вечно време – отминало и настъпващо, действително и измислено, но винаги повтарящо се. А по време на пътуването ще чувате примамливия ритъм на морето - отдавна вече проиграно, печелено и губено, но винаги там, на същото място, оттатък брега, зад скалите.    е роден през 1985 г. в Стара Загора. Завършил е право, а в момента работи върху дисертацията си в областта на социалната философия. Заемал е ключови позиции в частния и публичния сектор, където е придобил богат професионален опит в сферата на икономическата дипломация и проектното финансиране. Сборникът с разкази „Човекът, който продаде морето“ е неговата първа книга.     Тук е студено и красиво. Имам чувството, че преди стотици години всичко е било същото. Че същите хора са живели в този спрян като в кадър град, който наричат Виена. Тук всичко е толкова старо, че както и да нарека предметите, няма да сбъркам. Те още преди векове са имали десетки имена и са ги запазили. Малките улички в центъра винаги ме извеждат до някоя църква. Камбаните бият за кратко, колкото да напомнят, че е време за следобедното кафе или пък направо за бира. Местните разпознават безпогрешно този сигнал и се шмугват зад витрините на сгушените в кадифения мрак кафенета.  На мен пък ми се пие ром, така, нали все наопаки ги правя нещата. В Kleines Café нямали ром, разбирам от бармана келнер – тъмен австриец с прошарена къдрава коса, с раирана тениска и тиранти върху нея. Предлага ми бира. Наливна. Светла. Местна.  – Добре – съгласявам се.  – И наздраве – вика ми.  Място намерих до бара под нещо като арка. Дяволите да ме вземат и небето да се стовари върху главата ми! Само да имаше ром… Море, ех, море. Всичко му е прекрасно на този град, само море няма. Ех, да имаше, влизах на мига в него да гоня звездите.  От стената над ваза с изкуствени цветя ме гледа опушен портрет на Антонен Арто – тъмен и пронизващ, захапал почти угарка от цигара. А от старите тонколони дрезгаво пее Кърт Кобейн. За някакъв, който продал света. За минутки дръпвам първата бира, не разбирам кога. За какво ли му е на онзи да продава света, не разбирам… Какво ще си купи, след като вече го е продал. Няма смисъл…  Поръчвам си втора бира от бармана келнер с раираната тениска и тирантите. В кафенето непрекъснато влизат хора, оглеждат се за свободни места, но е тясно; няма къде и си тръгват. Пълно е. Море от хора… Колоните вече разнасят насечен джаз ритъм. Ама нещо като фламенко. Отивам до бара за още бира. Мамка им, шибани туристи, само се бутат. И като почнат да се усмихват, направо ми се повръща. Светлините на града едва стигат до малкия павиран площад пред кафенето. А морето е заседнало в сърцето ми. То обича единствено живите, другите ги изхвърля на брега. Когато си тръгна от този град, ще намеря моето момиче, онова с бадемовите очи, обещавам! И ще излезем с лодка в морето. Аз ще ловя риба, а тя ще лежи до мен леко уморена от слънцето. През рева на моторите и силния плясък на лодката ще усетя странния прималял рефрен на сърцето си. Винаги го чувам, когато се завръщам от морето – примамливо далечно в последния поглед, който хвърлям към него.  Поръчвам си третата бира и се чудя дали да не взема направо и следваща. През това време хората от мразовития град, който наричат Виена, започват лежерно, но организирано да се изнасят от кафенето. Без разточителни сбогувания. Утре е работен ден, трябва да стават. С чувство за мяра. Връзката ми се бави и започвам да се изнервям. Този път аз избрах мястото за размяна. Винаги трябва да се сменят местата. Това е закон в нашия занаят. Сигурно проверява за засада и затова се бави. Опитвам се да се успокоя. Не трябва да привличам излишно внимание. И не трябваше да подранявам толкова много. Ще се напия, докато дойде връзката.  Поръчвам си бира отново. Онзи тъмен портрет на стената ме гледа някак си снизходително. Барманът келнер натиска едно копче и от колоната провлачено излиза гласът на Боб Дилън. Разправя нещо за вятъра, как всичко било вятър. Глуповат отговор на глупав въпрос. Като всяка песен, като всяка среща, като всеки копнеж. Димът става тежък, стените го поглъщат.  Гледам хората около мен и се опитвам от всекиго да запомня по нещо, с което да го разпознавам. С това се занимавам професионално – събирам разни образи, променям ги малко, давам им нов живот и ги продавам. Не, не, не съм художник или писател. Когaто бях фотограф, колекционирах лица, a след като влязох в бизнеса с фалшиви паспорти, започнах да колекционирам самите хора; раздавам картите на новите им съдби. Лицата за мен нямат значение. Те са само снимки, восъчни маски. Самият аз вече едвам разпознавам лицето си. Затварям очи и не мога да си го представя. Всякакви хора събирам… Едни са стъпили накриво, други просто искат да избягат, да се спасят. Да се опитат да започнат отначало. Каквото било, такова. Нито питам, нито 36 казвам. Лъжа се, че им помагам. Тази лъжа помага на мен.  Някой ден ще замина с моето момиче, ще живеем на морето и ще снимам само бадемовите ѝ очи, топли и нежни. Толкова малко ми трябва, за да имам толкова много. „Ами защо не заминеш още сега, глупако? – казвам си наум. – В крайна сметка продаваш фалшиви паспорти. И колко още мислиш, че ще те чака това момиче, дето все опяваш за него? Все по-трудно прикриваш честите си „командировки“. Вятър работа си ти… вятър човек. Да си беше останал поне фотограф, проклетнико. Винаги знаеш кое е най-доброто за теб, но не се решаваш. Не ти стиска. Удобно е да нямаш избор. Човек винаги може да направи разлика между доброто и злото, нали? Но си мълчи, докато не се окаже, че е изправен пред стената. Обикновено хората, които имат нужда от фалшиви паспорти, избират да променят живота си. А ти стоиш и чакаш. Страх те е да не изгубиш досегашния си живот, дори и да не го харесваш. Нещастник, ти вече си прокуден от тържеството на живота. Защо, по дяволите, си изпълнен с толкова колебания? Дали защото не си изгубил вече представа за истината? Нормално е, ти си фалшификатор. Фалшивото стана норма. Истината стана лъжа.“ Жалко, че си ги мисля тези неща пиян, а трябва да ги свърша, когато съм трезвен.  Свършила ми е бирата. През малкия прозорец до съседната маса виждам сенките на двама прегърнати, току-що влюбени. Луната е прекалено горда, за да им свети. Затова забелязвам само очертанията на телата им, преливащи в тъмнината. Най-после връзката ми се е появява. Бях работил няколко пъти с него и преди. Бърз и директен е, мургав тип, винаги с набола синьо-сивкава брада.  – Имаше ли проблеми? – пита ме.  – Не – отговарям.  – В теб ли са нещата?  Предавам му малък пакет и той го опипва, бързо прекарвайки пръсти отстрани. Прибира го в малка спортна чанта и ми подава плик оттам.  – По две хиляди на паспорт, според уговорката – казва.  – Приключихме – кимвам аз.  – Добре.  – Връзката става от стола.  – Постой още десетина минути, преди да си тръгнеш.  – Изчакай – хващам го за ръката.  – Какво?  Дискът се завърта и песните започват да се повтарят. Дрезгавият глас на Кърт Кобейн отново излиза от старите тонколони. Пее за онзи, който продал света. Заслушвам се:  I must have died alone  А long, long time ago…  Може и прав да е, мисля си. Надигам се и завирам главата си в лицето на връзката ми. Говоря бавно и с присвити очи:  – Искам да те питам нещо. Виждаш всичко, но не казваш нищо, а? Не се налага да зяпаш и да наблюдаваш усилено, нали? Просто забелязваш. Усещаш разни неща, знам. Това, което се изплъзва на другите, които се озъртат като уплашени животинчета. Ти просто виждаш и помниш, така е. И аз съм същият като теб. Познавам те. Познавам това проклятие.  – За какво говориш изобщо?  Гласът на Кърт Кобейн продължава да звучи в ушите ми:  I never lost control  You’re face to face  With the man who sold the world.  – Харесва ти, нали?  – продължавам аз, без да обръщам внимание на въпроса.  После се залепвам за ухото му и шепна:   – Да. И на мен ми харесва. Особено когато имам контрол върху лудостта. Онази обаче, стихийната, не опитомената. И двамата знаем нещо – в нашия шибан живот няма значение колко си умен, богат и красив. Единственото, което има значение, е колко си луд.  – Прибирай се, пиян си.  Излизам от кафенето залитащ и се опитвам да си запаля цигара. Малкото площадче отпред е потънало в тишината на мрака. Морето свири в главата ми с припева на вълните. Градът се приготвя за сън. Паветата на площада са като пясъка на плажа – ситни и жълти, стъпвам и потъвам. Уличните лампи светят изтощено върху тях  – като далечни звезди над мрачно небе. Вятърът, идващ от малките улички, носи прилива от неизвестна посока. Отрязаната луна ми намига премрежено и аз се усмихвам на нейната полулилава илюзия. Дълбоко в сърцето ми едно мъничко, но така могъщо гласче се обажда с най-властния си и нежен зов: „Върви при онзи, който продал света“. А морето примамливо тактува в своя ритъм. Винаги го чувам.  ", "date": "2019.05.29", "title": "Николай Ценков дебютира на литературната сцена с „Човекът, който продаде морето”"}
{"url": "http://epicenter.bg/article/Rusko-izdanie--Evropeyskiyat-parlament-protiv-Evropa-/184367/11/33", "text": "Изборите за Европейски парламент завършиха с прогнозирани, ни печални за перспективите на „общия европейски дом“ резултати. Позициите на привържениците на единството на Европа отслабнаха. Радикалите, които обективно работят за разпадането на това интеграционно обединение, напротив, подобриха положението си. Европейците демонстрираха убедително, че проектът „Европейски съюз“, поне в този вид, в който е в момента, никак не им харесва, пише електронното издание на руското официозно списание „Експерт“ в материал, представен от Агенция \"Фокус\" без редакторска намеса.  Изборите, проведени в страните от ЕС от 23 до 26 май, наистина могат да се нарекат исторически. В Европейския парламент за първи път след края на Студената война балансът на силите се промени. Дясната Европейска народна партия (ЕНП) и Прогресивният алианс на социалистите и демократите (ПЕС) загубиха мнозинството си и ще трябва да се договорят за коалиция с други фракции.  Дясноцентристите и социалистите не стигнаха до победа съвсем за малко. Те получиха 331, а не необходимите им 376 мандата за болшинство. Разбира се, част от гласовете на двете партии отидоха при евроскептиците. „Европейският алианс на народите и нациите“ (Бившата партия „Европа на нациите и свободите“), където тонът задават пратениците на Марин льо Пен, и „Европа за свобода и пряка демокрация“, в която влиза и партията на Найджъл Фарадж с говорещото само за себе си име Брекзит, получиха 111 депутати срещу 78 на миналите избори за Европейски парламент.  Но само по себе си това засилване на принципните противници на обединена Европа едва ли би попречило на социалистите и дясноцентристите да запазят мнозинството, ако не бяха принципните поддръжници на европейското единство.Те бяха вдъхновени от френския президент Еманюел Макрон. В часа, когато евроскептиците атакуваха, той направи призив за увеличаване на правомощията на ЕС - дори публикува статия, в която очерта плана си за реформа на Европейския съюз.  Популярността на Макрон сред евро-оптимистите се е увеличила драстично. Следователно неговото движение „Република напред“, обединено на тези избори с „Алианса на либералите и демократите за Европа“ (те са традиционните поддръжници на укрепването на ЕС), взе 105 места, тоест третото място.  Засилиха позициите си и Зелените (69 срещу 52 места на последните избори). Това също е знак, че Европа я очаква промяна. За Зелените традиционно гласуват не само тези, които се занимават с проблемите на околната среда, но и онези, които искат да протестират срещу \"системните\" партии.  Като цяло се получава тъжна картина за привържениците на запазването на ЕС. Радикалите настъпват. Едните искат ЕС да го няма и не крият особено това. Другите се стремят да направят така, че ЕС постепенно да еволюира в посока на конфедерация. И двата пътя не обещават нищо добро на Съюза.  От края на „Студената война“ в Европа се случиха много промени. Каквото и да се говори за ЕС, той стана най-успешния интеграционен проект в света. От неговите институции сега зависи благосъстоянието и икономиката на милиони европейци, както и това на ръководителите на транснационалните корпорации, и, да кажем, обикновения фермер, който е зависим от субсидиите на Брюксел. Неслучайно на тези избори за Европейски парламент имаше рекорден брой участници. Обикновеният, средностатистически избирател, който преди това възприемаше властите на ЕС като нещо далечно и нещо, което не го засягаше лично, започна да ги приема по-сериозно.  Онези, които смятаха, че структурите и правилата на Европейския съюз са само малко и незначително приложение към безвизовия режим между европейските страни, окончателно промениха мнението си чрез примера на Великобритания. Брекзит, за условията на който британските парламентаристи не могат да се съгласят изобщо, показа, че каквито и да са неудобствата от това да бъдеш в единна Европа, да се разделиш с нея може да излезе и по-скъпо. В същото време броят на проблемите нараства, които, както разбират все повече европейци, е по-лесно да се разрешат единно: миграционната криза и отношенията със САЩ и Русия.  Но за времето на съществуването на Европейския съюз не се случи едно нещо: гражданите на страните-членки на Съюза така и не се почувстваха единна общност. Интересите на тяхната страна за тях все още са по-важни от интересите на Европа. Опитите да се наруши, дори в името на общото благо, националният суверенитет, като цяло се възприемат като еднакво болезнени във всички страни от ЕС. Тук Литва не се различава много от Великобритания. Резултатите от изборите за Европейски парламент, с успехите на евроскептиците и с „протестното“ гласуване, показаха, че Европа може да бъде обединена само до известна степен. Която ръководството на ЕС е принудено да преминава от време на време - отново за общото благо.  В резултат на това европейският истаблишмънт е принуден да си блъска главата над това, как да съвмести несъвместимото. Впрочем, демокрацията въобще е система за разрешаване на противоречията, които при друга форма на организация на обществото биха били неразрешими. И, за щастие, Европа няма да се откаже от демокрацията, въпреки авторитарните тенденции в отделните страни от ЕС.  ", "date": "2019.05.29", "title": "Руско издание: Европейският парламент против Европа "}
{"url": "http://epicenter.bg/article/Zashto-Borisov-shte-chisti-do-koren--I-samo-v-Dobrich-i-Pleven-li-/184388/11/0", "text": "„ Заканата е на премиера и лидер на ГЕРБ Бойко Борисов. Думите му издават решителност, породена от силен гняв и разочарование. Това е очевидно – в тези области управляващите загубиха. В Ямбол БСП печели убедително. Във Видин нещата са на кантар – при 99,29% обработени протоколи БСП бие ГЕРБ.  Ето какво говорят числата за четирите области.  Първо за споменатите поименно Плевен и Добрич.  През 2015 г. цяла България посиня, БСП не успя да спечели нито един областен център. Но тази „каца с мед“ за ГЕРБ бе вгорчена от „лъжица катран“ - Реформаторите спечелиха Плевен и Добрич, близкият до тях Златко Живков би в Монтана, ДПС взе Кърджали. От това се разбира, че Добрич е старт дерт за Борисов.    Значи Плевен се явява \"болката на Борисов\" така, както през 1997 година Бургас стана \"болката на Костов\". През последните пет години партията се представя нестабилно спрямо основния си съперник БСП – печели на европейските избори през 2014 г. и на предсрочните парламентарни същата година, но след това губи тази инерция. Ето как: на предишните избори за Европейски парламент в Плевен ГЕРБ печели 20 516 гласа, БСП – 17 697. На сегашните съотношението е 16 592 срещу 18 833. Ясно се вижда как червените възстановяват доверие, за сметка на загубено влияние на ГЕРБ. В същото време Борисов направи не малко за Плевен като премиер - през 2017 година европейските проекти за областта възлизат на близо 300 млн. лева, а на 17 май т.г  обеща на плевенчани магистрала \"Хемус\" да стигне до града през 2020 година.   Зад числата на загубата в града стоят имената на областния координатор на ГЕРБ Владислав Николов, който е и депутат. Другите двама представители на региона в Народното събрание от ГЕРБ са Пламен Петров и Ралица Добрева. Гневът на Борисов като нищо може да ги застигне.  И тук ГЕРБ отбеляза загуба на местните избори през 2015 г. За кмет на града бе избран Йордан Йорданов от Реформаторския блок, което стана причина Борисов още тогава да \"реже\". Още повече че управляващите се представят по-зле от БСП не за първи път. Така стоят нещата и на предсрочните парламентарни избори през 2017 г. Едва ли споменът, че на предишните европейски избори от 2014 г. ГЕРБ са се представили по-добре от БСП топли Пламен Манушев, депутат и областен координатор на управляващата партия.  През 2014 г. на евровота ГЕРБ взима 14 780 гласа срещу 10 433 сега. Сривът е сериозен. При БСП ситуацията е обратната - 10 958 гласа преди пет години, 11 855 – сега.   Следователно, и Добрич е дерт за Бойко Борисов. И също стар. Преди две години заради скандала \"Суджукгейт\" лидерът на партията разпореди да бъдат освободени всички членове на областното ръководство на ГЕРБ - Добрич. Тогава Борисов също действа светкавично. Часове, след като главният прокурор Сотир Цацаров обяви, че депутат от ГЕРБ е изнудвал бизнесмен от Добрич за 4 т суджук с уговорката, че е за премиера, Борисов \"взе главата\" на Живко Мартинов. И не само неговата, \"отнесоха го\" и общинскте шефове на ГЕРБ. , като не само прати в местния съвет два и половина пъти повече общинари (18 на 7), но и излъчи кмет (Георги Славов) още на първия тур. Но червените стопиха категорично тази преднина на президентските избори, затвърдиха лидерството си на извънредните парламентарни през 2017 г., като взеха 22 622 гласа срещу 17 949 за управляващите. В проценти това е 38,67% срещу 30,68%. Сега съотношението е същото – ГЕРБ има 30,03%, БСП – 38,78% или в гласове 9341 срещу 12 061.  Изводът се налага от само себе си, нещата за управляващите не стоят добре и местното ръководство на ГЕРБ, в лицето на областния координатор Георги Славов, има поводи за силно безпокойство. Както и за местния депутат на ГЕРБ от региона Юлиян Папашимов.   Регионът също минава за червена крепост. И има защо. От всички избори проведени през последните пет години, ГЕРБ печели предсрочните парламентарни през 2014 г., но след като е загубил проведените няколко месеца по-рано европейски. На местните взима частичен реванш, спечелвайки толкова общински съветници, колкото и местната коалиция „Единни за промяна“, но успява да наложи своя кандидат Огнян Ценков за кмет срещу претендентката от „Единни за промяна“ Росица Кирова.  И дотук с победите. БСП печели убедително както на президентските избори през 2016 г. (34,05% срещу 21,87%), така и на предсрочните парламентарни през пролетта на следващата година – 38,02% срещу 27,84%. На проведените онзи ден избори за Европейски парламент ГЕРБ се преборва за доверието на 8269 души, а БСП – за 8523-ма.  Областният координатор Владимир Тошев, който е депутат от областта, очевидно не може да даде нужната тяга на видинчани, за да отлепят управляващите решително напред. Той е и единственият представител от региона в Народното събрание от ГЕРБ.  Със сигурност, когато представят на Борисов голямата карта с числата къде колко взима партията, ще лъснат и други пробойни. Защото показаната по-горе картина е твърде обща, не навлиза в детайлите – т.е. в общините, по-малките селища и конкретните избирателни секции.  ГЕРБ е партия от породата на вечните победители, не е ясно какво ще се случи с нея, ако започне да губи. Затова Борисов е гневен, въпреки победата. И затова, казват, в момента всички важни хора в ГЕРБ са като зайче пред питон – хипнотизирани от страх в очакване да бъдат погълнати.", "date": "2019.05.29", "title": "Защо Борисов ще чисти до корен в ГЕРБ? И само в Добрич и Плевен ли?"}
{"url": "http://epicenter.bg/article/DPS-postigna-tselta-si-na-tezi-izbori---da-zatvradi-stabilnata-si-treta-pozitsiya/184365/11/0", "text": ", научи \", била лаконичната оценка на Доган.   Според източници на медията ни, Доган е доволен и от представянето на кандидатите за евродепутати в предизборната кампания.  Резултатите днес показват, че ДПС е консолидирало симпатизантите си, а ДОСТ е практически заличена от избирателната карта на България с \"постижение\" от 0,36 % и едва 6768 гласа в урните!  си е поставило ръководството на Движението на тези избори: , да се върнат \"заблудените\" и да се обедини електората на ДПС. Това е изпълнено.  \" \", отчете председателят на ДПС Мустафа Карадайъ.   когато партията на изгонения от Движението Лютви Местан успя да откъсне от ДПС повече от 100 000 избиратели. И това е изпълнено. През 2017-а ДПС регистира вот от 315 976 гласа, днес в урните на Движението има над 323 000 гласа. \"  заяви председателят на ДПС.   И това е изпълнено. Сборът от резултатите на трите патриотични формации ВМРО, Атака и НФСБ на евровота е далеч по-нисък от постигнатото от ДПС - разликата е с повече от 100 000 гласа.   поясни Карадайъ. Намалението на депутските места с едно в сравнение с 2014 година е в резултат на техническото преразпределение на мандатите между партиите.  , за което Доган говори в новогодишната си реч. Резултатите от вота са тежък шамар за цялата политическа класа и това ще принуди лидерите да загъбрят партийното противопоставяне и да намерят нова формула за управление на страната, убедена са в ДПС.  Дали това ще е Програмен кабинет, дали ще е Правителство на Националното съгласие, на Спасението и т.н. - няма значение. С 9% одобрение, колкото събират ГЕРБ на сегашните избори, не може да се упрявлява държава, която иска да върви напред и да се съизмерва с другите в Европейския съюз. Темата за бъдещето на България изниква с все по-крещящта настойчивост и това е най-важната задача на политическите лидери в момента. \"  подчерта и днес Карадайъ.     За разлика от всички останали партии ДПС направи една спокойна, позитивна кампания - без персонални нападки, без изхвърляния, без апокалиптични прогнози и всяване на страхове. Напротив - ръководството си постави за цел да говори за бъдещето на младите и не остъпи от тази позиция. А към бащите и майките се отнесе уважително и емоционално, както го изисква този електорат.  , разказаха от щаба на Движението. Този емоционален подход си каза думата - ДПС си възстанови връзката с избирателите, която за тях винаги минава през сърцето.  , обобщи Карадайъ.    в средата на кампанията от \"разсърдените и разочарованите\", беше изведена точно навреме и предизвика очаквания ефект. Броженията в партията срещу невключаването в листата на представители от различни региони бързо стихнаха. Доган изведе отново като знаме \"каузата на ДПС\" и я сложи пред членовете на партията срещу \"лукса да се борим помежду си\". Кой би се противопоставил на такова лидерско мислене? Знаейки, че изборите наистина са емоция, която трябва да се управлява, Доган дръпна още една тънка струна - предупреди, че раздорите на старите биха попречили \"на младите и мотивирани хора в Движението да се борят за бъдещето си\". И тушира всякакво напрежение. Другото го свършиха Карадайъ и екипът около него.   ", "date": "2019.05.29", "title": "ДПС постигна целта си на тези избори - затвърди стабилната си трета позиция"}
{"url": "http://epicenter.bg/article/Tihomir-Bezlov--Negativnata-kampaniya-na-opozitsiyata-otkaza-mnogo-balgari-da-glasuvat/184401/11/0", "text": "На изборите в неделя у нас се случиха както очаквани, така и неочаквани неща.  Очаквана бе победата на ГЕРБ, но неочаквана бе голямата разлика между тях и БСП, които от своя страна ясно заявиха, че ще се борят за победа. Очакваше се ниска избирателна активност, но не чак толкова. Все още не са напълно изследвани факторите, довели до този мащабен отлив от гласоподаване. Спадът е спрямо предходните такива избори през 2014 година, когато гласувалите са били от порядъка на 6,9 млн.души, а сега са 6,4 млн.души, сочат списъците на избирателите, т.е. има дислоциране. Трябва да отчитаме, че през 2014 година гласуването беше по-вътрешнополитическо след близо година протести срещу правителството на Пламен Орешарски. Тогава имаше голяма мобилизация на вота на центристите и консерваторите и огромно разочарование при левия електорат.  Сега много българи не гласуваха, защото бяха разочаровани от негативната предизборна кампания, водена от страна на опозицията. Влияние в тази посока на негласуване оказаха и 4-те почивни дни, ваканцията на учениците, баловете на зрелостниците...      Да се надяваме, че това постави началото на един процес на очистване. Трябва да признаем, че преди у нас не се е случвало така мащабно да се разследват и проверяват сигнали за имотни и др. подозрения за нередности. Имаше единичен случай с къщата на Христо Бисеров   през 2000-2001 г. и толкоз.    Стремежът на Корнелия Нинова да създаде нова група политици, които да са обвързани с вярност и лоялност към нея, доведе до противопоставяне с много от старите бесепари по места. Ако тя не постигне диалог с тях, дори да спечели вътрешните избори в БСП за лидерското място, това няма да свали напрежението в партията.  Това е друг голям проблем, който тя не можа да реши. БСП продължава да е капсулирана от стари партийни кадри с по 30-годишно, че и повече, присъствие. Не привличат нови съмпатизанти в центъра и това води до дългосрочни проблеми в левицата.  Въпреки парата в свирката, погрешни социологически поручвания, даващи й предимство и т.н., БСП се издъни, защото тези предварителни социологии са малко особени, тъй като повечето от анкетираните хора вече са наясно коя агенция на кого е и отговарят невинаги откровено като крият вота си.  По-важно е обаче, че БСП не успя да вземе протестния вот, какъвто безспорно имаше. Той отиде при хора като осъдената на първа инстанция кметица на Младост Иванчева и др. .   Големият проблем в нашата предизборна кампания бе, че не се коментираха европейските теми и политики, а вътрешни проблеми. За нас е от голямо значение темата за българските емигранти и какво може да се направи те да се върнат. Така, както направиха Полша, Естония и др. Това е една много важна тема за нас, която няма как да се реши със собствени средства и трябва да се търсят европейски средства и помощ. Много от западните страни са готови да сътрудничат за това на източноевропейските си партньори, защото дисбалансите, са проблеми на всички държави в Европа.    Рискова е тази задача. Примерът с кмета на Созопол е доста показателен. Ако този човек се махне, ще стане независим и ще отлее свои хора към евентуалната си нова структура. Подобна картина наблюдаваме в Хасково и на много други места. Но такива проблеми имаме не само у нас, полезен опит може да се почерпи от някои градове в Италия например.   По отношение на местните партийни кадри също така е добре да се мисли за регламентираните им доходи. Не могат да бъдат привлечени способни хора, ако не получават легални средства. Те имат механизми веднага да си набавят нелегални приходи. При положение, че няма достатъчно ефективни системи за контрол, неминуемо се попада в скандали като „апартаментгейт”.        ", "date": "2019.05.29", "title": "Тихомир Безлов: Негативната кампания на опозицията отказа много българи да гласуват"}
{"url": "http://epicenter.bg/article/-quot-Rossiyskaya-gazeta-quot--SASht-i-ES-uvelichavat-usiliyata-za-po-natatashno--usvoyavane--na-Balkanite-/184423/11/33", "text": "Експертите сигнализират за възможността от разрастване на поредната ескалация на междуетническия конфликт между православните сърби и мюсюлманите (бошняци и албанци) в Балканския регион. Причина за това е операцията на спецчастите на косовската полиция, която арестува 13 сърби и един руснак – сътрудник на ООН във вторник, както и исканията на Бошняшкия национален съвет за възможно най-бързо разрешаване на въпроса за статута на сръбския регион Санджак (Нови Пазар), пише официалният печатен орган на Правителството на Руската Федерация „Российская Газета“ в материал, представен от Агенция \"Фокус\" без редакторска намеса.  На този фон президентът на Сърбия Александър Вучич заяви, че Белград фактически е загубил контрола си над територията на Косово, призова населението да признае този горчив факт и в бъдеще да се движи към интеграция в Европейския съюз, продължавайки диалога с Прищина под егидата на Брюксел.  „Реших да не продължавам това самозалъгване. Сърбия няма власт в Косово и Метохия (КиМ) и ние сме длъжни да спрем да лъжем нашата общественост“, заяви Вучич в парламента, без обаче да обозначи бъдещите действия на Белград и поставяйки въпроса: „От това ще последвали официално признаване на независимостта на самопровъзгласената република от сърбите?“    Припомняме, че на 13 май сръбският лидер се срещна с членове на Светия архиерейски събор на СПЦ, опитвайки се да получи подкрепа от висшето сръбско духовенство. Тогава йерарсите потвърдиха своето единодушно и недвусмислено становище, изразено и по време на миналогодишните заседания на Събора през май и ноември:  „Косово и Метохия е неразделна част от суверенната територия на Република Сърбия и е определена в Конституцията на Сърбия и Резолюция 1244 на Съвета за сигурност на ООН. Суверенитетът и териториалната цялост на Сърбия, включително КиМ, въпреки незаконно провъзгласената така наречена косовска държава, се признава от огромното мнозинство от човечеството, включително Русия Китай и петте страни от Европейския съюз, ОССЕ, ЮНЕСКО и други важни международни организации, следователно за Светия архиерейски събор на нашата Църква е неприемлива всяка промяна в статута на Косово и Метохия, която води или до признаването на Косово като независима държава или към какъвто и да е вариант на териториално разделение, без което е невъзможно разграничението. Тези решения неизбежно биха довели до изгонването на мнозинството от останалите сърби, живеещи в КиМ в областите с доминиращи албанско население и до неизмерима вреда за нашето духовно и културно наследство“.  Известният сръбски режисьор Емир Кустурица подчерта факта, че Косово е духовното и материалното наследство на Сърбия и това е най-големият грабеж на нашето време. Според него „процесът на отстъпки стартира по-рано, почти веднага след падането на Милошевич. Вучич само го ускори. Освен това в него участват различни сили, включително ЕС, НАТО и специалните служби на западните страни“.  Междувременно бившият министър на външните работи на Съюзна република Югославия (СРЮ) през 1998-2000 г. Живадин Йованович смята, че признаването на Косово автоматично ще доведе до амнистия на отговорните за варварската агресия на НАТО срещу СРЮ през 1999 г. и ще отвори нови. възможности за геополитическо разширяване на Aлианса на изток към руските граници.  „Тук няма „действия на Прищина“ – цитира думите на политика порталът Balkanist.ru. – „Всичко това са действия на Запада, или центровете на сила – така наречените агенти на САЩ, които реализират политиката на експанзия и господство. Нито заявлението на лидерите в Тирана за национално обединение на всички албанци, нито заявленията на лидерите на бившата терористична организация – Армията за освобождение на Косово – че ще стигнат до Ниш, нито заявленията на кметовете албанци от Южна Сърбия, че ще се стремят към „присъединение към Косово“ – нищо от това не може да излезе в публичността без одобрението на Запада. Всичко това преследва една цел – да се принуди Сърбия да признае загубата на КиМ и появата на нови граници на Балканите, независимо, че това противоречи на Устава на ООН, Хелзинския Заключителен акт, Резолюция 1244 на СС на ООН и международните договори.  Става въпрос за опит да се отърват от Сърбия, което не им се получи нито в Рамбуйе, нито по-късно. Всеки ден става все по-очевидно, че нагнетяването на конфликтния потенциал говори за това, че Западът заплашва да разпали нов пожар на Балканите. Тази игра става още по-опасна от това, че те не разбират, че текущите условия в Европа и съвременния свят се различават принципно от тези, които бяха преди 20 или 30 години. Днес би било много по-сложно да се локализира нова криза. Всичко това хвърля сериозни предизвикателства пред Сърбия, сръбската политика и дипломация. Вместо да се преразгледа смисълът на Резолюция 1244 на Съвета за сигурност на ООН, е необходимо да се потвърди значението й като основополагащ документ“.  Вече е очевидно, че САЩ, НАТО и ЕС увеличават усилията си за по-нататъшно „усвояване“ на Балканите, изисквайки от ръководствата на страните в региона да направят избор: или с Москва, или с Вашингтон и Брюксел. В тази връзка кореспондент на „Российская Газета“ говори с авторитетния босненски експерт в сферата на сигурността Джевад Галияшевич, като обсъди с него перспективите за развитие на ситуацията в региона:  „Страхувам се, че Западът вече не се стреми към договор, а към капитулацията на Сърбия, а там гледат на Косово като на съставна част на „Велика Албания“. Косовските политици са тясно свързани с престъпността, те са крайно радикални и националистически, което не позволява да се разчита на постигане на каквито и да е компромиси и, съответно, договорки. За тях Косово е само първата крачка по пътя към създаване на „Велика Албания, а след това ще последват и други: в Северна Македония и Черна гора. Западът се страхува много от Сърбия и не позволява на сърбите спокойно да разрешат проблемите си с албанците. В момента Западът насилствено обединява албанския етнически и политически фактор и в същото време разбива и фрагментира сръбското жизнено пространство“.  Русия е единственият приятел на Сърбия, който използва цялата си политическа власт и влияние, за да помогне на Белград и сръбския народ, правейки това без да поставя условия и изисквания. В този контекст Република Сръбска (част от Босна и Херцеговина - бележка на РГ) придобива особено значение и е единствената опора на Сърбия в целия регион. Другите съседи на Сърбия са колонизирани от НАТО и са ориентирани недружествено по отношение на Белград. Предвид това е много важна подкрепата на Русия, а съвместните действия на Сърбия и Република Сръбска са условие за запазване на сръбската държавност и сръбския народ. Ако не беше помощта от страна на Русия, то агресивните акции на западните страни биха били повече и по-агресивни.  Днес Сърбия е състояние на мир, стабилност и развитие, но за Запада това не означава нищо, те искат да я видят на колене. Затова на сръбския президент Александър Вучич е възложена трудна историческа мисия - да разреши неразрешимото: Сърбия иска мир и договор, а албанците - чужди територии и мирът изобщо не ги интересува. В сегашната ситуация, без Русия и нейната подкрепа, Сърбия ще бъде напълно сама, Република Сръбска ще бъде отслабена, а целият Балкански полуостров ще бъде хвърлен в огъня на конфликта. Само заедно Белград и Баня Лука с помощта на Москва ще могат да излязат историческите победители от изключително сложната геополитическа ситуация. В същото време трябва да се помни, че всяка възможност за увеличаване на силата на сръбския народ на Балканите сериозно плаши колективния Запад.  ", "date": "2019.05.29", "title": "\"Российская газета\": САЩ и ЕС увеличават усилията за по-нататъшно „усвояване“ на Балканите "}
{"url": "http://epicenter.bg/article/Ungariya-iska-da-se-prisaedini-kam--quot-Turski-potok-quot--prez-esenta-/184404/4/0", "text": "Унгария планира да започне процедура за присъединяване към газопровода \"Турски поток\" в началото на есента на текущата година. Това заяви днес пред ТАСС унгарският министър на външните работи Петер Сиярто, предава БНР.  Той припомни, че при неотдавнашната му среща с ръководителя на Газпром Алексей Милер бе постигната договореност за присъединяване на тръбопровод от Унгария към \"Турски поток\".  \"Доколкото разбираме, Русия има споразумение с България и Сърбия. Готови сме да проведем процедура за съединяване на тръбопроводите на Сърбия и Унгария в началото на есента\", каза министърът.  Унгария и Русия могат да сключат договор за допълнителни газови доставки на Петербургския международен икономически форум идната седмица, допълни Сиярто.  ", "date": "2019.05.29", "title": "Унгария иска да се присъедини към \"Турски поток\" през есента "}
{"url": "http://epicenter.bg/article/KEVR--Tok--parno-i-topla-voda-poskapvat-zaradi-mezhdunarodni-prichini/184407/4/0", "text": "Поскъпването на цената на тока, парното и топлата вода от 1 юли е заради причини извън България, върху които нито правителството, нито Комисията за енергийно и водно регулиране може да влияе. Това коментира в парламента председателят на комисията Иван Иванов, предаде БГНЕС.   Едната причина е резкият скок на емисиите въглероден диоксид на световните пазари, които на европейските борси достигнаха 25 евро тон. Тези емисии се купуват от всички енергийни дружества, обясни Иванов.   Втората причина е заради усложнената обстановка в Иран и Венецуела, което предизвиква сътресения на пазара на суров петрол, който участва във формулата за изчисление на цената на природния газ.   Цената на природния газ от 1 юни ще бъде внесена от „Булгаргаз” на 10 юни.   Комисията по енергийно и водно регулиране предложи цената на тока от 1 юли да бъде увеличена с 3.48%. Предложението на държавния регулатор е разгледано на проведено заседание на базата на постъпилите искания на трите електроразпределителни дружества.  ", "date": "2019.05.29", "title": "КЕВР: Ток, парно и топла вода поскъпват заради международното положение"}
{"url": "http://epicenter.bg/article/Ministar-Avramova-shte-uchastva-v-mezhdunarodnata-arhitekturna-konferentsiya-SHARE-Sofia/184414/4/0", "text": "Утре, 30 май, министърът на регионалното развитие и благоустройството Петя Аврамова ще приветства участниците в Международната архитектурна конференция SHARE Sofia.   Организираният от Културна Асоциация PROEVENT и Камара на Архитектите в България форум на тема „София утре“ ще се състои в зала 9 на Националния дворец на културата. Началото му е в 9.20 часа. В него се очаква да се включат повече от 200 архитекти от страната и чужбина.", "date": "2019.05.29", "title": "Министър Аврамова ще участва в международната архитектурна конференция SHARE Sofia"}
{"url": "http://epicenter.bg/article/Spetsprokuraturata--Kmetat-na-Bozhurishte-e-izteglil-kredit-ot-1-mln--lv--pri-godishna-zaplata---25-000-l/184373/3/0", "text": "Кметът на Община Божурище е изтеглил кредит от 1 млн. лв. при годишна заплата 25 хил. лв. Това каза на брифинг говорителят на Специализираната прокуратура Сийка Милева, предаде Агенция „Фокус“.   Милева посочи, че в рамките на един ден са били сключени договорите за четирите земи, обявени на таен търг от Община Божурище. „Новите собственици са три юридически лица и едно физическо. Установено е, че пълномощник на едното лица е бащата на кмета“, обясни Милева. Тя подчерта, че имотите са купени на цена от 2,16 лв./кв. м. По думите ѝ кметът на общината е изтеглил кредит в размер на 1 млн. лв., а годишната му заплата е 25 хил. лв., освен това има сключен договор за автомобил на лизинг. „Към момента установяване проверка кога е изтеглил кредита“, каза още Милева.   Тя обясни, че предстои установяване и на имущественото състояние на тримата обвиняеми по случая – кмета, зам.-кмета и началника на отдел „Общински имоти“ в Община Божурище.   Милева уточни, че по отношение на кмета предстои да бъде поискана мярка задържане под стража за 72 часа, след което ще бъдат повдигнати и обвинения. На кмета ще бъдат повдигнати обвинения за длъжностно престъпление, а на другите двама обвиняеми – за документи с невярно съдържание.   От своя страна, наблюдаващият прокурор Генка Брезашка обясни, че може да има и други длъжностни лица, които да бъдат привлечени като обвиняеми.     На кмета, зам.-кмета и на началника на отдел „Общински имоти“ в Община Божурище ще бъдат повдигнати обвинения за длъжностно престъпление, каза още говорителят на Специализираната прокуратура Сийка Милева.   „В Специализираната прокуратура има прокурорска преписка по повод сигнал на председателя на Общинския съвет на Община Божурище. В тази връзка прокуратурата възложи проверка. След анализ е образувано досъдебно производство от месец май. В хода му са събрани множество доказателства, в резултат на което е установено следното – през октомври 2018 г. кметът на Божурище лично е внесъл в Общинския съвет предложение за продажбата на 4 имота на общината чрез търг с тайно надаване“, обясни Милева.   Тя посочи, че множество граждани на общината са започнали да проверяват на сайта за обява, в която да видят информация за необходимите документи, които трябва да подадат.   „На 7 декември много граждани са се свързали с Общинския съвет на Божурище и информирали, че изведнъж на сайта на общината се е появила обява за необходимите документи, като е направена проверка, че срокът за подаване изтичал още същия ден. Това довело до невъзможност множество граждани да могат да подадат такива“, оказа още Милева.   Тя припомни, че вчера бяха извършени проверка и бяха иззети множество книжа и компютърни данни. „Ще бъдат повдигнати обвинения на кмета на Божурище за длъжностно престъпление, както и на зам.-кмета и на началника на отдел „Общински имоти“. По отношение на кмета ще бъде поискано задържане под стража, както и отстраняване от длъжност\", обясни Милева.", "date": "2019.05.29", "title": "Спецпрокуратурата:Кметът на Божурище е изтеглил кредит от 1 млн. лв. при годишна заплата - 25 000 лв"}
{"url": "http://epicenter.bg/article/Pilot-zagina-pri-aviokatastrofa-kray-Maglizh/184385/3/0", "text": "Пилот е загинал при авиоинцидент в землището на с.Юлиево, Община Мъглиж тази сутрин, съобщи bTV.   Сигналът за катастрофата е получен около 8:30 часа днес, като на този етап точните обстоятелства не са ясни.   По информация на bTV загиналият е Румен Иванов - един от най-опитните делтапланеристи у нас, инструктор и проектант на леки летателни средства. Той изпълнявал селскостопански полет с мотоделтапланера си, като малко след излитане двигателят е отказал.  При опита за аварийно кацане колесникът е закачил дърво и е последвало преобръщане с фатален изход.  Окръжната прокуратура в Стара Загора разследва инцидента. Разпитани са свидетели, иззети са и документи за техническото състояние на машината.  Това е пореден инцидент в леката авиация у нас. В неделя мъж и жена загинаха, след като самолетът им падна край Ихтиман.  В края на април други двама души загинаха, след като самолетът им се разпадна във въздуха над Оризари.  В началото на същия месец цяло българско семейство загина в Северна Македония, след като машината им се разби в планински масив.   Национална следствена служба започна работа по самолетна катастрофа в землището на село Юлиево, Община Мъглиж. Това съобщиха от Националната следствена служба, предаде Агенция „Фокус“.   В момента се извършват огледи на местопроизшествието, както и разпити на свидетели и очевидци.", "date": "2019.05.29", "title": "Пилот загина при авиоинцидент край Мъглиж"}
{"url": "http://epicenter.bg/article/Tsatsarov-nagradi-burgaska-prokurorka--koyato-osadi-za-huliganstvo--quot-Valtsite-na-Putin-quot--/184392/3/0", "text": "Главният прокурор Сотир Цацаров награди прокурор Венета Стефанова - Иванова от Районна прокуратура – Бургас, под чието ръководство бяха постигнати отлични резултати в разследването на хулиганство, извършено на 30.06.2016 г. на публично място - бензиностанция в Бургас от Атанас М., Стойчо Г. и Светлозар М, известни в медийното пространство като \"Вълците на Путин\", и за постигането на наказания \"лишаване от свобода\" спрямо тримата извършители, въпреки оказания продължителен натиск върху прокурора. Това съобщиха от пресцентъра на държавното обвинение.  Под ръководството на прокурор Венета Стефанова – Иванова разследването по досъдебното производство срещу обвиняемите, извършили при инцидент с гостуване на чуждестранни рокери в гр. Бургас непристойни действия, грубо нарушаващи обществения ред и причинили телесни повреди на двама души, приключи за около една година и обвинените лица бяха предадени на съд на 27.08.2017 г.  По време на досъдебното производство, както и в съдебната фаза, в рамките на която бяха проведени осем съдебни заседания, прокурор Стефанова – Иванова бе подложена от обкръжението на обвиняемите – членове на формированието \"Войнски съюз\", на критики, подигравки и косвени заплахи.  В Ютуб е бил създаден канал \"Дело хунтата срещу народа\", в който са излагани твърдения, че прокурор Стефанова – Иванова е корумпирана, че изпълнява поръчки на премиера и ще я изправят на съд заедно със съдията. В този канал са излагани сведения за семейството и децата й, с което очевидно се е целяло да бъде сплашена.  Това наложи провеждането на заседанията при засилена охрана, тъй като на тях присъстваха по около 30 лица от посоченото формирование.  Прокурор Стефанова – Иванова бе подложена и на медийни атаки, засягащи нейната професионална квалификация.  С присъда на Районен съд – Бургас, постановена на 08.06.2018 г., потвърдена от Окръжен съд – Бургас, и влязла в законна сила, обвиняемите Атанас М., Стойчо Г. и Светлозар М., бяха признати за виновни като им бе наложено наказание „лишаване от свобода“. Наказание от 2 години \"лишаване от свобода\" на Атанас М. за това, че на 30.06.2016 г. в гр. Бургас, на публично място – в района на бензиностанция, намираща се на ул. \"Транспортна\" № 55, в съучастие, като съизвършител със Стойчо Г. и Светлозар М., по хулигански подбуди, причинил телесни повреди на повече от едно лице, а именно: - чрез нанасяне на удари с ръце и крака в областта на славата и тялото на И.И. му причинил средна телесна повреда; - чрез нанасяне на удари с ръце и крака в областта на главата и тялото на И.Д. му причинил лека телесна повреда; – престъпление по чл. 131, ал. 1, т. 4, предл. 3 и т. 12, предл.1, вр. чл. 129, ал. 1, вр.чл. 130, ал. 2, вр.чл. 20, ал. 2, вр.чл. 54 от НК. На Атанас М. е бъде приведено в изпълнение и наказание от предходна присъда, по която е постановено 1 година „лишаване от свобода“, наложена от Районен съд – Поморие. Атанас М. е в затвора от 03.05.2019 г.  По същото обвинение на Светлозар М. е наложено наказание от 2 години \"лишаване от свобода\" изтърпяването, на което е отложено с 3 години изпитателен срок, а на Стойчо Г. е наложено наказание от 2 години \"лишаване от свобода\" изтърпяването, на което е отложено с 3 години изпитателен срок.  Въпреки оказания натиск, прокурор Стефанова – Иванова не се поддаде, а изпълни в пълен обем своите служебни задължения, и отстояваше отговорно и професионално тезата на обвинението. За това главният прокурор Сотир Цацаров награди прокурор Венета Стефанова – Иванова с отличие - знак \"За заслуга\" за проявен висок професионализъм, образцово изпълнение на служебните задължения и постигане на осъдителни присъди на извършителите на престъплението. Предложението за наградата е направено от Иван Кирков, административен ръководител на Районна прокуратура-Бургас.  ", "date": "2019.05.29", "title": "Цацаров награди бургаска прокурорка, която осъди за хулиганство \"Вълците на Путин\" "}
{"url": "http://epicenter.bg/article/VAS-obyavi-za-nishtozhna-metodikata-za-opredelyane-na-sanktsiite-po-programata-za-kashti-za-gosti/184409/3/0", "text": "Петчленен състав на Върховния административен съд окончателно обяви за нищожна Методиката за определяне на санкциите след плащане по проекти по Програмата за развитие на селските райони 2007 – 2013г., утвърдена от Изпълнителния директор на ДФ „Земеделие\". Toва съобщиха от пресцентъра на ВАС.   Административно дело № 1757/2019 г. беше образувано по касационна жалба на ДФ „Земеделие“, след като през декември м. г. тричленен състав на ВАС също обяви за нищожна методиката за налагане на финансови корекции по проекти по ПРСР.   Касационната съдебна инстанция потвърждава изводите на тричленния състав, че са допуснати нарушения при издаването на методиката и поради това тя е нищожна. Съгласно чл. 76, ал. 1 и 2 от АПК нормативните административни актове се издават от изрично овластени от Конституцията или от закони органи и компетентността не може да бъде прехвърлена.   Изпълнителният директор на фонд „Земеделие“ не е овластен нито то Конституцията, нито от друг орган да издава нормативни административни актове. Липсата на компетентност винаги води до нищожност на издадения акт. Установено е също, че нормативният акт не е публикуван в Държавен вестник, което само по себе си е тежко нарушение и води до неговата нищожност.", "date": "2019.05.29", "title": "ВАС обяви за нищожна методиката за определяне на санкциите по програмата за къщи за гости"}
{"url": "http://epicenter.bg/article/78-mln--ot-KTB-potrosheni-za-kashti--belyo-i-kozmetika-na-Vasilevi-/184421/3/0", "text": "Подсъдимият за източването на милиарди от КТБ Цветан Василев е профукал близо 78 млн. лева от присвоените пари на трезора за лични разходи – свои и на съпругата и дъщеря си Антоанета и Радосвета Василеви. Това разкри пред спецсъда основният свидетел по делото за източването на банката Бисер Лазов,  Той е бил главен счетоводител на множество контролирани от банкера дружества под общото име „Фирмата“. Източването на банката е ставало години наред чрез банкови кредити към тези дружества, които веднага били прехвърляни където Василев посочи.  „Съществуваше едно направление, важно за Василев – изразходване на средства лично за него и семейството му – за техни лични покупки, пътувания, домакинство и т.н. Това ставаше по обичайната технология – пари от банкови кредити в дружества от „Фирмата“ да се насочват през 1-2 междинни дружества, след което да отиват в сметките на дружествата, които бяха собственост на Василеви - „Тръст Василеви“ ООД, “Инвест мениджмънт“ ООД и др., или да се предоставят на финансовата му къща „Фина Ц“ ЕООД. След това „Фина Ц“ му нареждаше парите по лична банкова сметка като физическо лице. Аз и Венета Николова му правехме отделна справка за сумите за него и семейството му, похарчени със средства на „Фирмата“. На 20 юни 2014 г. е последната информация, която му предадох. През годините, до тази дата Василев е изразходвал за лични разходи на себе си и семейството си 77 838 963, 21 лв. - средства на „Фирмата“, разказа пред съда Лазов. Той заяви, че има множество документи за нарежданията, банкови преводи и други доказателства.  „Още в началото на съвместната ни работа ние споделяхме мечтите си. По-късно, като всеки бизнесмен, видял се с възможности, Василев най-напред си построи къщата на неговите мечти, а след това сбъдна мечтата си и за свой самолет. Първо започнаха с жена му да строят къщата като физически лица, в кв. „Бояна“ на ул. „Саша Попов“ 27. През 2008 г. Василев ми се обади една неделя и ми разпореди някое дружество от „Фирмата“, което е регистрирано по ДДС, да бъде използвано за построяването на къщата. Беше избран „Никс трейд 08“ ООД, собственост и управляван от шофьора във „Фирмата“ Николай Сотиров. По-късно дружеството беше преименувано в „Инвест мениджмънт“ и управител стана Георги Запрянов Георгиев. Той стана и техен иконом, домакин. Разходите по строежа и обзавеждането на къщата бяха над 12 млн.лв. Беше поискан и възстановен ДДС от бюджета. След това Василеви плащаха наем към дружеството за ползването на къщата за жилищни нужди. В края на 2011 г. Василев получи награда „Мистър икономика“ и на първа страница на вестник излезе публикация, че един от най-богатите българи живее в офис – в къща, която се води на негова фирма, вероятно, за да спести ДДС. Публикацията предизвика стрес и недоволство в семейство Василеви. Антоанета ме обвини, че сме дали повод да ги коментират и злепоставят. Василев й каза, че разпореждането за къщата е лично негово. След това практиката личните разходи да бъдат отчитани като разходи на „Фирмата“ продължи. Икономът на семейството осребряваше всичките им разходи като вземаше парите от касата на „Фирмата“. Икономът правеше подробен опис в екселска таблица с всички покупки, които ще плаща“, разказа още свидетелят.  По думите му списъкът се е одобрявал от Антоанета Василева с отметка върху описа.  „Той беше даван на касиерката Юлия Илиева, която изплащаше сумата по описа. Тези списъци понякога ставаха повод за клюки и шеги от колеги във „Фирмата“ заради пердета, чорапи, храни, напитки, препарати, лична козметика. Казах на Василев, че информацията от личен и интимен характер на жена му и на дъщеря му стават достояние на широк кръг от хора. Икономът започна да носи само последната страница от описа, там имаше „ок“ на Антоанета и общата сума за изплащане от „Фирмата“, обясни още Лазов.  Средствата в касата идвали от банкови кредити от КТБ, а дружеството „Инвест мениджмънт“ се превърнало в източник на пари за всички имоти на Василеви.  Сведетелят разказа подробно и как банкерът-беглец осъществил с парите на вложителите в КТБ друга своя мечта - да си купи собствен самолет, който да лети с до 8 пътника и 2 души летателен екипаж. Самолетът „Лиър Джет ХR” струвал 10 602 990 щатски долара. Василев го купил директно от производителя. Договарянето започнало през януари 2011 г. и приключило с писмо с намерение, подписано от Василев, на 15 февруари. На 18 февруари бил платен депозит от 250 000 долара от личната банкова сметка на Василев, захранена от едноличното му дружество „Фина Ц“ ЕООД. 3 500 000 долара били преведени при подписване на договора, а остатъкът – при доставката на самолета. Василев написал резолюция до Лазов: „Осигури плащането. Купувач ще бъде компания, посочена от мен“.  Самолетът бил купен от свързаното с Василев дружество „Партнер лизинг“ АД. После дружеството продало самолета на създадената от Василев авиокомпания за тази цел с разрешителни за опериране и само 1 самолет. В „Партнер лизинг“ Василев осигурявал лизинговите вноски за самолета, а средствата идвали от банкови кредити към дружество на „Фирмата“ или от собствената му банкова сметка.  Със средства от банкови кредити дадени на дружества от „Фирмата“ семейство Василеви финансирало и свои екскурзии и пътувания в чужбина. На 21 март 2012 г. той превел от личната си банкова сметка в КТБ 59 000 евро за 10 дни в хотел в Ница, Франция, и това били само парите за нощувки. Средствата в сметката си Василев получил от личното си дружество – финансовата къща „Фина Ц“, а тя от дружество „Юлита 2002“, което пък на на 20 март получило сумата от друго дружество – „Синектикт“, а то пък от „Крития“ ЕООД, която усвоила 7 500 000 лв. банков кредит.  „Правеше ми впечатление, че при по-големи покупки Василев подбираше специално дружествата и хората, които ги предоставят и държеше парите във фирмите му да се осигуряват именно от посочените от него дружества. Едно такова специално дружество беше „Витроинвест“ АД – с пари от него той купи апартамента на името на жена си в сграда до Южния парк, известна като „Red apple”. На 13 март 2013 г. „Витроинвест“ усвои банков кредит от 26 млн.евро. Дружеството е създадено 2 седмици преди това. То даде пари на 2 дружества от „Фирмата“, а те прехвърлиха акциите си в „Рубин инвест“. Така с парите от банковия кредит „Витроинвест“ стана едноличен собственик на „Рубин инвест“ - собственик на стъкларската фабрика „Рубин““, разказа Лазов.  „За изграждането и обзавеждането на имота им на мястото на бившия ресторант „Кристал“ на ул. „Раковски“ ангажираха световно известен и много скъп австрийски дизайнер – Йозеф Гьобел. На 25 януари 2013 г. „Инвест мениджмънт“ му преведе 960 602,97 евро частично плащане по фактура. Парите дойдоха от „Интегрирани пътни системи“, а те получиха банков кредит на 2 януари от 38 543 000 лв. Друго плащане към Йозеф Гьобел – на 20 юни 2013 г. отново от „Инвест мениджмънт“ - 567 004, 95 евро. На 18 юни „Интегрирани пътни системи“ усвои банков кредит от 2 670 000 лв. Попитах Василев защо са толкова скъпи услугите и дали австрийците са толкова добри и няма ли в България добри специалисти. Василев ми каза, че този дизайнер е много търсен. По начало, за да го ангажираш, трябват месеци по-рано да си записан“, обясни Бисер Лазов.  Контактът на Василев с Гьобел започнал още с изграждането на къщата в Бояна. Австрийците дошли при него, след като завършили обект на президента на Украйна Янукович.  „Преводачът на Гьобел ми каза, че той изразил учудване откъде Василеви имат толкова пари, за да строят такива къщи“, разказа Лазов.  ", "date": "2019.05.29", "title": "78 млн. от КТБ потрошени за къщи, бельо и козметика на Василеви "}
{"url": "http://epicenter.bg/article/MOSV--Ima-opasnost-ot-poroyni-navodneniya-v-Tsentralna-i-Zapadna-Balgariya/184394/2/0", "text": "От четвъртък следобед очакваме валежи, гръмотевични бури и градушки. Явленията ще са по-интензивни в централните и западните райони, а условия за значителни количества валежи ще има в петък, предаде БГНЕС.   , предупреждават от МОСВ.   от следобедните и вечерни часове на 30.05 и на 31.05 в резултат на валежи, повишения на речните нива ще има в целия басейн.  . В резултат на интензивни валежи има вероятност от възникване на поройни наводнения вечерта на 30.05 и през нощта срещу 31.05 във водосбора на  .   Моделът за водосбора на   прогнозира, че водните количества на 29, 30 и 31.05.2019 г. ще бъдат около и над средномногогодишните стойности. В резултат на валежи от нощта на 30 срещу 31.05 ще започне повишение на речните нива във водосбора. По-значителни ще са те във водосборите на  . Водните количества ще бъдат под праговете за внимание.   От вечерните часове на 30 и на 31.05 ще започнат повишения във водосбора на  , като по-съществени ще бъдат те във водосбора на  .    по-значителни ще са повишенията през нощта на 30 срещу 31.05 и сутрешните часове на 31.05 в горните части от водосбора на  .   От следобедните и вечерни часове на 30 и на 31.05, в резултат на валежи се очакват повишения на речните нива главно във водосбора на   По-значителни повишения са възможни през нощта на 30 срещу 31.05 и сутрешните часове на 31.05 в горните части от водосбора на р. Струма и притоците й   ", "date": "2019.05.29", "title": "МОСВ: Има опасност от поройни наводнения в Централна и Западна България"}
{"url": "http://epicenter.bg/article/Borisov--EK-preporacha-da-zapochnat-pregovori-za-prisaedinyavane-na-Severna-Makedoniya-i-Albaniya-/184398/2/0", "text": "Днес Европейската комисия в Годишния си доклад препоръча начало на преговори за присъединяване към Европейския съюз на Северна Македония и Албания. Товеа написа във Фейсбук премиерът Бойко Борисов.  Поздравявам премиерите Zoran Zaev и Edi Rama. Българското председателство на Съвета на ЕС остава в историята с това, че сложи темата за Западните Балкани на масата, пише още министър-председателят.  ", "date": "2019.05.29", "title": "Борисов: ЕК препоръча да започнат преговори за присъединяване на Северна Македония и Албания "}
{"url": "http://epicenter.bg/article/Iliyana-Yotova-vav-Frankfurt--Balgarskoto-slovo-i-kultura-sa-nashata-identichnost/184399/2/0", "text": "В глобалния свят предизвикателствата са много, но едно от най-големите е да запазим своята идентичност. Без словото няма да как да успеем. Българското слово и култура са нашата идентичност. Съхранението и разпространението на българския език трябва да бъде мисия на всички – българите в България и българите в чужбина.   С тези думи вицепрезидентът Илияна Йотова се обърна към събралите се представители на българската общност на традиционното честване на Деня на българската просвета и култура и на славянската писменост във Франкфурт на Майн. Това съобщиха от прессекретариата на държавния глава. Да уважат празника дойдоха и представители на германските официални власти. „24 май е най-обединяващият празник – всички българи, независимо къде се намират по света, са заедно под звуците на „Върви, народе възродени“, изтъкна Илияна Йотова. Вицепрезидентът посочи, че 13 века България е империя на духовност и култура, от българската държава, която спасява делото на Светите братя Кирил и Методий, тръгва познанието към другите славянски народи.   Почетният ни консул във Федерална провинция Хесен Инго-Ендрик Ланкау определи България като люлка на европейската цивилизация.  Илияна Йотова благодари на всички българи, които с всеотдайност учат на любов към родината, и подчерта ролята на съботно-неделните училища, които определи като духовни центрове за съхранение и разпространение на българщината. Вицепрезидентът отправи специални благодарности към българския генерален консул във Франкфурт Стефан Димитров и почетния консул Инго-Ендрик Ланкау за активната дейност, отдадена на връзките между нашите две страни и два народа, за грижите за българската общност.  Тази година България и Германия отбелязват 140 години дипломатически отношения. Илияна Йотова подчерта интензивния политически диалог и добрите двустранни отношения, в които има още потенциал за развитие.  Вицепрезидентът изтъкна, че Българското председателство на Съвета на ЕС е показало, че България може да поставя теми в европейския дневен ред и да ги отстоява. Илияна Йотова изрази надежда, че Западните Балкани ще продължат да бъдат приоритет в европейската политика заради сигурността и развитието на региона и на целия континент.  В словото си вицепрезидентът коментира и резултатите от европейските избори, като посочи, че европейските граждани са дали урок на цялата политическа система и той трябва да бъде научен. „Ние, гражданите на Европа, искаме общ дом, но искаме и промяна в него. Искаме Европа на смелите и работещи решения, Европа, която работи за нуждите и просперитета на своите граждани“, изтъкна Илияна Йотова. С мисъл на Гьоте, чийто роден град е Франкфурт, завърши приветствието си вицепрезидентът – „Човек вижда само това, което знае“. „Нека с широко отворени очи и сърца опознаваме света, да опознаваме другите. Само тогава ще можем да ги разбираме и да живеем заедно в мир и разбирателство, толкова необходими днес“, подчерта Илияна Йотова.", "date": "2019.05.29", "title": "Илияна Йотова във Франкфурт: Българското слово и култура са нашата идентичност"}
{"url": "http://epicenter.bg/article/Pravitelstvoto-otchete--36-545-zhilishta-v-obshto-511-mnogofamilni-zhilishtni-sgradi-sa-obnoveni-prez-2018-g-/184402/2/0", "text": "Общо 36 545 жилища в 511 блока в страната са обновени по Националната програма за енергийна ефективност на многофамилни жилищни сгради през 2018 г. Това става ясно от одобрения от правителството доклад за напредъка по изпълнението на управляваната от Министерството на регионалното развитие и благоустройството програма през изминалата година, съобщиха от правителствената информационна служба.  От въведените в експлоатация общо 511 сгради най-много са в област Бургас (107 сгради), следвана от областите Хасково (45 сгради), Благоевград (42 сгради), Пловдив и Стара Загора (по 39 сгради).  Към 31 декември 2018 г. са стартирали дейности по 98,8% от всички 2022 сгради със сключени договори за целево финансиране по Националната програма за енергийна ефективност на многофамилни жилищни сгради (НПЕЕМЖС).  В доклада се посочва, че в края на предходната година в процес на изпълнение на строително-монтажни работи са били 135 сгради, вследствие на което ще бъдат обновени 9180 жилища. Предвижда се през 2019 г. да бъдат обновени още 29 342 жилища в общо 444 сгради, от което се очаква да се възползват 61 133 души. Според данните, последните одобрени за реновиране сгради се очаква да бъдат завършени в края на 2019 г.  Отчетените резултати потвърждават, че интересът към НПЕЕМЖС продължава да бъде голям. Непосредственият социално-икономически ефект се изразява в намаляване на разходите за отопление на домакинствата, подобряване на здравословните условия за живот, създаване па приятна жизнена среда (подобрени и ремонтирани общи части и околоблоково пространство). Постига се и по-естетичен външен вид на обновените жилищни сгради в сравнение с останалите, което води до промяна на облика на цели квартали.  Програмата създава заетост и увеличава финансовите постъпления както в строителния сектор, така и при производителите на строителни материали, инженери, архитектурни и проектантски фирми, транспортен бранш, складови и логистични центрове.  Като положителен ефект от реализирането й се отчита и подобряването на качеството на околната среда, вследствие на спестени емисии на парникови газове, както и смекчаване въздействието на климатичните промени.    Правителството предлага на Президента на Република България да издаде Указ за награждаване на Милка Митева с орден „Св. Св. Кирил и Методий“ - огърлие за особено значимите й заслуги в областта на културата и изкуството.  Милка Митева е директор на НМУ „Любомир Пипков“ от 1992 г., като активно работи за утвърждаване името на най-старата музикално-образователна институция в България като средище за откриване и развитие на музикални таланти. От 1994 г. е художествен директор на конкурса „Млади музикални дарования“, а през 1996 г. е съучредител на едноименната фондация.  По случай 100-годишнииата на НМУ Милка Митева инициира провеждането на международния конкурс „Млади виртуози“. Състезанието се провежда ежегодно, участниците пристигат от десетки страни, а в журито по правило присъстват големи педагози и изпълнители от цял свят.  От 1998 г. Милка Митева е хоноруван преподавател, а от май 2000 г. - член на съвета на Департамент „Музикално - сценични изкуства“ при НБУ.    Министерският съвет прие Решение за създаване на междуведомствена работна група с участието на представители на Министерството на финансите, Министерството на вътрешните работи, Министерството на правосъдието, Агенция „Митници“, Прокуратурата на Република България, Комисията за противодействие на корупцията и за отнемане на незаконно придобитото имущество, дирекция „Финансово разузнаване“ на Държавна агенция „Национална сигурност“, компетентни специализирани дирекции на ДАНС, органите за надзор и други държавни органи и институции с отделни правомощия в сферата на превенцията и противодействието на изпирането на пари и финансирането на тероризма, както и такива, които разполагат с данни и информация, необходими за изготвянето и актуализирането на националната оценка на риска.  Решението за създаване на междуведомствена работна група е прието на основание чл. 24 от Устройствения правилник на Министерския съвет и в изпълнение на чл. 96 от Закона за мерките срещу изпирането на пари.  Постоянно действащата междуведомствена работна група се създава за изпълнение на дейностите, регламентирани в чл. 96, ал. 1, т. 1 - 5 от Закона за мерките срещу изпирането на пари.    Министерският съвет одобри трансфери в размер на 277 530 лв. за стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища през 2019 г.  За 2019 г. за деца с изявени дарби от държавни, общински и частни училища са предвидени общо 793 050 лв., в т.ч. 293 130 лв. за предоставени стипендии на деца по Програмата от 2018 година.  С настоящото постановление по бюджетите на общините се предоставят допълнително 203 040 лв., като 63 585 лв. са във връзка с постъпили в Министерството на образованието и науката (МОН) искания за финансиране на 40 нови стипендии по Програмата от 19 общини отпуснати за 2018 г. Отделно от тях са необходими 135 270 лв. За 250 стипендии от 46 общини, чието изплащане е започнало през 2018 година, и 4 185 лв. – за издадени заповеди за 7 стипендии на ученици в частни училища. Тъй като и седемте одобрени стипендии са на ученици в частни училища на територията на гр. София, средствата се предоставят на Столична община.  По бюджета на МОН се предоставят общо 74 490 лв., от които 74 115 лв. за 91 издадени от министъра на образованието и науката заповеди - 71 заповеди от 2018 г. и 20 заповеди от 2019 г. по Програмата и за стипендии на трима ученици от Технологично училище „Електронни системи“ - София, което е в структурата на ТУ - София. Останалите 375 лв. са за еднократно финансово подпомагане, за което има издадени две заповеди от министъра в края на 2018 г.  По този начин необходимите средства възлизат общо на 277 530 лв. което няма да доведе до въздействие върху държавния бюджет, тъй като средствата са в рамките на разчетените за тази дейност в централния бюджет средства за 2019 година.    Правителството одобри допълнителни трансфери в размер на 22 643 942 лв., разпределени по общини, за закупуване на познавателни книжки, учебници, достъп до електронно четими учебници, учебни комплекти и учебни помагала за децата и учениците в общинските детски градини и училища за 2019 година.  Министерството на образованието и науката е изготвило разпределение на необходимите средства, съобразно определените нормативи и въз основа броя на децата и учениците от Националната електронна информационна система за предучилищното и училищното образование (НЕИСПУО) към месец февруари 2019 година.  Допълнителните трансфери се предоставят по бюджетите на общините от централния бюджет под формата на обща субсидия за делегираните от държавата дейности за сметка намаление на бюджетното взаимоотношение на централния бюджет с бюджета на Министерството на образованието и науката за 2019 година.    Правителството променя статута на имот, управляван от Министерството на вътрешните работи, от публична в частна държавна собственост. Поземленият имот с площ 74 953 кв. м с построените в него сгради и се намира в с. Лозен, местност „Джуджин азмак“, район „Панчарево“. Той е с отпаднала необходимост за функциите на МВР.  За частна държавна собственост е обявена сграда, представляваща едноетажна постройка със застроена площ 16 кв. м, разположена в близост до пристанищните терминали в зона Русе-Изток. Правителството даде съгласието си тя да бъде премахната от активите на Държавно предприятие „Пристанищна инфраструктура“ заради отпадналата необходимост от използването й, както и лошото й конструктивно състояние. Осигуряването на физическа поддръжка на сградата ще доведе до генериране на излишни разходи за предприятието.    Франкофонският институт за администрация и управление (ФИАУ) се преименува в Специализиран институт на Франкофонията по администрация и мениджмънт (СИФАМ).  Преименуването се налага заради съвпадение на френската абревиатура на института с абревиатурата на друго висше училище, регистрирано във Франция. Одобреното от МС споразумение не променя възприетите цели и организационни принципи в дейността на института. Той има за цел да допринася за професионалното развитие на студенти от страни в региона на Централна и Източна Европа. В него се обучават и студенти от държавите в Западните Балкани, с което той съдейства за европейската перспектива на тези страни.  От създаването си през 1995 г. институтът допринася за развитието на университетското сътрудничество между европейските държави, членуващи в МОФ.    Правителството одобри проект на Меморандум за сътрудничество между Министерството на икономиката на Република България и Общинското народно правителство на Нинбо, Китай.  Подписването на Меморандума бе предложено от българска страна с цел засилване на търговско-икономическото сътрудничество с Нинбо. Усилията на Министерството на икономиката са насочени към установяване на контакти и развитие на партньорството с Китай не само на централно ниво, но и с отделни китайски провинции и значими градове. Министерството на икономиката вече е подписало подобни меморандуми за сътрудничество с китайските провинции Хънан, Анхуей, Шанхай, Гуандун, Дзянсу, Джъдзян.  Меморандумът предвижда активизиране на сътрудничеството между бизнеса и организациите от България и Нинбо; оказване на съдействие за създаване на нови и разширяване на съществуващите бизнес контакти между предприятията от България и Нинбо; насърчаване на сътрудничеството между малките и средните предприятия; стимулиране на предприятията от България и Нинбо да участват в панаири, изложения, форуми и симпозиуми, които се провеждат на територията на България и Нинбо. Специално внимание в обърнато на насърчаването на китайските инвестиции в българските индустриални зони.    Правителството одобри резултатите от Първата сесия на смесената междуправителствена комисия за икономическо сътрудничество между Република България и Република Северна Македония, която се проведе на 6 и 7 март в Скопие.  Двете страни обсъдиха изграждането на транспортна и енергийна инфраструктура, както и актуални въпроси от двустранното икономическо сътрудничество в области като търговия, инвестиции, селско стопанство и др. В рамките на заседанието беше направен преглед на изпълнението на Меморандума за разбирателство между двете страни за намаляване на международните тарифи за роуминг за телекомуникационни услуги. Също така бяха набелязани възможностите за разширяване на сътрудничеството между България и Република Северна Македония в области от взаимен интерес.    Министерският съвет възложи на заместник министър-председателя Томислав Дончев да отговаря за координацията и участието на Република България в Глобалната инициатива „Партньорство за открито управление”. Към момента тази длъжност бе изпълнявана от началника на кабинета на министър-председателя Румяна Бъчварова.  „Партньорство за открито управление“ е многостранна инициатива, която има за цел осигуряване на конкретни ангажименти от страна на правителствата за насърчаване на прозрачността, овластяване на гражданите, борба с корупцията и да бъдат използвани новите технологии за укрепване на управлението.  Република България се присъединява към инициативата през април 2012 г. и до момента е разработила и изпълнила три национални плана за действие.  Документите, свързани с ангажиментите по инициативата се публикуват на Портала за обществени консултации www.strategy.bg.  Отчисления в размер 50 % от печалбата за финансовата 2018 година на държавните предприятия и търговските дружества с държавно участие в капитала ще бъдат внесени в полза на държавата  Министерският съвет прие разпореждане за установяване и внасяне в полза на държавата на отчисления от печалбата за финансовата 2018 година от държавните предприятия и търговските дружества с държавно участие в капитала. Процентът на отчисленията от печалбата е 50 на сто, а за „Българска банка за развитие“ АД - 80 на сто, което е в съответствие със заложените параметри в Закона за държавния бюджет на Република България за 2019 г.  Срокът за внасяне на отчисленията и дивидентите за държавата е 7 юни 2019 г., а за дружествата, които съставят годишен финансов отчет съгласно чл. 31, ал. 1 от Закона за счетоводството, е 15 юли 2019 г.  От обхвата на разпореждането са изключени лечебните заведения за болнична помощ, като се отчита тяхната специфика и изключителната им зависимост от ограничен брой източници на финансиране. Извън обхвата му остава и „Държавна консолидационна компания“ ЕАД, предвид спецификата в дейността на дружеството, както и дружествата от отрасъл „Водоснабдяване и канализация“ - поради изпълнение на предварителни условия във водния сектор за усвояване на средствата от европейските фондове за програмния период 2014 - 2020 година.  С разпореждането се осигуряват условия за изпълнение на приходната част на държавния бюджет за 2019 г. в частта на неданъчните приходи от дивиденти. То е изготвено в съответствие с чл. 2, чл. 11, т. 4 и чл. 12, т. 14 от Правилника за реда за упражняване правата на държавата в търговските дружества с държавно участие в капитала.    Правителството прие Решение за одобряване на проект на Закон за публичните предприятия. Целта законопроекта е създаването на хармонизирана правна рамка, в която публичните предприятия ще осъществяват своята дейност, при която правилата за корпоративно управление и оповестяване ще бъдат еднакви за всички предприятия с държавно участие, независимо от това, кой орган упражнява правата на държавата.  Причините, които налагат приемането на законопроекта, произтичат от одобрения от правителството на 22 август 2018 г. План за действие. Той включва мерки в отговор на намеренията на България да се присъедини към Валутния механизъм II (ERM II) и към Банковия съюз. Планът включва още и подобряване на управлението на държавните предприятия чрез преразглеждане и привеждане на националното законодателство в съответствие с Насоките на Организацията за икономическо сътрудничество и развитие (ОИСР) за корпоративното управление на държавните предприятия.  Предвидено е ограничено прилагане на закона по отношение на общинските публични предприятия, с оглед на това, да не се нарушават правата на общините за местно самоуправление.  Предложените с проекта на акт стандарти за управление на публичните предприятия включват следните основни елементи: Въвежда се изискване за разработване на държавна политика в областта на публичните предприятия и механизъм за определяне на конкретни цели, която се приема от Министерския съвет; Създава се централно звено за координиране на управлението на публичните предприятия в лицето на сегашната Агенция за приватизация и следприватизационен контрол, в която се влива Българската агенция за инвестиции, името й се променя на Агенция за публичните предприятия и инвестиции. Агенцията е администрация, пряко подчинена на Министерския съвет; Въведено е изискването Агенция за публичните предприятия и инвестициите да разработва годишни обобщени аналитични доклади за дейността на публичните предприятия, включващи отчитане на финансовото представяне на дружествата; Предвидено е създаване на професионални и независими органи на управление на публичните предприятия с ясни правомощия, на основата на прозрачна, справедлива процедура за номиниране на кандидати, основана на качествата им.    Правителството одобри проект на Закон за марките и географските означения. Чрез предложените изменения в действащата към момента правна уредба в областта на марките и географските означения ще се постигане съответствие между българското и европейското право в областта на защитата на търговските марки и географските означения и изпълнение на задълженията на България, като държава-членка на ЕС. Едни от ангажиментите, които ще бъдат постигнати с приемането на Законопроекта е уеднаквяване на националното ни законодателство с това на другите държави-членки, повишаване на ефективността на работа и постигане на по-висока правната сигурност за бизнеса и потребителите.    Министерският съвет прие Постановление за изменение и допълнение на Правилника за устройството и дейността на Министерството на вътрешните работи. В документа се прецизира обхватът на дейностите, извършвани от дирекциите в МВР.  С оглед осигурения кадрови потенциал е обърнато специално внимание на целесъобразността в ГДНП да се провежда разследване основно на дела за тежки престъпления, за които по закон е предвидено наказание лишаване от свобода повече от пет години, доживотен затвор или доживотен затвор без замяна, подсъдни като първа инстанция на окръжен съд или на Специализирания наказателен съд.  Създава се възможност полицейските органи от дирекция „Противодействие на престъпността през държавната граница“ в ГДГП да извършват оперативно-издирвателна дейност и разследване на престъпления на територията на цялата страна.  Отпада задължението органите на МВР да извършват оценка на риска в рамките на осъществяваните дейности, свързани с критичните инфраструктури и обектите им.  Детайлизирани са функциите на дирекция „Комуникационни и информационни системи“ с оглед извършването на експертно-аналитична дейност по превенция, овладяване и предотвратяване на последиците от бедствия и защита на населението. По този начин служителите ще могат да оказват методически контрол при изграждането на Локални системи за оповестяване, провеждане на функционални тестове и интегриране на тези системи към Националната система за ранно предупреждение и оповестяване.  Предвидена е възможност за назначаване на допълнителен щат на служители по трудово правоотношение във връзка с издаването/подмяната на български лични документи и персонализирането им.  За подобряване на дейността на административните структури в МВР и постигане на по-високи резултати от държавните служители в Звеното за материални проверки, дирекция „Международни проекти“ и дирекция АФКОС се повишават изискванията към тях в посока образователен ценз и владеене на чужди езици.    Правителството прие промени в Устройствеиия правилник на Изпълнителната агенция „Железопътна администрация“. Чрез тях се допълват функциите на агенцията като Регулаторен орган и като Национален орган по безопасността в железопътния транспорт, както и се разширяват нейните правомощия при контрол.  С измененията се въвеждат изискванията на приложимото законодателство на Европейския съюз, приети с Четвърти железопътен пакет през 2016 г., който включва: Директива (ЕС) 2016/798 на Европейския парламент и на Съвета от 11 май 2016 година относно безопасността на железопътния транспорт (OB L 138, 26.5.2016 г., стр. 102), Директива (ЕС) 2016/797 на Европейския парламент и на Съвета от 11 май 2016 година относно оперативната съвместимост на железопътната система в рамките на Европейския съюз (OB L 138, 26.5.2016г., стр. 44) (Директива (ЕС) 2016/797) и Директива (ЕС) 2016/2370 на Европейския парламент и на Съвета от 14 декември 2016 година за изменение на Директива 2012/34/ЕС по отношение на отварянето на пазара на вътрешни услуги за железопътни пътнически превози и управлението на железопътната инфраструктура (OB L 352, 23.12.2016г., стр. 1).    Министерският съвет одобри Закон за изменение и допълнение на Закона за българските лични документи. С промените се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Това ще облекчи българските граждани в чужбина, особено живеещите в населени места, отдалечени от дипломатическите и консулските представителства на Република България в чужбина.  Въвежда се изискване за лично явяване на лицето - при подаване на заявлението за издаване на документа в дипломатическо или консулско представителство на Република България в чужбина.  С приемането на измененията се създава и нова възможност за подаване на заявления за подмяна на български лични документи чрез автоматизираната информационна система за електронни услуги на Министерството на външните работи. Получаването на готовия документ ще става само лично, след като самоличността на получателя бъде установена еднозначно и документът, чиято подмяна се иска, бъде върнат.  Така български лични документи в чужбина ще се вадят само с едно посещение в консулската служба или при подаване (а ще се получават с куриер), или при получаване (когато се кандидатства онлайн).  Сроковете за издаване на български лични документи при подадено в чужбина заявление ще бъдат 45 дни за обикновена услуга и 30 дни за бърза услуга.  С измененията се въвежда срок на валидност на паспортите от 10 години, като същевременно се запазва и възможността за издаване на паспорт с 5-годишна валидност. Министерство на вътрешните работи следва да осигури технологичните и организационни условия за издаването на паспорти със срок на валидност 10 години не по-късно от 01.01.2021 г.  Предвижда се финансовите разходи за използване на пощенска или куриерска услуга да се заплащат предварително от заявителя.  Правителството прие Постановление за разработване на стратегическите и програмните документи на Република България за управление на средствата от фондовете на Европейския съюз за програмния период 2021 - 2027 г.  Постановлението предвижда създаване на работни групи, които да бъдат отговорни за разработването на Споразумението за партньорство и програмните документи в областта на Кохезионната политика, Общата селскостопанска политика и Общата политика по рибарство.  В работните групи ще вземат участие представители на централната администрация, на регионалните и местни власти, социални партньори, структури на гражданското общество, академичната общност и др.  За осигуряване на максимална публичност и прозрачност на процеса и за гарантиране на възможност за участие в него на всички заинтересовани страни, се предвиждат обществени обсъждания на всеки от стратегическите и програмните документи на територията на страната.    Правителството одобри позицията на България за неформалното заседание на Съвета на Европейския съюз по земеделие и рибарство, което ще се проведе в периода 2-4 юни в Букурещ, Румъния.  Един от основните приоритети в областта на земеделието на Румънското председателство е биоикономиката. В тази връзка темата на работната среща на министрите ще бъде „Научните изследвания в селското стопанство и биоикономиката - изграждане на синергии“.  В българската позиция е застъпено становището, че бъдещата Обща селскостопанска политика може да допринесе за развитието на биоикономиката чрез подкрепа за по-иновативно, ефективно използване на ресурсите и конкурентоспособно производство. Подкрепата с директни плащания ще продължи да осигурява сигурност за земеделските стопани и тяхното производство.  Правителството одобри проект на Закон за изменение и допълнение на Закона за културното наследство. С предлаганите промени се изпълняват пет мерки от РМС № 704 от 5 октомври 2018 г. за опростяване и привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност.   Регламентират се документите, удостоверяващи наличието на изискванията на Закона за културното наследство за извършване на музейна дейност от частни музеи и се намалява срока за издаване на разрешението от министъра на културата.  Регламентират се изискванията, при които се извършва съгласуването на планове за опазване и управление, устройствени планове и специфичните правила и нормативи към тях, заданията за тяхното изготвяне, както и на инвестиционни проекти и искания за намеси в защитени територии за опазване на културното наследство.  Създава се законова уредба на изискванията за издаване на разрешения за изработка на копие и реплика на културни ценности със световно и национално значение или национално богатство и за извършване на консервация и реставрация на движими културни ценности национално богатство, които до момента се съдържат в подзаконови нормативни актове.  Правителството одобри допълнителни средства в размер на 20,9 млн. лв. по бюджетите на общините Столична община, Габрово и Петрич и по бюджета на Министерския съвет.  По бюджета на Столична община допълнителните средства в размер на 15 млн. лв. са предназначени за доставка, реновиране и модернизация на метровлакове - част от процеса на изграждане и модернизация на метрото в гр. София. Осигуряването на финансовия ресурс ще позволи спазването на заложения график за изпълнение на дейностите по най-големия транспортен проект на територията на столицата, който е със съществен екологичен и социален ефект.  Одобрени са и допълнителни трансфери в размер на 5,4 млн. лв. по бюджетите на общините Габрово и Петрич, предназначени за ремонт и благоустрояване на улици, тротоари, междублокови пространства, укрепване и отводняване на инфраструктурни обекти, както и ремонт на общинска пътна мрежа.  Одобрените разходи по бюджета на Министерския съвет за 2019 г. са в размер на 500 хил. лв. и са предвидени за довършителни дейности в храм „Св. Прокопий Варненски“, гр. Варна.  Допълнителните разходи/трансфери по бюджетите на първостепенните разпоредители с бюджет се предоставят за сметка на предвидени разходи по централния бюджет за 2019 г. и за сметка на преструктуриране на разходи и/или трансфери по централния бюджет за 2019 година.   ", "date": "2019.05.29", "title": "Правителството отчете: 36 545 жилища в общо 511 многофамилни жилищни сгради са обновени през 2018 г."}
{"url": "http://epicenter.bg/article/Georgi-Svilenski--Nay-normalno-pri-edin-lider-e-da-podade-ostavka-i-da-poiska-nov-kredit-na-doveri/184403/2/0", "text": "БСП загуби изборите за Европейски парламент и е най-нормално лидерът й да подаде оставка и да поиска нов кредит на доверие, заяви депутатът от БСП Георги Свиленски в ефира на Нова телевизия. Той бе гост в предаването \"Плюс - минус\". Свиленски коментира резултатите от изборите за Европейски парламент и оставката, която вчера подаде пред Националния съвет на БСП лидерът на партията Корнелия Нинова.   \"Това е загуба за БСП, каквито и интерпретации да се правят. В крайна сметка задачата, която бе поставена, беше за победа, а победата е един глас повече от опонента, но това не се случи. Така че най-достойното нещо, което може да направи един ръководител, е да подаде оставка\", каза Свиленски.   Свиленски каза, че когато се анализира загубата на БСП, трябва да се отчита и контекста, в който е станало това. \"Всеки има своето право да коментира, обаче аз мисля, че БСП проведе една добра кампания. Имахме ясна визия за Европа и за България. Не е вярно, че не сме говорили по европейски проблеми. Показвахме фактите и говорихме истината и това ядоса Борисов. Заради това БСП беше поставена в много неравностойно положение, тъй като срещу нас беше изправена държавната администрация, общинската администрация, цялата медийна мощ, както и самият Борисов\", посочи Свиленски.  И изтъкна, че кандидатите за евродепутати от БСП са провели над 700 срещи в страната. В същото време обаче срещу тях се е изправил премиерът Бойко Борисов с цялата мощ на държавната администрация.   Правителството раздаде над 300 милиона преди изборите, само днес Министерският съвет раздаде 20 милиона, обърна внимание Свиленски.   Сигурно БСП не е постигнала това отваряне на ветрилото към периферията. Това оценяваме като проблем, каза Свиленски, който беше председател на предизборния щаб на БСП. Вчера на заседанието на пленума той подаде оставка от този пост.   Свиленски отговори на въпроси, свързани със състава на евролистата на БСП - не е ли имало много хора, чужди на партията в нея, което е разколебало избирателите. \"Гражданската квота получи не малък брой преференции, следователно те са допринесли за резултата\", бе неговият отговор.   Според Свиленски не е било грешка напускането на парламента. \"През тези три месеца българският парламент показа, че е несъстоятелен. Проверете колко време е работил парламентът\", обърна се към водещите той.   Мисията на БСП е да свали ГЕРБ от управлението, няма друга партия, която да се справи с това, убеден е Свиленски.   \"Оставката на Нинова е подадена съобразно устава и нашите документи. Тя е само констатирана, т.е. не е нито приета, нито отхвърлена. Когато си загубил избори, ти трябва да поискаш отново доверието, иначе е непочтено спрямо тези, които са те предложили и избрали на този пост\", каза Свиленски.   До момента единственият човек, който е обявил, че ще се кандидатира за председател е г-жа Нинова, продължи той. Запитан дали омбудсманът Мая Манолова би могла да претендира за този пост, Свиленски напомни, че Манолова е напуснала БСП, когато е била избрана за обществен защитник. Досега не се еислучвало деполитизиран човек да се е кандидатирал за каквото и да е, добави Свиленски. Според него, ако възникне такъв казус, по него ще трябва да се произнесе Общопартийната контролна комисия.        ", "date": "2019.05.29", "title": "Свиленски: Срещу 17-те кандидати на БСП се изправи премиерът с мощта на държавната администрация!"}
{"url": "http://epicenter.bg/article/Vitsepremierat-Ekaterina-Zaharieva-validira-poshtenska-marka-za-140-g--ot-sazdavaneto-na-MVnR/184408/2/0", "text": "Вицепремиерът и министър на външните работи Екатерина Захариева валидира юбилейна марка по повод 140-ата годишнина от създаването на Министерството на външните работи (МВнР). Това съобщиха от пресцентъра на министерството.   „Външната политика е олицетворение на суверенитета. 140 години дипломатическата ни служба работи за отстояване на националните приоритети и защита на интересите на българската държава“, заяви министър Захариева на тържествената церемония в МВнР.   „Ние сме известни с това, че успяваме да се вслушаме в чужди позиции, дори когато не ги споделяме напълно. Именно това качество на българската дипломация допринася за умението за постигане на компромис, за водене на диалог и за намиране на решения дори в трудни ситуации“, подчерта Екатерина Захариева.   За 140 години България е била изправена пред различни външнополитически предизвикателства, но дипломацията ни е пожънала успехи. Сред тях външният ни министър открои членството ни в НАТО, присъединяването към Европейския съюз, трите пъти, когато България е била непостоянен член на Съвета за сигурност на ООН, председателството на ОССЕ и на Съвета на ЕС през първата половина на 2018 г.   По думите й, валидирането на тази марка символизира и еволюцията на дипломатическата служба. За разлика от преди 140 г., когато основно средство за комуникация е било телеграмата, днес „за българския дипломат, за българската дипломатическа служба, е изключително важно да реагира мигновено и да бъде проактивен, за което безкрайно благодаря на моите колеги. Налага се буквално всеки ден да взимаме за по-малко от час важни решения и реакции\", заяви външният ни министър.   Когато на 19 юли 1879 г. княз Александър Батенберг полага началото на българската дипломатическа служа, България има трима представители в чужбина – в Цариград, Букурещ и Белград. Днес страната ни има 104 задгранични представителства, а над 40 на сто от служителите с дипломатически ранг са жени. Повече от 20 на сто са жените посланици и генерални консули, които представляват България по света.   В церемонията по валидиране на марката участваха и министърът на транспорта, информационните технологии и съобщенията Росен Желязков, и изпълнителният директор на „Български пощи“ Деян Дънешки. Присъстваха десетки посланици и чуждестранни дипломати, акредитирани у нас.   Юбилейната марката представлява восъчен печат на фона на българското знаме. Неин художник е Венцислав Йорданов, преподавател в Националната художествена академия.", "date": "2019.05.29", "title": "Вицепремиерът Екатерина Захариева валидира пощенска марка за 140 г. от създаването на МВнР"}
{"url": "http://epicenter.bg/article/Izticha-srokat--v-koyto-TsIK-tryabva-da-obyavi-okonchatelnite-rezultati-ot-izborite/184413/2/0", "text": "Централната избирателна комисия държи всички в напрежение, защото още не е обявила окончателните резултати на проведените в неделя избори за Европейски парламент.     На сайта на ЦИК продължава да стоят данните от преди два дни - към 12:00 часа на 27.05.2019 г. при обработени 95.20% от протоколите. В това време \"седмият\" мандат на ГЕРБ се разхожда между партиите, а слухове за неотчетени преференции пълнят политическото пространство.   По закон резултатите трябва да бъдат обявени не по-късно от три дни след изборния ден. Става дума, както за получените гласове, така и за разпределението на мандатите.   Имената на избраните депутати, с отчитане и на преференциите пък трябва да бъдат ясни до пет дни след изборния ден - петък, 31 май.   Вчера изборните надзорници съобщиха, че резултатите при 100% преброяване ще станат ясни днес, но това не се случва, което подгрява съмнения и спекулации, че се натамъняват резултати.   Още повече, че социалните мрежи са пълни с публикации от граждани, които не са видели своята преференция в публикуваните вече протоколи от секционните комисии. Има и сигнали за неотчетен машинен вот.   \"Не бих говорил за подмяна на вота, понеже трябва да се изчакат окончателните данни, при повторно въвеждане и проверяване, и там където има несъотвествия, до края на днешнияден и ще се анализират и ще се взема решение от ЦИК на основа на всички данни\", коментира ситуацията говорителят на ЦИК Александър Андреев пред БТВ.  Според него \"не може да се говори за загубени гласове, защото те са отчетени в протокола на СИК и следва да бъдат въведени\".   До края на днешния ден се очакват окончателните резултати, обещава Андреев.   Всичко това обаче допълнително изнервя обстановката. Особено като се има предвид, че няколко мандата \"се клатят\". Не е ясно, например, дали ГЕРБ ще изпрати седем депутати в Европейския парламент или шест. Дали ВМРО ще има два мандата или един. По данни на комисията до момента ГЕРБ събират 30.94 % от гласовете на избирателите, БСП 24.24 %, ДПС – 16,36, ВМРО 7,42, а Демократична България 6,24 %. Над 36% от избирателите са гласували с преференциален вот.   В 17,30 ч е започнало заседание на ЦИК, неофициално се очаква пренареждане на листите на ГЕРБ, БСП и ВМРО заради преференциите, съобщи БТВ.      ", "date": "2019.05.29", "title": "ЦИК държи всички в напрежение! Изтича срокът, в който трябва да обяви окончателните резултати "}
{"url": "http://epicenter.bg/article/Kampaniyata--Badi-voynik--idva-v-Razgrad/184417/2/0", "text": "Разград ще бъде домакин на поредното събитие от националната информационна кампания „Бъди войник“, която се реализира от Министерството на отбраната.   На 30 май от 16 ч. на площад „Независимост“, пред Общинския културен център, ще бъде подредена информационна борса за набиране на войници и матроси. Със свои щандове в нея ще участват Сухопътните войски, Военноморските сили, Военновъздушните сили, 68-ма бригада Специални сили, Националната гвардейска част, Военна полиция и Централното военно окръжие. Тук младите хора ще могат да се запознаят с възможностите и условията за кандидатстване за служба в Българската армия, със спецификите  на видовете въоръжени сили, ще могат лично да поговорят с военнослужещите за особеностите на техните ежедневни задължения и работен ритъм.   По същото време в района ще бъде организиран и статичен показ на въоръжение и оборудване на Сухопътните войски и Военноморските сили. Посетителите ще могат да видят отблизо БМ-21 „ГРАД“, буксируеми гаубици, стрелково оръжие и друга специализирана военна техника. Специалните сили на ВМС ще покажат водолазно оборудване и екипировка.   Посетителите ще могат да разгледат и две експозиции, които ще бъдат подредени във фоайето на Общинския културен център. Специално за кампанията тук ще бъдат показани експонати на военна тематика от фонда на Регионалния исторически музей, както и картини от Художествена галерия „Проф. Илия Петров“ – Разград.   От 18,30 ч. в залата на Общинския културен център ще започне концерт на Представителния ансамбъл на Въоръжените сили и на Представителния духов оркестър на Военноморските сили . Със свои изпълнения в него ще се включат Росица Кирилова, Емилия Валенти, Станислава Димитрова – Съни, Соня Иванова, Бойка Дангова, Таня Дупаринова, Стоян Бончев,  както и формация „Армейска песен“, танцова формация „Алгара“, фолклорна формация „Ладена“. Със свои изпълнения публиката ще зарадват и от танцов ансамбъл „Хорце“ и мажоретния танцов състав на Разград.   На събитията от кампанията „Бъди войник“ в Разград ще присъства флотилен адмирал Георги Пенев, заместник-командир на Военноморските сили.  ", "date": "2019.05.29", "title": "Кампанията  „Бъди войник“ идва в Разград"}
{"url": "http://epicenter.bg/article/MVnR-privetstva-evropeyskata-perspektiva-pred-Severna-Makedoniya-i-Albaniya/184419/2/0", "text": "Външното ни министерство излезе със специално изявление, след като стана ясно, че Европейската комисия препоръча Северна Македония и Албания да започнат преговори за членство в ЕС. В документа се подчертава, че \"с оглед на приоритетното значение на добросъседските отношения ще бъде необходимо на всеки етап от процеса да бъде оценявано изпълнението на постигнатите договорености в тази област с всички страни-кандидатки\". Изтъква се и важността от прилагане на практика на Договора за приятелство, добросъседство и сътрудничество с Република Северна Македония.   \"Министерството на външните работи на Република България приветства публикуването на пакета „Разширяване” за 2019 г. на Европейската комисия. Потвърдени са водещите принципи на политиката на разширяване – принципът на собствените заслуги и фокусът върху върховенството на правото и основните свободи.  , се казва в документа. \"Удовлетворени сме от запазването на динамиката, постигната от Българското председателство на Съвета на ЕС в областта на разширяването, включително с приетите заключения през юни 2018 г., която и настоящите доклади на ЕК отразяват. В тази връзка, приветстваме препоръките за започване на преговори за присъединяване както с Република Северна Македония, така и с Албания.  С оглед на приоритетното значение на добросъседските отношения ще бъде необходимо на всеки етап от процеса да бъде оценявано изпълнението на постигнатите договорености в тази област с всички страни-кандидатки, които водят преговори за присъединяване. За тази цел с особено внимание ще бъде изисквано прилагане на практика на Договора за приятелство, добросъседство и сътрудничество с Република Северна Македония.  България внимателно ще анализира докладите и препоръките на ЕК, с оглед на оценка на тяхната достоверност и обективност. Ще положим всички усилия за приемането на Заключения на Съвета, потвърждаващи значението на политиката на разширяване на ЕС като ключов инструмент за мир, стабилност, сигурност, просперитет и дълбочинна трансформация на обществата в страните-кандидати и потенциални кандидати за членство чрез изпълнението на необходимите критерии. Очакваме проектите на заключения, с които да бъде подготвено решение за започване на преговори за членство с Република Северна Македония и Албания\", се посочва още в становището. ", "date": "2019.05.29", "title": "МВнР приветства европейската перспектива пред Северна Македония и Албания"}
{"url": "http://epicenter.bg/article/Biznesmenat-Ivan-Sazdov-s-isk-za-1-mln--lv--sreshtu-Elena-Yoncheva--VIDEO--/184422/2/0", "text": "Бизнесменът Иван Саздов съди депутата от БСП Елена Йончева.   от Софийския градски съд. Според телевизията искът срещу водачката на евролистата на \"БСП за България\" е за 1 млн. лева.  Миналата седмица бизнесменът заяви пред медиите, че завежда дело срещу червената депутатка за максималното обезщетение.  Той приема като клевета и набеждаване думите на Йончева, че е купил къща в Барселона за Бойко Борисов и имал офошорка, в която е превел над един милион и половина евро.  Днес официално нито Йончева, нито бизнесменът са коментирали тази тема, коментира още Нова тв.  ", "date": "2019.05.29", "title": "Бизнесменът Иван Саздов с иск за 1 млн. лв. срещу Елена Йончева (ВИДЕО) "}
