{"url": "http://epicenter.bg/article/Borisov-pred-Merkel--Balgariya-se-dava-za-primer-v-borbata-s-koruptsiyata-v-mnogo-evropeyski-darzhavi-/145527/2/0", "text": "Искам да благодарая на канцлера Меркел и нейната подкрепа за България. Това заяви премиерът Бойко Борисов след днешната среща с Ангела Меркел. \"Благодаря за подкрепата за газовия хъб, за помощта за охраната на границата, за отпуснатите 160 млн.  С надежда очакваме утрешния ден и дано Германия състави правителство, защото тя е мотор на Европа.  Благодаря и за подкрепата за интегрирането на Западните Балкани. Отдъхнах си, че тук ще продължат да се строят магистрали и инфраструктурни проекти. Така младите хора ще могат да останат по родните си места.  Транспортните коридори са много важни за Балканите. Разговаряхме и за всички останали политки, които ще водим по време на нашето европредседателство.  Най-много съм щастлив, че Европейския съюз води мирна политика. Ние имаме нужда да нормализираме отношенията си с големите съседи. Европа има нужда от мир и просперитет.  Искам да благодаря на г-жа Меркел, че в почивния си ден дойде и чу нашите идеи и приоритети по време на председателството ни\", добави Борисов.  \"За Шенген разчитам много на посещението на холандския премиер Марк Рюте на 6 февруари. С него и неговите експерти ще имаме възможност да обиколим цялата граница и да се запознят с всички детайли по охраната й.  За Западните Балкани се разбрахме, че парите за присъединяването им ще бъдат в пъти по-малко, отколкото ако не се интегрират\", заяви Борисов.  \"Аз искрено се надявам, че нашият приятел Мартин Шулц няма да се обиди, че канцлерът е дошъл да ни види преди важните преговори за правителство в Германия.  Аз съм сигурен, че и той би дошъл. На г-жа Меркел обясних, че кохезионната политика трябва да остане и мисля, че се разбрахме по тази тема\", разкри Борисов.  \"В последните години редица европейски държави имат проблеми в отношенията с Турция.  Една буферна среща във Варна по тази тема между всички европейски ръководни фактори - Антонио Таяни, Доналд Туск и президента Реджеп Ердоган ще е за добро за всички ни.  Работи се за такава среща. Полагаме огромни усилия и в борбата с корупцията. Това се вижда от всички. И вчера беше проведена операция с германските колеги. Знам, че не сме идеални, но имаме воля. България се дава за пример в борбата с корупцията в много европейски държави\", категоричен беше Борисов.   Премиерът поиска от германския канцлер Ангела Меркел помощ за правосъдната система и борбата с корупцията у нас. След срещата им в София днес той обяви, че е получил нейната подкрепа в България да дойдат \"колеги\", които \"добронамерено\" и \"без много шум\" да ни наблюдават и обучават, като влязат \"в прокуратура, съд, следствие, полиция, при дознатели и където има нужда\" и си дадат мнението за законодателството, в т.ч. и приетия наскоро антикорупционен закон.  В отговор на въпрос на журналисти дали България може да помогне с антикорупционните мерки в страните от Западните Балкани Борисов обяви, че според \"Евробарометър\" не само страната ни, но и много държави в Европейския съюз (ЕС) имат такъв проблем. \"Знаем, че не сме идеални, но имаме воля и истински намерения да изкореняваме докрай\", каза премиерът. Меркел не говори по въпроса на пресконференцията в резиденция \"Бояна\", която двамата дадоха днес за български и чуждестранни журналисти. В началото тя поздрави Борисов за подготовката на европредседателството, а той изрази надежда тя скоро да състави правителство в Германия.    След като благодари на Борисов за начина, по който България пази границата на ЕС с Турция, германският канцлер Ангела Меркел обяви, че подкрепя усилията на страната ни за влизане в Шенгенското пространство, което по думите й може да стане в най-скоро време и поетапно. Тя каза, че не може да се ангажира с конкретна дата, но според нея правилата на Шенген съвсем скоро могат да се въведат на летищата.  ", "date": "2018.01.20", "title": "Борисов пред Меркел: България се дава за пример в борбата с корупцията в много европейски държави "}
{"url": "http://epicenter.bg/article/Nay-dalgo-upravlyavalite-lideri-v-Evropa---Borisov-i-Merkel-se-sreshtat-dnes-v-Sofiya/145480/2/0", "text": "Министър-председателят Бойко Борисов посреща днес Ангела Меркел в София. Това е втората ѝ визита у нас в качеството ѝ на канцлер на Германия. Меркел  пристига в седмица на дипломатически совалки в Европа и часове преди решаващ ден за Германия.   \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.20", "title": "Най-дълго управлявалите лидери в Европа - Борисов и Меркел се срещат днес в София"}
{"url": "http://epicenter.bg/article/Koruptsiyata-e-probila-finansovata-sistema-na-darzhavata--obyavi-Emil-Dimitrov-Revizoro/145487/2/0", "text": "Корупцията е пробила финансовата система на държавата.Това каза в предаването „Тази събота” по bTV Емил Димитров- Ревизоро.   Пробивът в системата БАЦИС (Българската акцизна централизирана информационна система) не може да стане без вътрешно участие, допълни  бившият зам.-министър на финансите и лидер на „Нормална държава” Георги Кадиев.   Вчера стана ясно, че финансовият министър  , като по думите му в секретния доклад на ДАНС няма конкретни данни за престъпления или отклоняване на данъци. Тази седмица БСП поиска разсекретяването на документа заради съмнения, че системата на митниците не работи.   „Със сигурност има участие на вътрешни хора. Как може всички да влизат в тази система с една парола? Всеки един митничар от всеки компютър, лаптоп или телефон може да влезе в системата с една парола”, попита той. „Те са открили, че са изтрити записи, не могат да открият кой ги е изтрил, тъй като паролата е една”, допълни Кадиев.   „Освен това знаят, че нещо е изтрито, но не знаят какво. Нямат втори сървър, на който да пазят същата информация”, каза още бившият зам.-министър.   Ударът е срещу финансовия министър Владислав Горанов, който най-малко го заслужаваше, защото той е единственият министър, който събира пари, заяви от своя страна Емил Димитров-Ревизоро, председател на комисията за наблюдение на приходните агенции и борбата със сивата икономика и контрабандата.   „Всички други се хвалят колко повече пари са похарчили и са извоювали за собствените си министерства и ресори, той е единственият, който събира, и сега той ще трябва да се оправдава за системи, решения и действия извън него”, допълни Димитров.   Кадиев обаче не се съгласи, като посочи, че митниците са под шапката на финансовото министерство. „Когато си министър, отговаряш за всички структури под теб”, каза Кадиев.   „В Агенция „Митници” има две системи – БИМИС и БАЦИС. БИМИС е основната система, там е цялото митническо обслужване, в нея не съм чул да има проблеми. Проблемът, който сега чувам, е само и единствено в БАЦИС, която е разработвана между Агенция „Митници” и НАП от 2012 г. насам – обществена поръчка за около 5 млн. лева, спечелена от българска фирма. Отговорността е изцяло на ръководството на Министерството на финансите”, обясни още той.   „Гледам вината в себе си, може би е трябвало много от нещата, които ги дискутираме, директно да отиват при премиера”, допълни още в разговора Емил Димитров.  ", "date": "2018.01.20", "title": "Корупцията е пробила финансовата система на държавата, обяви Емил Димитров-Ревизоро (Видео)"}
{"url": "http://epicenter.bg/article/Stud-i-snyag-prez-pochivnite-dni--v-ponedelnik---istinska-zima/145488/2/0", "text": "Предимно облачно ще бъде времето в събота. Около обяд от северозапад ще започнат валежи от дъжд, които до вечерта ще обхванат цялата страна, предава Дарикнюз.   Отначало в Дунавската равнина, а до края на деня в по-голямата част от страната, вятърът ще се ориентира от северозапад и ще започне застудяване, с което до вечерта в Северна и високите полета на Западна България, дъждът ще преминава в сняг. Не се очаква образуване на съществена снежна покривка.   В югоизточните райони през по-голямата част от деня вятърът ще се задържи от юг, температурите ще останат сравнително високи и там валежите ще са от дъжд. Минималните температури ще са предимно между минус 3 и 2 градуса, максималните - от 4 до 9 градуса, в югоизточните райони - малко по-високи.   В планините ще бъде предимно облачно и ветровито, със силен и бурен вятър от западната четвърт. По Черноморието ще бъде предимно облачно.   През нощта срещу неделя от запад на изток валежите от дъжд и сняг ще спрат, от запад облачността временно ще се разкъса и намалее до ясно. В неделя северозападният вятър ще се смени с югоизточен. Бързо ще се заоблачи и по-късно отново ще завали, в планинските райони на Западна България и в планините - сняг, в останалата част от страната - дъжд. През нощта срещу понеделник валежите ще се усилят и ще продължат и в понеделник, като най-голяма е вероятността за значителни валежи в Предбалкана и Родопската област. От североизток, по-късно от северозапад и север, с усилване на вятъра, ще нахлува още студен въздух и в понеделник вече навсякъде ще вали сняг, ще се образува снежна покривка.   Има вероятност поради снеговалежите и силния вятър, особено в Източна България и по планинските проходи, да се създаде сложна обстановка - намалена видимост, навявания и преспи.  ", "date": "2018.01.20", "title": "Студ и сняг през почивните дни, в понеделник - истинска зима"}
{"url": "http://epicenter.bg/article/Evrokomisar-obyavi-kakvo-tryabva-da-napravim--predi-da-vavedem-evroto-u-nas/145495/2/0", "text": "„Одобряваме ентусиазма за въвеждането на еврото, но за да бъде успешно присъединяването към еврозоната, има критерии и те трябва да бъдат изпълнени. Това е в интерес и на България, и на целия Европейски съюз”. Това заяви в интервю за БНР еврокомисарят по икономическите и финансови въпроси Пиер Московиси. Той коментира Какво ще се случи, ако българското правителство изпълни намеренията си и подаде молба за членство в ЕРМ 2 до края на Българското председателство.  „Трябва да бъдем сигурни, че усилията за увеличаване на продуктивността и инвестициите, за преодоляване на неравенствата, се усещат чрез постигнатите дълготрайни резултати. Става дума за мониторинг, за обмяна на информация и за диалог. Нещата ще се следят много отблизо”, увери Московиси. Запитан сега ли е времето за разширяване на еврозоната, когато й предстоят ключови реформи, Пиер Московиси отбеляза:  „Ние може да се разширяваме и реформираме едновременно. Трябва да задълбочим нашия монетарен съюз. Еврото е невероятен успех, който ни донесе стабилност и продуктивност, от която толкова много се нуждаем. /…/ Европейският икономически и монетарен съюз не е само въпрос за страните от еврозоната, но и за цяла Европа”. Според Московиси най-големият риск пред еврозоната тази година е политическият. За да се стигне до реформи, трябва да се преодолее най-големия риск за страните, въвели еврото, допълни еврокомисарят.  Нека го наречем \"управленски риск\". Ясно е, че ако няма правителство в Германия и проевропейско правителство в Италия, а в Испания продължава да има правителство без мнозинство, решенията на европейско ниво ще бъдат по-трудни. И все пак - това не е първият случай, в който имаме политическа криза тук или там. Убеден съм, че ще се справим, заяви Московиси.  Пиер Московиси анализира и ситуацията около трансформирането на стабилизационния механизъм в Европейски валутен фонд и се спря на необходимостта от пост финансов министър на еврозоната, който остава спорен:  \"Ние се сблъскахме с няколко кризисни ситуации от 2008 година насам. Няколко държави получиха подкрепа. /…/ За спасителните програми обаче ние трябваше да разчитаме на Международния валутен фонд. Създадохме също така Европейският стабилизационен механизъм, но той е с ограничени възможности. Мисля, че е време да трансформираме този механизъм в Европейски валутен фонд. Нека подчертая, че това е работно име, защото може да предизвика известно неразбиране. Важна обаче е същността на промяната. Това е продължение на стабилизационния механизъм, чрез което ще сме готови да посрещнем евентуална нова криза. Сумата тук трябва да бъде удвоена. И второ - трябва да се осигурят 60 милиарда евро в общия гаранционен фонд, който вече съществува. Така ще може да се окаже парична подкрепа, ако някоя системна за еврозоната банка е изправена пред фалит. Ако говорим за финансовия министър на еврозоната, аз отдавна настоявам за създаването на този пост. Мисля, че това трябва да е комисарят, който ще наследи моя ресор\", подчерта Московиси и допълни:  \"Също така финансовият министър на еврозоната трябва да ръководи и Еврогрупата. По този начин той ще контролира нещата. Те никога не се случват добре, ако са решени зад затворени врати. Със сигурност това също ще допринесе за повече демокрация”.", "date": "2018.01.20", "title": "Еврокомисар обяви какво трябва да направим, преди да въведем еврото у нас"}
{"url": "http://epicenter.bg/article/Yuriy-Aslanov--Koruptsiyata-se-prevarna-v-problem--1-na-nasheto-obshtestvo--porazhdasht-vsichki-ostanali/145497/2/0", "text": "Корупцията се превърна в проблем номер едно на нашето общество, пораждащ всички останали проблеми. Това каза в седмичното обзорно предаване „Метроном“ на Радио „Фокус“ социологът Юрий Асланов по повод внесения от ПГ на \"БСП за България\" вот на недоверие срещу правителството.  Според него е важно не какви са мотивите за вота, а създаването на гореща обществена дискусия по този сериозен проблем. Социологът уточни, че промяна на законодателството, в поведението на институциите и в обществения климат са трите основни компонента, стоящи на пътя към борбата с корупцията. „Няма нито един случай досега, в който вот на недоверие да е успял, което не значи, че няма смисъл от него. Смисълът на един вот на недоверие е да фокусира общественото мнение върху дадена тема, да привлече обществена енергия и да разбуди обществен дебат. Правителство у нас не е падало с вот на недоверие, вероятно няма и да падне. Не бива тази демократична процедура да се неглижира с аргументи - защо се внася вот, след като е ясно, че няма да успее“, коментира Юрий Асланов и допълни, че реакцията на дебата по вота на недоверие ще е решаваща за това доколко успешен ще се окаже той. Според Асланов, ако се стигне до действие, предполагащо честни законодателни реформи, явлението „корупция“ би излязло от уюта, с който се ползва в съзнанието на много българи. Той посочи също, че вот на недоверие невинаги цели сваляне на правителство и противното схващане граничи с антидемократичното мислене. ", "date": "2018.01.20", "title": "Юрий Асланов: Корупцията се превърна в проблем №1 на нашето общество, пораждащ всички останали"}
{"url": "http://epicenter.bg/article/Borisov-posreshtna-Merkel-na-letishte-Sofiya--Video--Snimki-/145498/2/0", "text": "Премиерът Бойко Борисов пусна на живо във фейсбук страницата си посрещането на германския канцлер Ангела Меркел. От кадрите се вижда как той посреща гостенката си германския канцлер Ангела Меркел на столичното летище.  Почетната гостенка на премиера бе приветствана с червен килим и строени гвардейци. На влизане в аеропорта премиерът ѝ показа БГ знака за европредседателството като ѝ обясни, че той представлява българска плетеница. От своя страна Меркел заяви на хората на терминала \"Добър ден\" на чист български език. Ангела Меркел пристигна на работно посещение в София директно от Париж, където бе на среща с френския президент Еманюел Макрон. Визитата ще се проведе при изключителни мерки за сигурност. По пътя от летището има разположени полицейски екипи. Меркел идва часове преди да стане ясно дали ще има ново правителство на Голяма коалиция. Лидерите на трите големи партии се обединиха, че ако отново съставят кабинет, Европа ще е приоритет. В заключителния им документ има конкретни ангажименти:  повече пари в общия бюджет на ЕС, механизъм за минимална работна заплата на равнище ЕС, реформиране на еврозоната и засилване на политиката по сигурност и обрана на общността. Със сигурност теми на разговора днес в София ще бъдат спорните в Европа въпроси като брекзит, миграцията, новата финансова рамка на ЕС и Западните Балкани, и много вероятно – и отношенията с Турция. Срещата между премиера Борисов и канцлера Меркел е работна. Това е среща между двама лидери, които добре се познават и които в момента са с най-дълъг управленски опит в Европа. Редом до тях е само Виктор Орбан, който има вече 12 години стаж като лидер на Унгария. Меркел се опитва от месеци да състави управляваща коалиция. Около 600 делегати на социалдемократите в Германия ще се съберат на конгрес в неделя, за да решат дали да подкрепят или не проекта за нова управляваща коалиция между ГСДП и консервативния блок ХДС/ХСС на Меркел. Между Борисов и Меркел от години зрее политическо приятелство. Всичките срещи между двамата са свързани целувки, прегръдки и закачки. Така е от първия мандат на Борисов като премиер на България. Футболът също сближава Борисов и Меркел. По време на заседание на Европейския съвет по време на първия му премиерски мандат той подтиква колегите си, сред които е и канцлерът, да гледат мача между Германия и Италия. Постепенно през годините Борисов и Меркел започват да стоят все по-често рамо до рамо. Това се оказва плюс, защото Борисов започва постоянно да получава пълната подкрепа на Меркел. Именно тя бе първа, когато подкрепи страната ни за европредседателството на България. С годините Меркел не крие и симпатиите си към ГЕРБ. Неколкократно тя заявява подкрепата си за партията във връзка с предстоящи избори в страната ни. Борисов не й остана длъжен – върна ѝ жеста на подкрепа миналата година със силна прегръдка и после обясни – направил го, за да й даде кураж да състави правителство в Германия. Знаковата визита за страната ни идва точно след официалната среща на Меркел с френския президент Емануел Макрон.", "date": "2018.01.20", "title": "Борисов посрещна Меркел с букет на летище София (Видео, Снимки)"}
{"url": "http://epicenter.bg/article/Prof--Mihail-Konstantinov--S-vota-na-nedoverie-opozitsiyata-pokazva--che-e-zhiva/145499/2/0", "text": "С вота на недоверие опозицията показва, че е жива. Това каза в интервю за обзорното седмично предаване „Метроном“ на Радио „Фокус“ политическият анализатор проф. Михаил Константинов, във връзка с внесения от ПГ на \"БСП за България\" вот на недоверие срещу правителството. Той уточни, че целта на един истински вот на недоверие е да падне правителството и да бъде избрано ново.  Проф. Константинов подчерта, че ако това наистина стане, парламентът има право да излъчи неограничен брой правителства. Според политическия анализатор, обаче, е очевидно, че вотът няма да мине. „Корупцията е очевиден проблем в България. Освен това, стига с тази дума - „корупция“ – става въпрос за кражби, един човек придобива ресурс, над който няма право. Проблемът е тежък и не може да се реши с вълшебна пръчка. Аз не знам да има някакво българско правителство от Освобождението насам, при което да може да се каже, че не е имало корупция. Така че, това е тотално явление. Отново се прави поредният орган, за който не е много сигурно как ще заработи. Дебат за корупцията у нас е нужен – нищо лошо няма в това, че е по време на Европредседателството. Лошото е, че едновременно ще се проведат дискусията за злощастната Истанбулска конвенция и вотът на недоверие, което показва, че поне един от двата проблема ще се неглижира“, уточни проф. Михаил Константинов. Той коментира, че прогнозата на премиера Бойко Борисов, че ще можем да се справим с корупцията до 2-3 години, е твърде оптимистична, още повече, когато не е ясно с нивата на корупция в коя част на Европа ще се съизмерва проблемът у нас. Политическият анализатор уточни, че предстои България да изиграе важна роля за стабилизацията на отношенията на Брюксел с Анкара, а и с Берлин.   ", "date": "2018.01.20", "title": "Проф. Михаил Константинов: С вота на недоверие опозицията показва, че е жива"}
{"url": "http://epicenter.bg/article/Kristian-Vigenin--Manipuliraneto-na-sistemata-BATsIS-e-primer-za-koruptsiya-v-upravlenieto/145503/2/0", "text": "Когато се правят системи, които позволяват манипулиране, и е доказано, че има такова, някой или е поръчал така да бъде направена тази система, или с протекцията на високо равнище се правят тези опити и липсва последващ контрол. Не може да се хвърли отговорност за такъв тип действия на най-ниските равнища. Това заяви народният представител от ПГ на „БСП за България“ Кристиан Вигенин пред Дарик радио, съобщиха от пресцентъра на партията.  Вигенин подчерта, че след действията на прокуратурата и доклада за БАЦИС нищо не е направено, за да бъде прекратена тази практика.  „Във вътрешната комисия е показано нагледно как се случва това – минават камиони, без да бъдат регистрирани. Това е само един от примерите за това как корупцията е проникнала навсякъде и е пропила държавното управление“, каза още той.  Народният представител коментира, че с вота на недоверие партия БСП е направила първата стъпка - ГЕРБ спряха да отричат факта, че има корупция.  „Признаването на този факт е предпоставка да се направят и следващи стъпки. Големият въпрос е – иска ли властта реално да се бори с корупцията или просто ще си дава вид, че го прави с най-разнообразни мерки“, уточни той. Като пример посочи новия антикорупционен закон, за който ще се чака една година да се разбере дали ще сработи. „След това ще си кажем, че трябва още малко да се пипне и да му дадем още време да проработи“, допълни Вигенин.  Според него корупцията се е превърнала в държавна политика и това се приема за съвсем нормално и разбираемо, а точно това спира развитието в държавата. По повод Истанбулската конвенцията Кристиан Вигенин обясни, че тя е приета 2011 г, \"без гласуване“, а не с консенсус, което показва противоречиви реакции в Съвета на Европа. „Част от страните я подписват още тогава, но някои от тях все още не са я ратифицирали“, каза още той. Народният представител подчерта, че първото правителство на ГЕРБ не подписва тази Конвенция.  „По времето на БСП заявяваме позиция, че трябва да се види как тази Конвенция ще бъде прилагана и какви ще са резултатите. Идеята ни е била да се подготви законодателство, което да въведе нормите, свързани с домашното насилие над жени, предвидени в Конвенцията, в нашето вътрешно законодателство, а въпросът с Конвенцията да бъде отложен във времето“, поясни той. По неговите думи този документ има задължаващ характер за нас, ако ние я ратифицираме, защото сме член на Съвета на Европа. Вигенин обясни, че тази ратификация не е толкова безобидна.  „С ратификацията ние поемаме международен ангажимент да я прилагаме в нашето вътрешно законодателство, политиката на държавата. Има ангажименти и към образованието. Заедно с това има и мониторингов комитет към тази Конвенция, който следи как всяка една страна, ратифицирала документа, изпълнява своите ангажименти“, заяви депутатът.  „Като социалисти получихме не малко критики от нашето собствено политическо семейство за това, че не подкрепяме документа. Мисля, че мина времето, когато България ратифицираше документи само, за да изглежда проевропейска и модерна“, допълни той. Според Кристиан Вигенин целият проблем тръгва от второто правителство на Борисов, когато министър Захариева категорично подценява темата.  „Тогава България е председател на Комитета на министрите към Съвета на Европа и са преценили, че чисто политически е добър жест България да подпише Конвенцията. Сега вероятно отново същият министър, но вече в друга позиция – външен министър, заедно с Цецка Цачева, решават, че също би било чудесно, в прилив на желание да покажат европейската си същност във връзка с председателството, да вземат и да я ратифицират“, коментира той и допълни: „Не помня случай, когато да се стигне до гласуване и половината правителство е против. И въпреки това, насила, да го вкарват в парламента, където ситуацията е още по-сложна“.  Според него ГЕРБ ще трябва да поеме цялата отговорност и вина за начина, по който се случи всичко.  „Ние предприехме действия - внесохме първите проектозакони, свързани със съдържанието на тази Конвенция. Надявам се ГЕРБ да подкрепи законодателството, което би произтекло от нея, но останалите неща, които са съмнителни, двусмислени и дебатът, който се проведе до сега, не е в полза на Конвенцията. Не можем да вървим срещу българското общество“, подчерта Кристиан Вигенин. ", "date": "2018.01.20", "title": "Кристиан Вигенин: Манипулирането на системата БАЦИС е пример за корупция в управлението"}
{"url": "http://epicenter.bg/article/Voennata-prokuratura-razsledva-sluchaya-s-avariraliya--Spartan--C-27J-/145482/3/0", "text": "Военната прокуратура в Пловдив разследва случая с авариралия военнотранспортен самолет „Спартан” C-27J. Започнато е досъдебно производство. Това заяви зам.-министърът на отбраната Анатолий Величков. \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.20", "title": "Военната прокуратура разследва случая с авариралия „Спартан” C-27J."}
{"url": "http://epicenter.bg/article/Sindikatite-biyat-trevoga--Poskapvaneto-na-toka-za-biznesa-vodi-do-faliti-/145508/4/0", "text": "Спекулативното и необосновано покачване на цените на тока (за бизнеса - б.р.) ще доведе до фалити, загуба на трайни работни места и \"замразяване\" на доходите в редица браншове и отрасли. Това се казва в съвместна позиция на двете основни синдикални организации КНСБ и КТ \"Подкрепа\". Откритото им писмо бе изпратено до медиите.  Двете организации споделят притесненията на българския бизнес, че очевидно има проблем, който създава напрежение на енергийния пазар.  Прозрачност, надеждност и предсказуемост - това са ключови категории за успешно и пълноценно функциониране на енергийния пазар, се казва в позицията на синдикатите. Според тях, нещо в този пазар не работи както трябва.  През последните месеци значителни обеми бяха търгувани към определени търговци при неясни условия, обезпечаващи непазарни предимства спрямо останалите участници. Изкуствено бе ограничавано и предлагането през двата сегмента на борсата - малки, нерегулярни лотове, липса на профилирани продукти. Това естествено води до ирационални ценови нива, които категорично не могат да бъдат определени като референтни, пишат от КНСБ и КТ \"Подкрепа\".  Синдикатите оценяват, че резултатът от това спекулативното и необосновано повишаване на цената на тока ще засегне не само бизнеса. То ще доведе и до ръст на цените на хранителни и нехранителни стоки. Увеличението засяга държавни и общински администрации, болници, училища, членовете на синдикатите и всички работещи български граждани. Пренасяйки се към цените на регулиран пазар, ще засегне всеки битов абонат.  От двете организации апелират за незабавни и конкретни стъпки към ограничаване на вредни практики и недопускане на напрежение в системата на българската енергетика и индустрия в началото на зимния период.  Петте предложения на синдикатите са:  - Министерство на енергетиката да предприеме стъпки за предлагане на законодателна инициатива за разширяване на функциите на КЕВР за разследване на злоупотреби и санкции при възникване на спекулативно поведение на пазара;  - Министерство на енергетиката и БЕХ да предприемат организационни стъпки за осигуряване на дългосрочни продукти (енергийни пакети в рамките на месец до година), съответстващи на профила на основната част от клиентите на свободен пазар; - Министерство на енергетиката и БЕХ да анализират ефекта от повишаването на цените на електрическата енергия за държавните дружества, като се отчете изпълнението на ремонтните, производствени и социални програми през 2017 година и подготовката за следващо ценово решение за регулиран пазар през 2018 година;  - Работата и обхватът на свободния пазар да бъдат подобрени чрез ускоряване на процеса на въвеждане на пазарния сегмент \"пазар в рамките на деня\" и да се осигури неговата ликвидност - ЕСО и БНЕБ; - Министерство на енергетиката и БЕХ да предприемат организационни стъпки за промяна на графиците за подаване на заявки към обществения доставчик.", "date": "2018.01.20", "title": "Синдикатите бият тревога: Поскъпването на тока за бизнеса води до фалити!"}
{"url": "http://epicenter.bg/article/Kevork-Kevorkyan--Kampaniyata-na-posolstvoto-na-SASht---plakatno--elementarno/145496/11/33", "text": "Американското посолство подкара продължението на телевизионната си кампания за „Силата на българския дух“ – то се казва „Силата е в теб!“ Първата кампания бе озаглавена „Те ще променят България“. На една велика страна ѝ отива да продуцира подобни мотивационни игри, още повече, че и митът за „американската мечта“ не е съвсем заличен – поне тук, в балканската ни провинция. Обаче в самия подход на кампанията към публиката има нещо наивно, да не кажа съмнително. Или авторите й не познават българския манталитет - или са консултирани от хора, които толкова са се заплеснали по някои миражни чужди стандарти, че са загубили всякаква представа за българската бъркотия. Може би главно заради това, кампанията парадоксално излъчва дъх на акция от времената на соц-пропагандата, която притворно примираше по мечтите, без изобщо да има предвид реалностите. Казват ни, че Еди кой си ще промени България – и веднага непредубеденият зрител ще си каже, че това твърдение е фалшиво и дори глупаво. И как ще се случи“промяната“? Нали повече от четвърт век всичко е в ръцете на Политическата Секта – за да може тя спокойно да изкористява самата представа за политиката, да обезчовечава и оглупява населението, да краде и всичко останало. Показват ни двама млади цигани, които щели да променят България - това пък е дива демагогия. Те своята общност няма да успеят да променят, какво остава за държавата. Личният им успех е една микроскопична тяхна победа, нищо друго. Нещо повече: у нас успелите цигани никога не коментират някои срамни прояви на племето си, дори това не си позволяват. В друг клип ни показват отличия от математически олимпиади – да, имаме даровити млади математици, но техните успехи съвсем не опровергават позорния факт, че образованието ни тотално е продънено. Може би кампанията иска да внуши, че всеки сам държи юздите на съдбата си. Дори да е вярно – а не е, това съвсем не означава, че така ще се промени България. Това, че някой ще завърши образованието си в чужбина и ще дойде тук да работи срещу прилична заплата, съвсем не означава, че нещо генерално ще се промени. Тук очакванията са - и винаги са били - Сектата да измъти нещо, надеждите са в поредния Месия, независимо, че всички преди него са се срутили по един или друг начин. Народът обаче не се отказва и все се надява да случи на някой по-способен Лъжльо. Всъщност, какво скрито послание излъчва кампанията? Най-вероятният отговор е: всеки сам да се спасява, сам да се случи, сам да се пребори за собствения си успех и пр. Не можеш да разчиташ на държавата – това не ни го казват, но то се подразбира. Оправи се сам - а след това ще оправиш и държавата - когато цъфнат налъмите, разбира се, последното ще си го кажат зрителите. Авторите на кампанията не си дават сметка, че отделните успели личности са просто кръпки върху фасона на едно срутено откъм ценности общество. Сектата пет пари не дава за тях, те не могат да смутят властта й, да я извадят от летаргията й. Между другото, за авторите на кампанията би било много интересно да попитат героите й, които уж щяха да променят България, какво мислят за българските политици. Едва ли ще го направят. Новите „спасители“ не бива да бъдат противопоставяни на Сектата – понеже там продуцентите на кампанията имат приятели. Така че, героите им ще „променят“ България, без изобщо да имат вземане-даване със Сектата. ТЯ ще управлява, а ТЕ ще „променят“, без изобщо да я забелязват. Ще променят, без да казват, какво точно. Смехория. Кьорфишеци. Още нещо е много любопитно: от началото на първата кампания мина доста време, но медиите тъй и не потърсиха Манекените, които ще обновят България - и да научат, какво, всъщност, се случва с тях. Колко близо са вече до пропагандния лозунг на кампанията, как преценяват сега шансовете си да променят каквото и да е. Най-вероятно, попаднали в нашенското блато, те отдавна са охладнели към мисията си на посланици на нещо ново. Съсловие на Промяната не се създава с кампании. Сектата с лекота ще го смачка още в зародиш. Със същата лекота, с която промени смисъла на Властта, превърна политиката в примитивно занимание, а пътьом извиси Грабежа до неподозирани висоти. Сега в Сектата сигурно само се подсмихват, когато някой смелчага от кампанията казва: „Силата е в мен!“ „Да, бе, глупако, точно така е“. Още преди около 80 години Стефан Попов написа в „Третото поколение“, че едва когато се слеят честните пари с образоваността, тогава ще имаме съсловието, което ни е нужно. Но дотогава ще минат поне три поколения. Ако не си чел автори като Попов, неизбежно ще се подхлъзнеш по митологията на „Джони Уокър“ – „Продължавай да вървиш!“ Удари едно – и давай напред по калните български пътища, по които никога няма да стигнеш до някаква промяна или сила. Добре, ще убедят известно количества млади зрители-наивници, че тъкмо те ще променят България – особено, ако вярват в щуротии като епоса на Том Круз „Мисията невъзможна“. Ами грамадната част от населението? Затънали в блатото, лишени от всяка надежда и перспектива, милиони хора са оставени извън обсега на кампанията. Но и те са зрители - и възторжените лафове от екрана със сигурност ще им звучат предизвикателно, да не кажа обидно. На тях направо им казват: „Вие вече за нищо не ставате, отписани сте, нямате право и време за промяна, само ръкопляскайте, докато ви заболят ръцете и – чупката“. И комплексите от Миналото също правят спорна кампанията. Мярнах една млада оперна певица /с \"десни\" убеждения/, която имала „сила“. Обаче тя е съвсем незначителна в сравнение със силата на истински великата Райна Кабаиванска. Райна обаче никога няма да каже „Силата е в теб“ - защото е наясно, че това е измама, защото знае, че Бог дарява малцина с истинска сила. Когато полярникът Пимпирев казва, че е стигнал до Южния полюс, зрителите ще се сетят за Георги Иванов, който „стъпи“, макар и с известни премеждия, в Космоса. Петър Стойчев е успешен спортист, но трудно може да се сравнява, например, с Боян Радев, Нурикян или Стефка Костадинова. За авторите на кампанията, вероятно, всички изброени имена са от „онова“ време, прокълнатото. Разумно би било обаче да бъдат използвани тъкмо хора от този калибър, защото, вън от съмнение, са озарени от необичайна дарба. Сега, покрай кампанията, всеки нормален зрител ще забележи, че героите на Миналото са в някакъв концлагер на Забравата - въпреки че постиженията им са несравними с тия на героите на Прехода. И най-напред ще се сетят за това ония, на които кампанията им е отредила ролята на ръкопляскащи. Силата е в теб? Но как да достигнеш до нея и да я съхраниш – и възможно ли е това в един свят, озъбен срещу всичко и всички? Колкото повече човек се замисля върху този девиз, толкова повече той изглежда кух и абстрактен, стои като пришит към кампанията. Един автор казваше, че човек не е механична играчка, която сама си навива пружината – и то в една враждебна среда. Тъкмо поради това, в повечето случаи той остава в сянката на самия себе си. Най-лесно е да подхвърлиш, че във всеки човек има „нещо“. Крилете на човека обаче растат бавно /Ерофеев/ - и то при условие, че някой се грижи за него. Да, прав е онзи, който твърди, че без да знаеш кой си, ти си мъртъв. Но, за да узнаеш истината за себе си, трябва да се измъкнеш от тинята на живота, а това никак не е лесно. И затова евреите казват, че човек копнее, а Господ се смее. Копнееш – и един ден се оказва, че си прогонил призрака на по-добрия човек, в който си могъл да се превърнеш – не си спомням, чия беше тази фраза, но я предавам приблизително точно. Китайците пък казват, че когато на човек му се присъни, че е пеперуда, всъщност може би е пеперуда, на която й се присънва, че е човек. Това означава, че да се добереш до себе си никак не е лесно, а едва след това трябва да откриеш силата си, ако изобщо я притежаваш. Това е още по-невъзможно, ако си подвластен на един суров и бездушен живот, какъвто е нашият. „Силата е в теб“ звучи по съветски плакатно, смущаващо елементарно - особено когато това заклинание не е съобразено с реалностите, сред които обитаваме. Едисон казваше, че от врата надолу човек струва няколко долара на ден, от врата нагоре обаче струва толкова, колкото може да произведе умът му. Но у нас повечето хора трудно оцеляват дори физически - и заради това умът им рядко ражда прозрения, особено пък за самите тях. И дори това да се случи, те се опитват бързо да ги забравят… ***", "date": "2018.01.20", "title": "Кеворк Кеворкян: Кампанията на посолството на САЩ - плакатно, елементарно"}
{"url": "http://epicenter.bg/article/Prevoda-na-Istanbulskata-konventsiya/145500/11/0", "text": "\r\n \r\n \r\n \r\n \r\n   \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.20", "title": "Ето какво точно пише в Истанбулската конвенция"}
{"url": "http://epicenter.bg/article/Amerikanskiyat-voenen-ministar--Osnovnata-zaplaha-za-SASht-veche-ne-e-terorizmat-/145481/7/0", "text": "Основната заплаха за Съединените щати вече не е тероризмът. Това обяви министърът на отбраната. Изказването му е насочено директно срещу Русия и Китай, предава БЛИЦ.  Джеймс Матис каза, че съревнованието между великите сили заплашва сигурността на Америка в много по-голяма степен от действията на терористите. Той поиска по-бърза модернизация на американската армия и каза, че нейното технологично предимство пред противника се стопява.  Президентът Доналд Тръмп обеща, че за отбрана ще бъдат дадени допълнителни 54 милиарда долара. Но според Матис не става дума само за пари, а за цялостна стратегия за развитие на най-силната армия в света.  ", "date": "2018.01.20", "title": "Американският военен министър: Основната заплаха за САЩ вече не е тероризмът "}
{"url": "http://epicenter.bg/article/Facebook-vavezhda-novite-si-revolyutsionni-promeni/145483/7/0", "text": "Фейсбук ще започне да дава предимство на \"заслужаващи доверие\" медии в нюзфийда си в рамките на борбата си срещу \"търсенето на сензационното\" и \"погрешното информиране\", заяви изпълнителният директор на компанията Марк Зукърбърг, цитиран от Ройтерс. Фейсбук има над 2 милиарда потребители месечно и ще ги анкетира, за да определи кои медии заслужават доверие. От следващата седмица нюзфийдът на Фейсбук ще даде приоритет на \"висококачествените новини\" над източници, които се ползват с по-ниско доверие. \"Социалните медии позволяват на хората да разпространяват информацията по-бързо от когато и да било досега и ако не се захванем с проблеми като сензационализма, невярната информация и поляризацията, ние ще ги усилим\", изтъкна Зукърбърг в свой пост във Фейсбук. \"Вече ще питаме нашите потребители дали познават даден източник на публикуване на новини и дали му имат доверие. Някои медии са смятани за надеждни само от своите читатели или зрители, докато други се ползват с по-голяма степен на обществено доверие, дори от хора, които не ги следят пряко\", обясни Зукърбърг, цитиран от Франс прес. В зависимост от отговорите на потребителите публикации от медии, които са смятани за заслужаващи доверие, ще са по-видими в нюзфийда на Фейсбук. ", "date": "2018.01.20", "title": "Facebook въвежда новите си революционни промени"}
{"url": "http://epicenter.bg/article/Po-stapkite-na-Isus--Buda-i-Ryorih-v-Ladak-i-neshtotarsachi-na-bryukselskiya-bitak/145471/10/0", "text": "В „Покана за пътуване” ви предизвиквам да тръгнем заедно на път, към едно място, където химикалката се смята за белег на цивилизация, няма град, разположен на височина под 3000 метра и хората живеят както преди векове, почитат боговете си и са щастливи с малкото, което имат.   Мистичното място, където всички ходят с глави в облаците се нарича Ладак. Името идва от Ла, което означава превал и Дак – страна. Наричат тази част от индийския щат Джаму и Кашмир „Малкият Тибет”. В миналото тук е минавала Пътят на коприната, а будистки поклонници да основали манастирите по своя път от Индия към Тибет.   До 1974 година достъпът в Ладак за туристи е забранен, но днес местното правителство активно поощрява посещенията.  Николай Рьорих, който е живял по тези места нарича Ладак „Кръстопът на Буда и Христос” – Тук някога е стъпвал кракът на Христос, тук е проповядвал Буда, тук се извисяват развалини, обвити в героично минало и стоят манастири, пазители на ценни реликви, пише художникът.   Валентина Димитрова, автор на книгата „Филипините, седем урока на сърцето”, признава, че с мъка се е разделила с магичните зъбери и техните гостоприемни и честни обитатели. Най-напред я попитах как се чувства човек на повече от 3000 метра височина, а тя отговори „Като у дома”.   Ако сте виждали картини на Николай Рьорих от онези места сигурно сте си мислили, че художникът страда от прекалено разюздано въображение – луннни пезйжи с потресаващи форми, обагрени в жълто, виолетово, сиво, лимоново, люляково… Оказва се, че човекът е рисувал от натура и всяка снимка е толкова нереална, че прилича на филмов декор. Но природата, която прави ландшафтът така неповторим е мащеха за хората, които я обитават. От тях, обаче, можем да се научим на смирение и толерантност.   След разказа на Валентина Димитрова за Ладак се връщаме в България. Представете си как вместо да клечите и да зъзнете пред дупка в леда с въдица в ръка, пускате плувката от средата на добре отоплената си стая. Неее, това не е фантазия на прекалил с хиперболата рибар, а реална възможност на язовир Жребчево.   Максим Василев е създал първата в България плаваща къща, с помощта на чиито мотор всеки ден можете да имате различна гледка от терасата.   В някои части на Молдова има толкова много люде с нашенски корен, че спокойно можем да лишим от последната й част рубриката на Светослав Марков и Теодор Борисов „50 места от българската история отвъд България”.  Столицата на Молдова, Кишинев, е разположена на 7 хълма на брега на река Бик, приток на Днестър. Градът е основан през 1466 година, но е нееднократно опожаряван и разрушаван и най-старите му съхранени сгради и църкви са от 17 и 18 век. Но не сред тях ще ни разходят Светослав и Теодор. Те разказват за българските светини в Кишинев – най-високата стела на Ботев в света, паметник на опълченците и други.   Ако има нюх за приключения, дори сред обраслия с европейски институции Брюксел човек може да се гмурне в авантюра. Стига да знае къде да я търси.  За мен тръпката се нарича брюкселски брокант или приказка за нещотърсачи.   Когато за първи път попаднете на класически брюкселски брокант, възкликвате „Ей, на белгийците и битаците им са европейски!”.  Защото на тези места се продават всякакви вехтории редом до истински антики, но са така организирани, че от далеч „миришат” на история. Нормално!   Като се има предвид, че практичните белгийци още през ХІ век всяка неделя излизали на площада да заменят ненужните им вещи срещу  нещо необходимо. Сега брокантите са приключение за духа. Единственото място, където богаташът, клошарят и безимотният емигрант си говорят като равни.   Всяка неделя сутрин дилемата на белгиеца не е „На църква или на броканти?”. Той просто отива и на двете. Истинският „брокантиер”  преди 7 сутринта вече е на площада. Защото продавачите още от 5 часа са започнали да редят стоката си. И ако искаш да докопаш истинска ценност, трябва да си бърз и зорък.   На „Марше де пюс”, обаче до уникални мебели има нанизи кашони след разчистването на някое мазе с надпис „Всичко по 1 евро”. Може да попаднеш на невероятно съкровище, но може и цял ден  безрезултатно да се ровиш в отпадъци. На брокантите никой не разчита на късмет, освен ако не е дилетант. Изискват се познания да различиш уникатът под пластове многовековна мръсотия.    Тайните как да пазаруваш изгодно на белгийски брокант и още много истории за нещотърсачи – в звуковия файл от „Покана за пътуване”, както и на страницата на предаването във Фейсбук", "date": "2018.01.20", "title": "По стъпките на Исус, Буда и Рьорих в Ладак и нещотърсачи на брюкселския битак"}
{"url": "http://epicenter.bg/article/Nerazbirane--greshki-v-izbora-na-partnyor--neyasnoti-i-obyasneniya/145528/10/101", "text": "               ", "date": "2018.01.20", "title": "Неразбиране, грешки в избора на партньор, неясноти и обяснения"}
{"url": "http://epicenter.bg/article/Turskata-armiya-zapochna-novi-udari-sreshtu-tseli-na-kyurdski-organizatsii-v-Siriya/145484/7/0", "text": "Турската армия е разкрила в събота, че е дадено началото на нови артилерийски удари срещу цели на кюрдските „Народни отряди за защита“ (YPG), съобщава AFP, цитирана от \"Фокус\". Това се случва на фона на очакванията за сухопътна турска военна операция в Северна Сирия.  Анкара е обявила, че ударите са направени като акт на „легитимна самозащита“ срещу лагери и цели, принадлежащи на кюрдската организация, която според Турция е терористична групировка.   ", "date": "2018.01.20", "title": "Турската армия започна нови удари срещу цели на кюрдски организации в Сирия"}
{"url": "http://epicenter.bg/article/Tereza-Mey--Nyama-da-ima-vtori-referendum-za-Brekzit-/145489/7/0", "text": "Втори референдум във Великобритания относно оттеглянето на Обединеното кралство от ЕС няма да се проведе, съобщи премиерът на страната Тереза Мей в интервю за немския вестник \"Билд\".  \"Не, втори референдум няма да има. Парламентът даде правото на глас на британския народ и той вече взе своето решение\", категорична бе Мей пред изданието, но и уточни, че напускането на ЕС, не е равнозначно на излизане от Европа. В тази връзка Мей увери, че Обединеното кралство не възнамерява да \"унищожи всички мостове\".  \"Ние имаме общи интереси и сме изправени пред едни и същи предизвикателства\", каза тя и отбеляза, че Великобритания е готова да изпълни всички свои задължения, за да обезпечи сигурността на цялата общност.  \"Не затваряме вратата\", продължи Май, \"Трансграничният поток от стоки е важен и за двете страни\". \"Искаме да се съгласим [с ЕС] за всеобхватно споразумение за свободна търговия, както и за партньорство в областта на сигурността\".  Що се отнася до взаимоотношенията между страната й и Германия, Мей изтъкна, че Лондон и Берлин продължават тясното си сътрудничество по проблема с Иран, руската агресия и ситуацията в Украйна.", "date": "2018.01.20", "title": "Тереза Мей: Няма да има втори референдум за Брекзит!"}
{"url": "http://epicenter.bg/article/Tragediya--11-zaginali-i-44-raneni-v-avtobusna-katastrofa-v-Turtsiya/145490/7/0", "text": "Единайсет души са загинали и 44 са ранени при катастрофа на автобус в провинция Ескишехир,Централна Турция, съобщиха ДПА и ТАСС, цитирайки турски осведомителни агенции. Автобус, превозващ ученици, които били на екскурзия, рано тази сутрин излетял от шосето и се ударил в крайпътните дървета. Предполага се, че водачът е загубил контрол над автомобила.", "date": "2018.01.20", "title": "Трагедия! 11 загинали и 44 ранени в автобусна катастрофа в Турция"}
{"url": "http://epicenter.bg/article/Turtsiya-e-stranata-s-nay-mnogo-bezhantsi-v-sveta/145493/7/0", "text": "Комисията по правата на човека в турския парламент заяви в свой отчет, че в страната живеят 4,3 милиона бежанци, от тях 600 хиляди имат разрешително за пребиваване.  От останалите бежанци 3,4 милиона идват от Сирия, а 300 хиляди - от Ирак, Афганистан, Иран, Сомалия и други страни, предаде ТАСС, като се позова на в. \"Хюриет\". По информация на \"Хюриет\" това е най-големият брой бежанци в една страна в света и надвишава населението на третия по големина турски окръг /след Истанбул и Анкара/ Измир - 4,223 милиона към 2016 г. по данни на турския статистически институт.  Членът на парламентарната комисия за правата на човека Атай Услу заяви за вестника, че трябва да се разработи политика за интеграция на тези хора.    През март 2016 г. Европейският съюз и Турция постигнаха споразумение, според което всички нелегални мигранти, пристигнали в Гърция от Турция, трябва да бъдат върнати обратно. Тогава Брюксел обеща на Турция 6 милиарда евро, отмяна на визовия режим до лятото на същата година и отваряне на нова глава в преговорите за членство на Турция в ЕС в замяна на спирането на притока на бежанци и мигранти към Европа.  Оттогава обаче отношенията между Анкара и Брюксел съществено се влошиха. На 13 януари турският министър по европейските въпроси Йомер Челик заяви, че Турция не бива да се възприема като лагер за бежанци.  Турция настоява ЕС да изпълни обещанието си за безвизов режим, заплашвайки в противен случай да се откаже от споразумението за мигрантите. ", "date": "2018.01.20", "title": "Турция е страната с най-много бежанци в света"}
{"url": "http://epicenter.bg/article/Edna-godina-po-kasno--Ochakvat-se-golemi-protesti-sreshtu-Donald-Tramp-v-SASht/145494/7/96", "text": "Година след встъпването на Доналд Тръмп в длъжност, американците планират големи протести за днес в Съединените щати, предава бТВ. На 20 януари 2017 г. Тръмп официално стана 45-ият американски президент. Напрежението ескалира още през първите дни на Тръмп в Белия дом. Хиляди хора излязоха на протести срещу новия президент. Америка никога не е била по-драматично разделена, както през тази една година. През изминалите 12 месеца Тръмп се оказа в центъра на редица скандали. Това се отрази крайно негативно на неговия рейтинг. Статистиката сочи, че той се радва на рекордно ниска подкрепа. В сравнение с неговите предшественици Барак Обама и Джордж Буш-младши, първата му година в Белия дом изглежда като истински кошмар. Въпреки това много експерти прогнозират, че към настоящия момент неговите шансове да спечели втори мандат са много големи.", "date": "2018.01.20", "title": "Една година по-късно: Очакват се големи протести срещу Доналд Тръмп в САЩ"}
{"url": "http://epicenter.bg/article/Amerikanskiyat-Senat-othvarli-predlozheniya-kratkosrochen-byudzhet--pravitelstvoto-ostana-bez-finansirane/145507/7/0", "text": "Американските конгресмени от горната камара на Конгреса имаха време до полунощ в петък (07:00 часа в събота българско време) да приемат предложения от Републиканската партия краткосрочен бюджет, който да осигури финансиране на правителството и държавните институции до 16 февруари. Това обаче не се случи. Проектът бе отхвърлен, което остави де факто правителството на САЩ без средства. В края на 2017 г. Републиканската партия излезе с проект за бюджет за 2018 г., в който бяха отделени мащабни средства за американските сфери на отбраната и сигурността, както и 700 милиарда долара, предназначени за Пентагона. От своя страна Демократическата партия оспори бюджета в този му вид, като на свой ред поиска отделяне на голяма сума пари, предназначена за т.нар. „мечтатели“ – имигранти, дошли в САЩ като деца, но неразполагащи с документи, които администрацията на Доналд Тръмп смята да екстрадира от страната, вместо, както искат демократите, на тях да им бъде осигурено гражданство. Заради противоречията годишният бюджет не бе приет, което принуди имащата мнозинство Републиканска партия да търси начини за приемане на краткосрочен бюджет, предназначен за финансовите нужди на САЩ само за месец януари. След като това им начинание успя, американското правителство се сдоби с финансиране до 26 януари включително. По-рано тази седмица Камарата на представителите одобри нов такъв бюджет, предназначен за покрие нуждите на правителството до 16 февруари. Но членовете на Демократическата партия успяха да блокират прокарването му в Сената. Всички институции, които са определяни като второстепенни за управлението на държавата, ще преустановят работа, докато не бъде приет нов бюджет. По-важните държавни институции няма да спират работа, но заплатите на служителите им ще бъдат забавени. Американският министър на отбраната Джеймс Матис обяви, че военните на САЩ ще продължават да изпълняват ангажиментите си по света, въпреки че американското правителство остана без финансиране, това се съобщава на официалната интернет страница на Пентагонa. В съобщението на Матис се казва, че „ние ще продължим да изпълняваме всекидневните си операции по света – корабите и подводниците ще останат в открито море, авиацията ще продължи да лети и нашите военни ще продължат да преследват терористи в Близкия Изток, Африка и Южна Азия“. Министърът обаче отбеляза, че тренировките на войниците от резерва ще бъдат преустановени. Матис също така е изразил готовността си да направи всичко възможно за да намали „последиците от прекъсванията и негативното влияние върху семействата на войниците“. Що се отнася до Министерството на правосъдието, 95 хил. от общо 115 хил. души, които са на работа към ведомството, няма да преустановят дейността си. Комисията за финансов надзор, чийто бюджет се определя от Конгреса, също ще продължи работата си почти напълно, тъй като част от нейното финансиране идва от събиране на различни такси. Служителите ѝ ще бъдат пратени в отпуск само ако приемането на бюджет се проточи няколко седмици. В същото време, повече от хиляда служители на Белия дом ще бъдат изпратени вкъщи. Президентът ще може да извършва своите конституционни задължения чрез останалите около 700 служители. Библиотеката на Конгреса, Националният архив, „Мемориалът Линкълн“ и др. обаче ще затворят врати, като това се отнася също така до служителите в държавния сектор на услугите, околната среда и образованието. Очаква се пътуванията от и към САЩ да продължат нормално с някои забавяния. Изданията на визи и паспорти ще продължат нормалната си работа, въпреки че се очакват някои временни отлагания. Очаква се да започнат преговори между Републиканската и Демократическата партия за постигане на ново споразумения за държавен бюджет, като междувременно двете страни не пропуснаха възможността да започнат обвинения един срещу друг относно това кой е виновен за създалата се ситуация.", "date": "2018.01.20", "title": "Американският Сенат отхвърли предложения бюджет, правителството на Тръмп остана без финансиране"}
{"url": "http://epicenter.bg/article/Rusiya-e-gotova-da-sadeystva-za-pryak-dialog-mezhdu-SASht-i-KNDR/145512/7/0", "text": "Русия е готова да съдейства скоро да започне пряк диалог между Вашингтон и Пхенян. Това заяви в интервю за ТАСС заместник-министърът на външните работи на Русия Игор Моргулов. Попитан кога биха могли да започнат такива преговори, Моргулов предложи този въпрос да се отправи към колегите му във Вашингтон и Пхенян, но добави, че Москва е готова по всякакъв начин да помогне пряк диалог между двете страни да започне възможно най-скоро. Руския дипломат каза също, че Москва продължава да е против едностранни санкции срещу Северна Корея, и прикани Вашингтон да изпълнява мерките, предвидени в резолюция 2375 на Съвета за сигурност на ООН, приета през декември като реакция на ракетните изпитания на Пхенян.  По повод ситуацията на Корейския полуостров Моргулов не изключи възможността делегация на КНДР да посети Москва преди началото на Зимните олимпийски игри в Пьончан за обсъждане главно на двустранни въпроси.", "date": "2018.01.20", "title": "Русия е готова да съдейства за пряк диалог между САЩ и КНДР"}
{"url": "http://epicenter.bg/article/Voynata-plamna--Erdogan-obyavi-nachaloto-na-suhopatnata-operatsiya-v-Siriya/145515/7/0", "text": "Турският президент Реджеп Тайип Ердоган заяви, че турската армия фактически е започнала сухопътната операция в сирийския регион Африн, съобщават турските медии. Мястото на следващата операция ще стане друг сирийски регион - Манбиндж, добави турският президент, цитиран от Hurriyet и Anadolu. По-рано Ердоган многократно заяви, че Африн трябва да бъде освободен от силите за самоотбрана на сирийските кюрди (YPG), които Турция счита за терористична организация, свързана със забранената Кюрдска работническа партия.  Миналата седмица Ердоган обеща, че турските войски ще \"откъснат главите на YPG\", ако не се предадат. През последните дни Турция приведе войските си на границата в състояние на повишена бойна готовност и многократно обстреля позиции на YPG на сирийска територия.  Имаше информации, че при първия удар по позициите на кюрдите трябва да бъдат унищожени 149 ключови цели.  Освен това беше съобщено, че Анкара провежда консултации с Москва и Вашингтон за операцията.  Вчера медии в Москва информираха, че руските военни съветници са се изтеглили от региона Африн, което било сигнал, че началото на турската сухопътна операция е много близо.", "date": "2018.01.20", "title": "Войната пламна! Ердоган обяви началото на сухопътната операция в Сирия"}
{"url": "http://epicenter.bg/article/Tsipras--Makedonska-natsiya-nikoga-ne-e-sashtestvuvala-/145517/7/51", "text": "\"Македонската нация никога не е съществувала\", заяви гръцкият премиер Алексис Ципрас в интервю за вестник „Етнос“, цитирано от портала „Нюз 24/7“, предава Нова тв. Интервюто на Ципрас ще бъде публикувано в неделя. В него той говори за спора за името с Република Македония, възможните решения, посочва какво име би приело гръцкото правителство и подчертава значението на въпроса за иредентизма. Порталът „Нюз 24/7“, който публикува откъси от интервюто на Ципрас, е част от медийната група на „Етнос“. Във връзка с диаметрално противоположната позицията на неговия коалиционен партньор партията „Независими гърци“ по въпроса с името, Ципрас заявява следното: „Панос Каменос няма да стане Андонис Самарас“, с което подчертава, че лидерът на „Независими гърци“ няма да създаде проблем за правителството. Андонис Самарас беше външен министър в правителството на Константинос Мицотакис /1990-1993 г./ Именно тогава избухна спора за името между Атина и Скопие. Самарас зае крайна позиция и не беше съгласен с Мицотакис. Той напусна управляващата тогава „Нова демокрация“ и създаде своя дясна партия „Политическа пролет“. Това беше една от причините за падането от власт на любимия премиер на гърците Мицотакис през октомври 1993 г. и връщането във властта на Андреас Папандреу и ПАСОК. Впоследствие Самарас се завърна в редиците на „Нова демокрация“, която оглави и стана премиер. Неотдавна той напусна лидерския пост, отстъпвайки го на Кирякос Мицотакис, който е син на покойния Константинос Мицотакис и брат на бившата външна министърка Дора Бакояни, уточнява БГНЕС.", "date": "2018.01.20", "title": "Ципрас: Македонска нация никога не е съществувала!"}
{"url": "http://epicenter.bg/article/Tramp-v-ataka--Demokratite-se-trevozhat-poveche-za-nelegalnite-imigranti--otkolkoto-za-armiyata-/145518/7/0", "text": "Президентът на САЩ Доналд Тръмп обвини днес демократите, че искат да поставят \"незаконните имигранти\" пред армията или сигурността на границите, след като заради техния вот по бюджета в Сената се стигна до частично парализиране на дейността на федералната администрация, предаде АФП, цитирана от БТА. \"Демократите се тревожат много повече за незаконните имигранти, отколкото за нашата велика армия или за сигурността на опасната ни южна граница\", написа в Туитър Тръмп тази сутрин. \"Те можеха да сключат лесно споразумение, но вместо това предпочетоха да заложат на картата \"изключване\". Частичната парализа на правителството на САЩ е почти сигурна след решаващо гласуване в Сената, което показа, че републиканците и демократите не са успели да постигнат компромис по бюджета въпреки интензивните преговори и намесата на президента Тръмп, предаде Франс прес. Републиканското мнозинство в Сената (51 от 100 места) не успя да убеди достатъчно демократи да приемат нормативен акт за временно финансиране на федералния бюджет в замяна на допълнителни преговори по статута за стотици хиляди млади имигранти, които са пристигнали незаконно в САЩ като деца и бяха временно защитени от експулсиране от предишния президент Барак Обама. За решение да се прекратят дебатите и да се премине към гласуване на временното финансиране на бюджета бяха необходими 60 гласа, но тази бройка не бе достигната. В подкрепа на процедурното предложение гласуваха едва 50 сенатори, а 48 са против. Не е гласувал само лидерът на републиканското мнозинство в Сената Мич Макконъл. Очаква се частичната парализа на работата на правителството на САЩ да започне от полунощ местно време (07.00 ч. българско време) и стотици хиляди федерални служители, чиято работа не е смятана за критично важна, да бъдат принудени да излязат в неплатен отпуск. Предишната такава частична парализа на федералното правителство бе през октомври 2013 г. и продължи 16 дни. Очаква се днес по обед Сенатът да възобнови разговорите за намиране на изход, уточни Ройтерс.", "date": "2018.01.20", "title": "Тръмп в атака: Демократите се тревожат повече за нелегалните имигранти, отколкото за армията!"}
{"url": "http://epicenter.bg/article/TASS--Merkel-podkrepya-predlozhenieto-na-Balgariya-za-pregovori-s-Turtsiya-i-za-gazoviya-hab--Balkan-quot-/145522/7/0", "text": "Канцлерът на Германия Ангела Меркел изрази подкрепата си за инициативата на българския премиер Бойко Борисов за провеждане на отделни преговори с Турция в рамките на българското председателство на Съвета на Европейския съюз, предава ТАСС, цитирана от \"Фокус\". „Приветстваме инициативата на българския премиер Борисов за организиране на среща с президента на Турция и ръководителите на Европейската комисия, Съвета на Европа и Европейския парламент за открити разговори по всички нерешени въпроси. Необходимо е да урегулираме отношенията с нашите съседи, за да се решат възникналите проблеми“, заяви Меркел. Предполага се, че тази среща се проведе през пролетта във Варна. Освен това, германският канцлер заяви, че Германия подкрепя българската инициатива за построяване на газоразпределителен център „Балкан“. „Приветстваме идеята за строителство на газов хъб. И сме готови да подкрепим и други инфраструктурни проекти с българско участие“, подчерта Меркел. Тези заявления на германския канцлер бяха направени по време на пресконференция след края на преговорите с Борисов в София, където се намира на кратка работна визита, отбелязва ТАСС.", "date": "2018.01.20", "title": "ТАСС: Меркел подкрепя предложението на България за преговори с Турция и за газовия хъб „Балкан\""}
{"url": "http://epicenter.bg/article/Opasno-blizo--Ruskite-voenni-sa-izvedeni-ot-rayona-na-Afrin-zaradi-turskata-operatsiya-v-Siriya/145523/7/0", "text": "Оперативната група руски военни от Центъра за помиряване на враждуващите страни и военната полиция са предислоцирани от района на Африн в Тел-Аджар в Сирия, съобщиха от руското министерство на отбраната, предава ТАСС. \"Командването на руската група войски в Сирия предприе мерки за осигуряване на безопасността на руските военнослужащи, намиращи се в района на Африн, където турските въоръжени сили започнаха операция срещу кюрдските формирования\", се казва в съобщението на руското МО. \"За предотвратяване на възможни провокации руските части са предислоцирани в района на Тел-Аджар\", уточняват оттам. В събота турският Генерален щаб обяви началото на военна операция в района на Африн. Операция \"Маслинова клонка\" е започнала в 17:00 местно време. В съобщението се отбелязва, че в рамките на операцията ще бъдат \"неутрализирани бойци от Кюрдската работническа партия, отрядите от Силите за народна самоотбрана, партия \"Демократически съюз\" и терористичната организация \"Ислямска държава\".   Подкрепяни от Анкара бунтовници навлязоха в контролирания от сирийски кюрди град Африн в Сирия, съобщиха междувременно турски медии. В същото време турски бойни самолети бомбардират позиции на кюрдските милиции в града.", "date": "2018.01.20", "title": "Опасно близо! Руските военни са изведени от района на Африн заради турската операция в Сирия"}
{"url": "http://epicenter.bg/article/Arh--Hristo-Genchev--/145504/11/0", "text": "Вече един месец се занимавам с тази Истанбулска конвенция. Говорих и говоря с политици и журналисти. И установих, че съм от различните. Различен съм защото за мен ми се струва ясно, че: С Истанбулската конвенция доказахме, че с една формална демократична процедура може да постигам следното: - губим част от личната си свобода (примери чл. 4, чл. 14). - даваме право на държавата да се намесва в съдържанието на медиите (примери чл. 14.2, чл. 17) - допълнително увеличаваме натиска върху частната собственност (чл. 4) - даваме право на държавата се се намесва в образованието на децата ни като морален авторитет с джендър- идеология. (чл. 14.1). И то на фона на “успехите” на държавното здравеопазване, наука, социална сфера, сигурност и др. дейности. - губим и финансираме сами поредната частична загуба на наш суверенитет. (Нали знаете, че ще има централна бюрокрация, мониторинг, редовни доклади за напредъка и др. лостове за влияние) - Прехвърляме юрисдикция за престъпления, извършени от български граждани на българска територия на други страни (чл. 44 д). И така господа и госпожи в парламента - пазете различните като мен! Защото властта ви идва от нас. А на тези, които ще гласуват за ратифициране на Конвенцията, да започват да се запознават с прогресивното творчество на другарката (тя действително е с марксистка закалка) Джудит Бътлър - основополагащата идеоложка ка “джендъризма”. Защото, като ви питат избирателите - вие от кой “джендър” сте - да може правилно да отговорите, без да се хилите. А ние ще следим кой как гласува. А аз междувременно обогатих речника си с първата законово въведена чуждица в българския език - “джендър”. Като ме засече вчера на улицата едно същество (изразявам се политически коректно) от вътре ми дойде и го  “джендеросах”.", "date": "2018.01.20", "title": "Арх. Христо Генчев: С Истанбулската конвенция сами финансираме и губим част от суверенитет"}
{"url": "http://epicenter.bg/article/Prof--Vladimir-Chukov--Turskata-ofanziva-sreshtu-Afrin-ofitsialno-zapochna/145505/11/33", "text": "Турският президент Ердоган официално заяви, че операцията срещу Афрен е започнала. Турските медии го извеждат като „извънредна новина”. Още вчера турският министър на отбраната Нуредин Джаникли заяви, че първата фаза от операцията срещу сирийския град Африн, контролиран от прокюрдските Части за народна защита (ЧНЗ), е в ход. Доказателство за това е наситеното чуждестранно медийно присъствие в съседната провинция Едлеб. Само за една седмица там са пристигнали представители на 25 медии, сред които Ал Джазира на английски, CNN, Sky News, английската I TV, France 24 и други. Без официално да е декларирана, войната между турската армия и сирийските кюрди e стартирала от няколко дни. Аргументите в това отношения са най-яростният обстрел на турска артилерия на Африн, масово придвижване на протурски части от Сирийската свободна армия (ССА), участвали в операцията „Ефратски щит” към град Азаз, който е в непосредствено съседство на община Африн и опит на някой от тях да навлязат на нейна територия през КПП на турско-сирийската граница до село Балия на север от Африн. Турски медии публикуват някои детайли за бъдещата операция. Тя ще се проведе под ръководството на командващия втора армия генерал Исмаил Метин, който е изиграл важна роля при реализацията на операцията „Ефратски щит”. Настоящата операция щяла да бъде „ограничена” за разлика от предходната, проведена на сирийска територия. Сухопътните действия ще бъдат предшествани с активни бомбардировки на турските ВВС. За целта вече били набелязани 149 цели на ЧНЗ.  Планът е кюрдите в Африн да бъдат обградени от териториите на турските окръзи Хатай, Килис, територията на изток, превзета от операцията „Ефратски щит”, от юг, от турските войски, разположени в сирийската провинция Едлеб. Всъщност кюрдите в Африн са обградени изцяло от турска армия или протурски части на ССА.  Единствено малък участък в югоизточната част граничи с територии, които са под контрол на сирийската армия. От там влизат конвоите на руската военна милиция, които патрулират в града и общината, която е част от провинция Алеппо. В плана влизат още турски специални части да бъдат натоварени да предотвратят нахлуването на отряди на ЧНЗ, от най-западните части на община Африн към турска територия, а ССА да отговарят за охраната на околностите на Джараблус и Минбадж от евентуална кюрдска контраатака. Ключова позиция има Русия. За разлика от САЩ, в Африн тя има представители на нейната военна полиция. Става въпрос за изпращани от Алеппо патрулиращи конвои, сменящи се на ротационен принцип. Преди три дни началникът на генералния щаб ген. Халуси Акар и директорът на МИТ Хакан Фидан се срещнаха с началника на генералния щаб на руската армия генерал Валери Герасимов, за да поискат руска санкция за операция на турските ВВС над Африн. Руската страна не излезе с обяснителна декларация.  В същото време информацията на турските медии, че руските военни полицаи са изтеглени от Африн, беше опровергана от Сирийската лаборатория за правата на човека и руския външен министър Сергей Лавров. Вероятно преговорите за руското поведение спрямо турския десант срещу Африн продължават. Наблюдатели смятат, че в ход са, както военни сценарии, така и политически тези, свързани с преговорите в Астана и подготвящия се форум в Сочи. На този етап, май все още не са изкристализирали позициите, за да се стигне до окончателна сделка, както това беше реализирано в края на 2016 г., а именно Алеппо срещу „Ефратски щит”. Симптом за нейното постигане ще са полетите на турските ВВС във въздушното пространство над Африн, което е изцяло под руски контрол. Очевидно е, че не толкова руското военно полево присъствие, колкото санкцията за операции на турската авиация е от значение. Без подкрепа по въздуха, сухопътната операция ще бъде много трудна. Още повече, че сирийският зам.-външен министър Фейсал Микдад заяви, че сирийската авиация ще даде отпор на всяко турско въздушно нападение. Все пак последната дума ще е на Москва, особено след започналите от средата на 2017 г. кадрови промени в сирийското министерство на отбраната и на генералния щаб. С промяна на закона за военната служба от юли 2017 г. там са назначавани само офицери, лоялни на Москва. Това се свързва със завръщането на група сирийски високопоставени офицери, изпратени за обучение за четири месеца в руски военни заведения.  Според директора на Центъра за стратегически изследвания в Бейрут Мохамед Нуредин санкцията от Москва за турската офанзива срещу Африн ще бъде стратегическа грешка на Русия. Така тя ще отреже всякакви възможни отношения с кюрдите в Сирия, имайки предвид, че Сирийските демократични сили (СДС), чийто гръбнак са ЧНЗ, на изток от Ефрат, са изцяло под американско командване. Според мнението на две жени-дезертьорки от редовете на СДС, изказани пред турски медии, във всяко подразделение на ЧНЗ има по 2-3 чужди инструктори (американци или англичани). Турски източници отбелязват, че САЩ няма как да останат със скръстени ръце. Анкара гледа на операцията срещу Африн в пакет с тази срещу Манбидж, отстоящ на 120 км източно. В този град има американско военно присъствие. Освен това наблюдатели отбелязват стартирала предислокация на части на СДС на изток от Ефрат. Отряд от 1000 бойци от СДС са изтеглени от вътрешността (от Айн Иса) и са позиционирани в Тел Абияд, на самата турско-сирийска граница. Така, ако досега на отделните застави е имало около 15 граничари, то сега те са около 100 души. Паралелно с това, кюрдски източници отбелязват, че вторият випуск от граничари на СДС вече е завършил обучението, независимо от изявленията на Рекс Тилерсън, че САЩ нямат намерения да създават кюрдски гранични сили от 30 000 души. Според експерти е възможно, въпросната дислокация на изток от Ефрат да е свързана с готовността за изпращането на отряд от 20 000 – 30 000 бойци на ЧНЗ от изток на запад, към Афрен, ако това е нужно. Запознати са на мнение, че показаното от кюрдите досега, в боевете срещу ИДИЛ, е чувствително по-добро от това, което е засвидетелствано от турската армия при същите условия. Те имат предвид битката за ал Баб между частите на „Ефратски щит” и ИДИЛ, която продължи повече от три месеца. Медии съобщават, че САЩ са снабдили кюрдите с противотанкови и противовъздушни преносими установки. Според командването на СДС, ако няма въздушен чадър над сухопътния десант на турската армия в Афрен, на първоначалния етап кюрдите ще успеят да отблъснат нападателите с местни сили. Освен това, не всички части на ССА подкрепят операцията срещу кюрдите в Африн. На този етап, готовност за участие са заявили най-лоялните, а именно „Султан Мурад” и „Армията на победата”, за разлика от бригадата „Шам”, милицията „Нуредин Занки” и части от Хайят ат тахрир (бивша ал Нусра). Тези вътрешни предислокации от изток на запад на части на СДС едва ли са по вкуса на американското командване, имайки предвид, че териториите, на изток от Ефрат, остават застрашени от потенциални действия на спящи клетки на ИДИЛ, която до съвсем скоро ги контролираше. Прави впечатление декларацията на президентския говорител Ибрахим Калин, осъществил телефонен разговор със съветника по национална сигурност на президента Тръмп ген. Хербърт МакМастър. Пред медии турският високопоставен политик отбелязва: „Турция има право да осъществи военна операция срещу Африн, Джараблус, Ирак или където и да е, ако това го налага турската национална сигурност. За това тя няма да пита никой.”", "date": "2018.01.20", "title": "Проф. Владимир Чуков: Турската офанзива срещу Африн официално започна"}
{"url": "http://epicenter.bg/article/Anton-Gitsov--Oshte-neshto-za-uchebnitsite-po-istoriya-za-H-klas-/145506/11/0", "text": " Колко ли още десетилетия трябва да минат, за да започнат учебниците по история да се пишат обективно и без пристрастия?    Това вече сме го видели преди ноември 1989 г., когато  учебниците по история се пишеха под надзора и диктата на отдел \"Наука и образование\" към ЦК на БКП, и в тях се величаеха социалистическия строй и възхода на държавата в условията на народна демокрация и под мъдрото ръководство на другаря Тодор Живков.  Ето, сега авторите на учебника по История за Десети клас са се вторачили в \"комунизма\" като най-черният период в българската история. Целта им очевидно е учениците да се кръстят и да се радват, че не са се родили като бащите и майките си или дядовците и бабите си в онова \"ужасно\" време.     Но тогава, какви според него са били членовете на БКП - не по-различни по убеждения от членовете на фашисктата пария на Мусолини и на нацистката партия на Хитлер? Нима не знае, че бивши комунисти, като например бившия президент Плевнелиев, бившият шеф на парламента Цецка цачева, настоящия премиер Борисов, и днес се издигат до висши държавни постове? .   , която печелеше всички (псевдо) избори с близо 99%. Нямаше частна собственост, нямаше пазарна икономика, нямаше конкуренция, производството на всички стоки се планираше като количество и качество, като нито количеството беше винаги достатъчно, нито качеството беше на ниво. Шотландско уиски, вносен джин и западни коли, телевизори, хладилници и подобни естествено не се продаваха. Даже и луканка беше трудно да се намира на пазара. За нова източноевропейска кола и за жилище в града се чакаше по списъци с години. Имаше два-три телевизионни канали и толкова ежедневни вестници, качествени чужди стоки се купуваха само в Кореком срещу западна валута, посещения в западни страни с цел туризъм не бяха възможни.   .   .    натискът за членство в комунистическата пария беше толкова голям, че партията набъбна почти до един милион и бяха въведени ограничения по отношение на приемането на нови членове. Имаше и още много други недостатъци.   Всичко това трябва да го има в учебниците. Нека да не си затваряме очите и да ги изброим.  . Покупателната способност на някогашните пенсионери беше добра, те даже помагаха на младите семейства, за разлика от мизерното съществуване на голяма част от днешните пенсионери. Безработица нямаше, започнаха да се вкарват работници от Виетнам. Извършваше се масово жилищно строителство, жилищата бяха далеч от желаното качество, но бездомни нямаше. Входовете в кооперациите бяха добре поддържани, не пропадаха асансьори.  Качеството на храната и главно на плодовете и зеленчуците бяха на високо ниво, защото имаше Български държавен стандарт, който стриктно се спазваше.  За децата имаше достатъчно детски градини и ясли, лятно време родителите ги изпращаха на морски и планински лагери.     Нямаше корупция, или не в невероятните нива, в които тя днес е проникнала навсякъде в държавния апарат. Нямаше грабежи и убийства и изнасилвания на възрастни жени по селата от озверели от глад и безработица цигани, защото разпръснатото по селата циганско население имаше работа в трудово кооперативните стопанства, а в градовете много млади цигани бяха получили занаяти в трудовите войски. Макар и в условия на тоталитаризъм българската култура процъфтяваше. Изявяваха си и творяха крупни писатели, поети, скулптори и художници, на творбите на които и днес се радваме.  . Нямаше чалга, българските поп певци пълнеха концертните зали в страната и чужбина. Изявяваха се и пробиваха на световните сцени знаменити оперни певци и певици. Обикновените хора можеха да си позволят да отидат на кино и театър, киносалоните не пустееха като тези днес в моловете, където цените не са за всеки по джоба. Иначе, не само че е налице грозно манипулиране на историческа фактология, но не е и честно спрямо подрастващото поколение, което ще бъде обучавано в една изопачена истина на българската история.", "date": "2018.01.20", "title": "Антон Гицов: Още нещо за учебниците по история за Х клас "}
{"url": "http://epicenter.bg/article/Valeriya-Veleva--Koy-probi-finansovata-sistema-na-darzhavata-/145526/11/0", "text": "  На сайта на Агенция „Митници“ четем:    Това са група компютърджии, които през годините минават безпроблемно ту в Информационно обслужване, ту в „Митници“, ту в частния сектор, често пъти задълженията им се преплитат така, че получават заплащане и от трите места за своята „развойна дейност“.    На абсурден принцип - всички да могат да влизат в нея с една парола! Не е за вярване, но е така.   Освен това, ако някой реши нещо да бъде изтрито, той може да го направи без да остави никаква следа - системата няма втори сървър, на който да пази същата информация.   Следите за всичко да бъдат заличавани. И то своевременно!   Договорът е сключен между консорциума и Министерство на финансите.  .  Много скоро започват да излизат сигнали, че системата се пробива, на което от фирмата заявяват: „Ние ще си ги отстраним“. Ясно е, че пробивът е дошъл точно от тези хора, които са изградили системата, убедени са депутати, запознати със скандала.    А държавата се оказва с вързани ръце. Налага се изводът, че това е нарочно направено под носа на властта.  На заседание в парламента на Комисията за наблюдение на приходните агенции и борба със сивата икономика и контрабандата заедно с Главния прокурор, проведено на 16 ноември 2017 г.,  И обяснява, че това е интегрирана, централизирана информационна система, която обединява 27 модула, като във всеки модул биха могли да се надграждат и да се правят интерфейси, и да се приобщават други нови такива модули. Но не споменава кой извършва контрола върху тази система.    През лятото на 2016 година шефът на „Лукойол“ България и председател на Българската петролна и газова Асоциация Валентин Златев забелязва как за два дни от системата БАЦИС изчезват 1000 цистерни гориво. На няколко пъти за по 15 минути, за по час-два системата изключва. Често става така, че системата излиза от действие в петък и се включва отново в понеделник. През това време едни цистерни влизат нелегално в България и излизат легално. От фирмата отговарят, че това е софтуерен проблем, който веднага бива отстраняван, шефът та „Митниците“ уверява, че всичко е О'кей, а министърът на финансите не реагира.  . Цацаров разпорежда на ДАНС проверка. ДАНС обаче уведомява предварително БАЦИС, а пък БАЦИС отговарят, че ще съдействат за проверката. И разбира се, взимат мерки.    Въпреки това от фирмата не успяват да заметат всички следи. Агентите на ДАНС намират компютър, включен към интернет. Това означава, че . Агентите установяват това. Виждат, че към компютъра включен апарат, чрез който от всички познати системи може да се влиза в Агенция „Митници“. Намират изтрити файлове, намират опити за заличаване на информация.    Докладът пристига при Главния прокурор, но при проверката прокуратурата не успява да установи престъпление, тъй като следите са заличени – няма локфайлове. Никой не може да каже в какъв размер е деянието и кой го е извършил.  И прекратяват проверката. А докладът на ДАНС го засекретяват.  Междувременно от Петролната газова Асоциация искат резултат от сигнала, който са изпратили до главния прокурор.    Тогава председателят на Комисията за наблюдение на приходните агенции и борба със сивата икономика и контрабандата Емил Димитров- Ревизоро кани на нейно заседание главния прокурор.  Цацаров се отзовава на поканата и на 16 ноември 2017 година той запознава народните представители с „информацията за системата БАЦИС и за създадени предпоставки за допускане заличаване на акцизни, данъчни документи“.    Главният прокурор съобщава пред народните представители, че са  . Цистерните разтоварват двойно - на бензиностанции, които спазват законовите изисквания и на бензиностанции, които работят на черно.  По време на заседанието Емил Димитров-Ревизоро пояснява, че когато в данъчен склад с лиценз има горива, той е оборудван с нивомерни системи – пломбирани, контролирани, които трябва да подават информация. Когато се окаже, че има гориво в повече или в по-малко, трябва да се търси произходът. А когато има цяла система за двойно счетоводство или за двойно заприходяване на легални и нелегални горива, и респективно продажбата им, лицензът трябва да бъде отнет.  Такъв например е бил случаят в Русе, където не е бил отнет лиценза на производителя на гориво ..  Депутатът Мартин Тинчев от ГЕРБ пита дали е започнало производство за санкциониране на   Става въпрос за танкера „Кемал Ка“, транспортиращ стоки с режим на отложено плащане на акциз от гръцки данъчен склад до български данъчен склад, който фактически разтоварва гориво на митнически склад, което е незаконно. След това горивото е транспортирано през територията на страната в порядъка на няколко седмици, без документи за платени или обезпечени данъци.  За този случай Българската петролна и газова асоциация също е подала сигнал към Главния прокурор.   - горивото, което се разтоварва от танкер, се мери в склад под съответния режим, който се намира на 200 км във вътрешността на страната, а до там се превозва с цистерни. Какво се тегли, какво се отчита, къде и колко се губи, къде отиват начисленията, кой е отговорен – на тези въпроси никой не може да отговори. И до днес! . Окръжна прокуратура – Пловдив, ДАНС – Пловдив, Икономическа полиция – Пловдив хващат 100 000 литра гориво в четири бензиностанции на територията на Пловдив, Хасково и ГКПП „Капитан Андреево“, за което няма абсолютно никакъв документ за произход. Открити са цистерни, които се товарят в тъмните часове на денонощието, открити са резервоари, които се намират под повърхността на земята, открити са 750 000 евро, резултат на тази дейност, които естествено нямат законен произход. И резултат от престъплението няма.  , че енергийните продукти са били изпратени до място, различно от местонахождението, посочено в електронния административен документ, като танкерите са останали там между 10 и 20 дни. Фирмата не е санкционирана. Тя прави това нарушение един, два, три, петдесет, сто пъти. И винаги митницата излиза със становище, че действието е само претоварване. За случая няма виновен до момента. Забележете –  И всичко това става чрез перфектната система БАЦИС! В която Агенция „Митници“ не намира никакви пропуски или ако биват намерени такива, то те са своевременно отстранени и проблеми не съществуват.   Защо е възможно горивото да бъде разтоварено от танкер в железопътни цистерни и да бъде премерено едва, когато стигне съответния склад, който по закон трябва да бъде оборудван със съответните измервателни уреди? Защо трябва да има разлика между режима и оборудването на двата вида складове, което на практика създава предпоставка за злоупотреби?  . Веднага по разпореждане на премиера е била сформирана работна група и в края на месец юли 2016 г. в официален доклад заместник-директорът на Агенция „Митници“ Борислав Борисов е докладвал на министъра на финансите, че въпросните слабости са отстранени.    Къде е той? Златев пита още нещо Георги Костов – по време, когато танкерите влизат и се разхождат из България, той е бил главен секретар. Знаел ли е за тях той и какво е направил?  Естествено възниква въпросът какво е трябвало да направи премиерът Борисов, когато през лятото на 2016 година докладът на ДАНС за пробива в БАЦИС отива на бюрото му?  Да потърси сметка от министър Горанов за липсата на контрол върху целия този процес, за нанесени щети на държавата вследствие на подписания договор с „Ай Би Ес България“ и тази фирма веднага да бъде отстранена от информационната система на държавата.   без ДДС с предмет „Надграждане и поддръжка наинформационна система „Контрол на горивата“. Възложител: е Агенция митници (АМ) и Национална агенция за приходите (НАП) - същите тези, които търпят щети от действията на тази фирма.  Защото само тази фирма може да поддържа системата БАЦИС. И за догодина е приготвила нов модул за 10 милиона лева!   – Митниците и НАП - и си правят каквото си искат, негодуват депутати. Не е за вярване, но ако в момента трима от фирмата бъдат задържани по доклада на ДАНС, утре техните колеги ще влязат с паролите в митниците и ще блокират всичко. И опашките ще станат до безкрай!  Възможно е! Защото всичките пароли са в тях, защото те са ги слагали, те държат контрола и никой не може да влезе в „тяхната“ система. И НАП и митниците са в техни ръце.   Сърбите са променили един член в закона за акцизите и данъците, добавяйки следния текст: Забранява се продажбата на горива, немаркирани с нанотехнологии. Толкоз! Така те са свалили дела на нелегалните горива от 7% на 2%, а у нас този дял е 30%! И няма изглед да бъде променен. Сърбите са спечелили по 200 млн. евро всяка година от 2014-та, след като са въвели своята система. 200 млн. евро е една магистрала!  У нас загубите на бюджета от нелегалното гориво се равнява на 1 млрд. лева годишно! И всички мълчат, казва Драгомир Стойнев, който пита: След като тази информация е постъпила до министър-председателя, какви действия са предприети? Още повече, че ДАНС са извели черно на бяло престъпленията. Какво се е предприело след тяхната намеса? Сменени ли са паролите?  Никой не знае!    Някой някъде снася, смятат експерти.  Къде отиват черните пари от контрабандата?  В партиите, казвахме най-често. Но партиите сега са добре финансирани. Нито на ГЕРБ, нито на Борисов са необходими такива финансови потоци.   Правителството има нужда от пари, които да влязат в бюджета. А точно такива пари изтичат през пробитата система на БАЦИС. Държавният интерес, интересът на Борисов е да бъдат прибрани тези пари. Как? Както са направили сърбите.   които могат да променят нещо: премиерът, който ръководи изпълнителната власт, и главният прокурор, който може да потърси отговорност за всичко това.   Той настоява за рязка и бърза промяна в името на държавата. Обидно е за всички нас, ако констатираме, че сме безсилни, казва бизнесменът. Не може да говорим само за отнемане на лиценза на данъчен склад, за който е установено, че манипулира системата БАЦИС. Не може само да се задоволяваме с факта, че изчезва гориво.  Краде се от бюджета и това е криминално престъпление. Трябва да има арестувани хора, трябва да има хора, подведени под отговорност.   Кой трябва да отговаря за това престъпление? Финансовият министър? Той ще бъде във фокуса на атаките на опозицията по време на вота на недоверие. Той допусна в неговото поле да падне топката на това престъпление.  За първи път в България се прави вот на недоверие не за разходни политики, а за приходната част на бюджета.    , но няма конкретни данни за престъпления или отклоняване на данъци. Обяви, че ще предложи външен одит на БАЦИС. Защо чак сега? Когато БСП насочи удара си срещу него и правителството. Горанов обясни, че \"всичко, което е трябвало да вземе като действия на база на доклада, е предприето много отдавна”. Но пробивът е факт! А пък говорителят на главния прокурор Румяна Арнаудова посочи, че не са били открити данни за престъпление спрямо системата.  В понеделник шефовете на Агенция „Митници“ ще се изправят пред две парламентарни комисии. И ще късат ризите си именно по тази въпроси. А във вторник е вотът. ", "date": "2018.01.20", "title": "Валерия Велева: Кой проби финансовата система на държавата "}
{"url": "http://epicenter.bg/article/Mazh-zagina-na-myasto-v-tezhka-katastrofa-na-patya-Sofiya-Varna--dvama-sa-v-bolnitsa/145491/3/0", "text": "Тежка катастрофа с жертва е станала на пътя София-Варна, съобщиха от ОД на МВР Търговище.  На 19 януари 2018 г. около 21,35 ч на първокласен път София-Варна в община Търговище, на км 245+790/в близост до заведение \"Фисека“, правоспособният водач Д. Р., на 28 години, от Варна, управлявайки лек автомобил \"Сузуки Суифт“ с варненска регистрация, при движение на прав пътен участък, е навлязъл в лентата за насрещно движение и се е блъснал в правомерно движещ се лек автомобил \"Фолксваген Голф“ с монтанска регистрация, собственост и управляван от правоспособния водач Л. К., на 28 год., от Монтана. В резултат на пътния инцидент на място е починал пътувал в лекия автомобил \"Сузуки“ 47-годишен мъж от Варна. Двамата водачи са настанени за лечение в МБАЛ-Търговище с множество наранявания. По случая е образувано досъдебно производство.", "date": "2018.01.20", "title": "Мъж загина на място в тежка катастрофа на пътя София-Варна, двама са в болница"}
{"url": "http://epicenter.bg/article/Tsisterna-s-gaz-deraylira-na-gara-Byala/145492/3/0", "text": "Цистерна с газ част от влакова композиция дерайлира на гара Бяла, потвърдиха за bTV от МВР. По първоначална информация няма пострадали. Няма изтичане на газ от цистерната, няма опасност и за местните хора. На място са изпратени екипи на пожарната и полицията. Изпратен е и кран, който да вдигне цистерната.", "date": "2018.01.20", "title": "Цистерна с газ дерайлира на гара Бяла"}
{"url": "http://epicenter.bg/article/Koshmar--4-godishno-dete-pochina-v-Razlog/145501/3/0", "text": "Дете на 4 години от ромски произход е починало снощи преди 20 часа в детското отделение на МБАЛ в Разлог, предаде БЛИЦ.  \"То е страдало от детска церебрална парализа и астма. Въпреки проведените спешни реанимационни мероприятия се е стигнало до летален изход. Тялото на детето е транспортирано до Благоевград, където ще бъде извършена аутопсия и съдебно-медицинска експертиза,\" съобщи директорът на здравното заведение доктор Божидар Велев.  Преди 15 дни детето е било хоспитализирано с диагноза бронхопневмония и астматични пристъпи. По случая е образувано досъдебно производство.  В двора на болницата са се събрали близо 40 роми. На място има полицейски екипи от Районно управление - Разлог.", "date": "2018.01.20", "title": "Кошмар! 4-годишно дете почина в Разлог"}
{"url": "http://epicenter.bg/article/Tsisternata-s-gaz-kray-Byala---na-firmata-sobstvenik-na-tsisternite-ot-Hitrino-/145502/3/0", "text": "Дерайлиралата по-рано през деня цистерна на гара Бяла е собственост на същата фирма, чиито цистерни доведоха до инцидента в центъра на Хитрино, предаде bTV, като се позова на свои източници. Тогава, отново заради излизане от релсите, стана експлозия и причини смъртта на седем души, а 29 бяха ранени. 50 сгради от селото бяха унищожени от взривната вълна. Собственик на цистерните в Хитрино е фирмата „Булмаркет”. Според информация от НКЖИ тази сутрин маневрен състав на „Булмаркет” извършва маневра на гара Бяла, без да е получил разрешение за нея. Вследствие на това, извън релсите с първата талига излиза един от вагоните, който е бил пълен с пропан-бутан. На място веднага са изпратени органите на МВР, Гражданска защита, авариен екип и възстановителни средства на НКЖИ. Полицията разследва инцидента в Бяла. Разследващите предполагат, че в случая композицията не се е движела с превишена скорост, какъвто беше случаят в Хитрино. По-вероятно е неизправност на цистерната да е причина за излизането от релсите. Проверява се дали дефектът е в полуоските на авариралата в Бяла цистерна. В 09.25 ч., в гара Бяла, маневрен състав на Булмаркет извършва маневра, без да е получил разрешение за извършването й. Вследствие на това, извън релсите с първата талига излиза един от вагоните, пълен с пропан-бутан. Това съобщиха от пресцентъра на Национална компания \"Железопътна инфраструктура\" (НКЖИ). Няма прекъсване на движението на влаковете в участъка. В 12.30 часа вагонът е върнат на релсите. Няма изтичане на газ от вагона. Няма и не е имало опасност за населението. На място са органите на МВР, Гражданска защита, авариен екип и възстановителни средства на НКЖИ. Назначена е комисия за установяване на причините за инцидента.", "date": "2018.01.20", "title": "Цистерната с газ край Бяла - на фирмата собственик на цистерните от Хитрино?"}
{"url": "http://epicenter.bg/article/Delegatsiya-na-EK-dade-visoka-otsenka-za-rabotata-na-GDBOP-po-protivodeystvie-na-kiberprestapnostta/145511/3/0", "text": "Ръководството на ГД „Борба с организираната престъпност“ – МВР проведе работна среща с делегация на Европейската комисия, в която участваха Йохан Лапасар - началник на кабинета на Андрус Ансип, заместник-председател и комисар по цифровия единен пазар, Лора Борисова - началник на кабинета на Мария Габриел, комисар по въпросите на цифровата икономика и цифровото общество, и Роберто Виола - генерален директор на Генерална дирекция „Съобщителни мрежи, съдържание и технологии“ на Европейската комисия. Това съобщиха от пресцентъра на МВР. По време на визитата, директорът на ГДБОП главен комисар Ивайло Спиридонов представи правомощията на дирекцията и създадения механизъм за противодействие на киберпрестъпността. Бяха посочени и инициативите и усилията на МВР, и в частност на ГДБОП, при укрепване на административния капацитет за ефективното противодействие на престъпленията, извършвани в Интернет. Заедно с представителите на Европейската комисия бяха обсъдени предприетите мерки в рамките на ЕС за осигуряване на по-голяма киберхигиена за европейските граждани и консолидирането на усилията на всички държави-членки и европейски институции при противодействието на киберпрестъпленията. Представителите на Европейската комисия поздравиха ръководството на дирекцията за усилията, които полага при своята работа по линия киберпрестъпност. Те високо оцениха осъщественото публично-частното партньорство и информационните кампании на ГДБОП, насочени към хората с цел да се предпазят от различните форми на този вид престъпления. Гостите предложиха своята подкрепа и помощ при реализирането на общите цели в сферата на киберсигурността и киберпрестъпността. ", "date": "2018.01.20", "title": "Делегация на ЕК даде висока оценка за работата на ГДБОП по противодействие на киберпрестъпността"}
{"url": "http://epicenter.bg/article/Povdigat-obvineniya-na-zadarzhanite-pri-aktsiyata-v-Meditsinskiya-universitet/145514/3/0", "text": "Очаква се да бъдат повдигнати обвинения на участниците в организираната престъпна група, задържаната при акцията на ДАНС и ГДБОП в Медицинския университет. Това вероятно ще стане в понеделник, съобщава Нова телевизия, като се позовава на източници от прокуратурата. Неофициално при обиските от снощи са се търсили фалшиви дипломи, включително документи, удостоверяващи предходна степен на образование. Службите работят по сигнал, че десетки чужди граждани, предимно от арабски произход, са учили фиктивно в университета.", "date": "2018.01.20", "title": "Повдигат обвинения на задържаните при акцията в Медицинския университет"}
{"url": "http://epicenter.bg/article/Zadarzhaha-shofyora--koyto-izbyaga-sled-katastrofa-s-trup-kray-Novi-Iskar/145519/3/0", "text": "Столични полицаи задържаха мъж, избягал от местопроизшествието след пътен инцидент, съобщиха от пресцентъра на МВР.   Вчера сутринта бе открито безжизнено тяло на мъж в района на Чепинско шосе в посока Нови Искър.   При първоначалния оглед бе изяснено, че той е станал жертва на катастрофа. Според полицията шофьорът на превозното средство, прегазило мъжа, е избягал веднага след инцидента.   Той вече е установен и задържан. Мъжът е на 24 години, от София. Наложена му е от прокурор мярка за задържане до 72 часа.  ", "date": "2018.01.20", "title": "Задържаха шофьора, който избяга след катастрофа с труп край Нови Искър"}
{"url": "http://epicenter.bg/article/Kiril-Dobrev--Koruptsiyata-e-nay-golemiyat-bich-v-momenta-i-BSP-shte-povede-bitkata-sreshtu-neya/145509/2/0", "text": "Най-големият бич в обществото в момента е корупцията. Това заяви зам.-председателят на БСП Кирил Добрев при посещението си в Карнобат, съобщиха от пресцентъра на партията.  „Няма как да преборим бедността, без да преборим корупцията и ние трябва да поведем тази битка“, коментира още Добрев. Според него е много по-добре, че БСП внасят вота на недоверие сами.  „По-добре сами, отколкото зле придружени“, каза още той. Според него, колкото повече управляват ГЕРБ, толкова по-малко държава остава, защото управляващите я сливат с партията си.  „Правят това веднъж чрез назначенията си от чистачката до директора и чрез раздаване на обществени поръчки на приближени техни бизнесмени. В момента единственото, което искат да направят, е темата корупция да бъде заглушена“, допълни още Кирил Добрев. При посещението си в Карнобат Добрев бе придружен от Атанас Зафиров - член на ИБ на БСП, народните представители от област Бургас инж. Петър Кънев, Николай Тишев и Тодор Байчев, както и от председателя на ОблС Стойко Танков и общинския председател на БСП Бургас Живко Господинов. Домакин на срещата беше ОбС на БСП Карнобат и младият му председател Аспарух Иванов. Присъстващите имаха възможност да зададат своите въпроси към Кирил Добрев, а в края на срещата той връчи и членските карти на новопостъпилите в редиците на БСП младежи. До края на деня заместник-председателят на НС на БСП ще посети Айтос и Бургас, а утре Кирил Добрев ще разговаря с хората в Созопол и Несебър.", "date": "2018.01.20", "title": "Кирил Добрев: Корупцията е най-големият бич в момента и БСП ще поведе битката срещу нея"}
{"url": "http://epicenter.bg/article/Zam-ministar-Georg-Georgiev--Smisalat-na-Istanbulskata-konventsiya-e-zashtita--preventsiya-i-kontrol/145510/2/0", "text": "Смисълът на Истанбулската конвенция е защита, превенция и контрол. Това каза в седмичното обзорно предаване „Метроном“ на Радио „Фокус“ председателят на МГЕРБ и зам.-министър на външните работи Георг Георгиев по повод предстоящото обсъждане на ратификацията на документа, което ще се проведе в Народното събрание на 23 януари.  Според него схващането на текста от определени политически кръгове е крайно погрешно. Георг Георгиев посочи, че в партията е постъпило писмо от Европейската комисия, разграничаващо заложените в конвенцията термини, като подчерта, че в него не присъстват понятия като \"трети\" или „социален пол“, а се говори единствено за социални схващания, свързани със стереотипите за мъжа и жената. „Тези стереотипи по никакъв начин не би трябвало и не могат да бъдат основа за насилието над жени. Ако стереотипът е жената да бъде домакиня и да стои в кухнята, а тя не желае това, никой няма право да упражнява насилие над нея, за да я принуди. Това е смисълът на конвенцията, за да се отървем от тези насадени схващания за двата образа – на мъжете и жените. В 21 век, през 2018 година, това вече не е нормално“, заяви Георг Георгиев и допълни, че борбата срещу насилието трябва да продължи, като определяща в случая ще е ролята на институциите.  По думите му съзнаването, че насилието във всичките му форми е нещо укоримо и недопустимо, трябва да бъде налагано като визия пред подрастващото поколение и в противен случай няма как да бъдат постигнати по-добри резултати. ", "date": "2018.01.20", "title": "Зам.-министър Георг Георгиев: Смисълът на Истанбулската конвенция е защита, превенция и контрол"}
{"url": "http://epicenter.bg/article/Merkel--Balgariya-mozhe-da-napravi-mnogo-za-razvitieto-na-Zapadnite-Balkani--Na-zhivo-/145513/2/0", "text": "Меркел похвали Борисов и обеща начало на поетапно присъединяване към Шенген   България може да направи много за развитието на добросъседските отношения и за перспективата на Западните Балкани. Това заяви канцлерът Ангела Меркел след срещата с премиера Бойко Борисов в Бояна. България и Германия ще работят в тясно сътрудничество, подкрепяме България за Шенген, подчерта тя.   Двамата обсъдиха приоритетите на Българското председателство, мигрантската криза и други европейски проблеми. Меркел благодари лично на премиера Борисов за охраната на европейските граници.   Тя приветства и инициативата на Борисов за посредничество между ЕС и турския президент Ердоган.   \"Приветствам инициативата на Борисов да се срещне с президента на Турция и да говори по всички неуточнени въпроси\", заяви Меркел. Канцлерът изрази и подкрепа за газовия хъб \"Балкан\", като подчерта геостратегическото положение на България.   \"Очакваме много от Българското председателство и споделяме целите му. Скъпи Бойко Борисов, благодаря за сърдечния прием в София. Радвам се, че имам възможност в началото на Българското председателство да гостувам тук. Очакваме много от него, подготвено е отлично от българското правителство. Мотото „Съединението прави силата“ е точно това, от което има нужда ЕС“, заяви Меркел. Според нея България може да направи много за развитието на отношенията със съседите си.   „Много активно говорихме за тези отношения. Например за неформалната среща, която иска да се проведе в София за Западните Балкани. Напълно споделяме целите на Българското председателство“, коментира тя.  \"Аз също искам да благодаря на г-жа Меркел и нейната подкрепа. Благодаря за подкрепата за газовия хъб, за помощта за охраната на границата, за отпуснатите 160 млн. С надежда очакваме утрешния ден и дано Германия състави правителство, защото тя е мотор на Европа. Благодаря и за подкрепата за интегрирането на Западните Балкани. Отдъхнах си, че тук ще продължат да се строят магистрали и нфраструктурни проекти. Така младите хора ще могат да останат по родните си места. Транспортните коридори са много важни за Балканите. Разговаряхме и за всички останали политки, които ще водим по време на нашето европредседателство. Най-много съм щастлив, че Европейския съюз води мирна политика. Ние имаме нужда да нормализираме отношенията си с големите съседи. Европа има нужда от мир и просперитет. Искам да благодаря на г-жа Меркел, че в почивния си ден дойде и чу нашите идеи и приоритети по време на председателството ни\", каза Бойко Борисов. \"Подкрепяме България за Шенген. Към днешна дата България вече пази външна граница на Европа. Не мога да ви кажа точна дата за присъединяването към еврозоната, но мисля, че това ще стане съвсем скоро, като ще се започне от летищата. Подкрепяме и присъединяването на Западните Балкани, като това трябва да стане при покриване на условията и критериите\", добави Меркел. \"За Шенген разчитам много на посещението на холандския премиер. С него и неговите експерти ще имаме възможност да обиколим цялата граница и да се запознят с всички детайли. За Западните Балкани се разбрахме, че парите за присъединяването им ще бъдат в пъти по-малко, отколкото ако не се интегрират\", заяви Борисов. \"Изчакваме конгреса на ГСДП, за да съставим стабилно правителство. Светът не ни чака и аз съм длъжна да дойда и да изкажа своята подкрепа за българското европредседателство. Ние подкрепяме изцяло България\", повтори Меркел. \"Аз искрено се надявам, че нашият приятел Мартин Шулц няма да се обиди, че канцлерът е дошъл да ни види преди важните преговори за правителство в Германия. Аз съм сигурен, че и той би дошъл. На г-жа Меркел обясних, че кохезионната политика трябва да остане и мисля, че се разбрахме по тази тема\", разкри Борисов.", "date": "2018.01.20", "title": "Меркел: България може да направи много за Западните Балкани, подкрепяме ви за Шенген (Видео)"}
{"url": "http://epicenter.bg/article/D-r-Angel-Kunchev--Za-parvi-pat-gripnata-epidemiya-u-nas-e-prichinena-ot-virusna-grupa--quot-B-quot-/145516/2/0", "text": "За първи път грипната епидемия у нас е причинена от вирусна група „Б“. Това каза главният държавен здравен инспектор д-р Ангел Кунчев, цитиран от Агенция \"Фокус\". Той обясни, че симптомите не се различават от тези при вирусите от група \"А“. По думите му разликата е, че вирусите от тази линия са циркулирали в нашите георграфски ширини в предходните години, като се предполага, че по-голям брой хора са изградили антитела срещу грипа. \"Докато другите респираторни вируси протичат преди всичко като възпаление на горните дихателни пътища с типичните болки в гърлото, кашлица и кихане, то при грипа водещото е общо засягане на организма под формата на главоболие, температура, болки в мускулите и ставите, обща отпадналост и безапетитие. Тези симптоми обикновено са доста силно проявени. А това при една не малка част от пациентите, почти при 1/3 от тях, ги принуждава да си останат вкъщи, което е и най-доброто като поведение“, каза още той. Д-р Кунчев допълни, че сред най-честите грешки на заболелите, са липсата на почивка и опита за самолечение, което в повечето случаи води до по-тежкото протичане на грипа. Той уточни, че в интернет съществуват множество наръчници за противодействие на грипа, но те често съдържат невярна информация. По думите му, когато става дума за здравето ни, най-добрият вариант е незабавната консултация с лекар.   ", "date": "2018.01.20", "title": "Д-р Ангел Кунчев: За първи път грипната епидемия у нас е причинена от вирусна група \"Б\""}
{"url": "http://epicenter.bg/article/Borisov-i-Merkel--Sreshta-mezhdu-Turtsiya-i-ES-vav-Varna-bi-bila-samo-za-dobro-za-vsichki-nas/145520/2/0", "text": "\"Среща между Турция и ЕС във Варна би била само за добро за всички нас\", каза премиерът Бойко Борисов на съвместна пресконференция с германския канцлер Ангела Меркел след срещата им в София, предаде  „Фокус“.  Във връзка с отношенията между Турция и ЕС и предвижда ли се среща на върха по време на европредседателството, Меркел заяви: „Радвам се, че във Варна ще има среща между министър-председателя на България, председателите на ЕК, на ЕП. Смятам, че тази среща е добър шанс да се говори и с турския президент за всички въпроси, които ни вълнуват“. От своя страна Бойко Борисов поясни, че с председателя на ЕП Антонио Таяни, с председателя на ЕК Жан-Клод Юнкер и председателя на ЕС Доналд Туск, както и с турския президент Реджеп Ердоган са провели разговори.  „Непрекъснато има претенции от страна на Турция към ЕС, че не е изплатено плащането още по първото споразумение за мигрантите, затова което сме е споразумели. Знаем и за тежките отношение насложени през последната година и половина между много от големите европейски държави и Турция. Едната такава буферна среща във Варна би била само за добро за всички нас“, каза Борисов. България не е никакъв риск за еврозоната и нашият път за чакалнята е отворен, каза още Бойко Борисов. „Що се касае за еврозоната и бившият министър на финансите Волфганг Шойбле, и канцлерът Ангела Меркел знаят, че България е една от най-дисциплинираните държави в ЕС. Имаме най-нисък външен дълг, нулев бюджетен дефицит, бюджетен излишък, огромен фискален резерв, златен резерв в Централната банка, ръст на икономиката 4%, 6% безработица, нулева инфлация, повишават се с по 10-12 % доходите по Евростат“, обясни Борисов. „Разбира се искаме още много и по-бързо, убеден съм, че и това ще се направи. България не е никакъв проблем, никакъв риск за еврозоната и нашият път за чакалнята е отворен. Това е дело на Европейската централна банка (ЕЦБ), но ние домашното, както казва, сме си го написали. Въпрос на решение на ЕЦБ“, каза още министър-председателят. На въпрос дали канцлерът на Германия ще подкрепи позицията на българския премиер по отношение на кохезионната политика след Брекзит, Борисов отговори:  „Мога да цитирам канцлера Меркел на въпроса по тази тема - работи ли добре кохезионната политика. Казах, всичко хубаво, каквото сме направили – жп линии, метро, магистрали, конкурентоспособност, образователна инфраструктура, екология, го дължим на кохезионните фондове. И тя каза - тогава трябва да остане“.  „Що се касае за Шенген, много разчитам на посещението на холандския премиер Марк Рюте на 6 февруари. Мисля, че по въздух и вода няма никакъв проблем България да влезе в Шенген и сега, и днес. А пък и понеже Холандия най-гласно изрази несъгласието си България и Румъния да са в Шенген, да има възможност неговите експерти да обиколят цялата граница, всички пунктове, където искат“, заяви Бойко Борисов и допълни, че ще им бъде осигурен пълен достъп до където пожелаят да отидат по избор. „След като проведа разговора с него, както Ангела каза, тогава ще водя и разговори с нея“, каза още той. Във връзка с настояването му в Страсбург за изготвяне на пътна карта за интеграцията на Западните Балкани в ЕС и кои трябва да са основните точки, Борисов коментира: „Не случайно няколко пъти го повтарям. Те са два такта – единият е чисто политически, в който ЕК, европейските държави работят по затваряне на главите, по процедурата, която има ЕС за приемане на страни-членки“. „Амбициите на елитите на тези балкански държави трябва да бъдат да покриват колкото могат по-бързо критериите“, обясни премиерът.  „За да покажем на тези народи, че Европа идва, че това не е процес някога, някъде, ще дойде време да станете членове - през европейски фондове, през европейски заеми трябва да строим инфраструктурата, която ще ги приближи максимум до страните в ЕС и ще повиши тяхната конкурентоспособност. Този план канцлерът на Германия го прие и счита, че парите, които ще са необходими в рамките на 10-15 години докато се проектира, строи – никак няма да са накуп и много“, каза още той. ", "date": "2018.01.20", "title": "Борисов и Меркел: Среща между Турция и ЕС във Варна би била само за добро за всички нас"}
{"url": "http://epicenter.bg/article/Volen-Siderov--Za-vsyako-neshto-vinata-se-prehvarlya-na--quot-Ataka-quot-/145521/2/0", "text": "\"Не е само прехвърляното на язовирната стена. Не е коректно това поведение. Става дума за опасност за хората. Тази стена се нуждае от ремонт за милиони, които областната управа ги няма. Това се прехвърля на Атака. Подписаната заповед е от Деница Николова, на която ще поискам оставка. Но тя преди 2-3 месеца ми изпрати писмо, че трябва да напусна помещенията на \"Врабча\" 1. В тези министерства работят хора, които имат отношение и когато чуят „Атака”, започват да правят глупости. Ние, които се водим управляващи и ни сочат с пръст, го отнасяме”, каза относно прехвърлянето на язовирна стена „Бели Искър” към областният управител, Волен Сидеров в „Офанзива с Любо Огнянов” по Канал 3. „Всички игри на фирми и концесионери, трябва да се осветляват, защото те пречат на управляващите. Ще се обърна към премиера, защото той е този, който може да оправи тези действия. Нека се намеси и направи каквото трябва, за да се промени този министерски акт. Напоследък има много сериозни възражения за случая в Банско. Ако аз бях в министерството, нямаше да подпиша това решения. Може би затова там, където имаме човек на \"Атака\", там веднага се вижда нападение и опит за дискриминиране. Разговаряхме с г-н Цветанов, той не ми каза нищо определено. Оказва се, че той е кадровикът на държавата”, каза още лидерът на „Атака”. „Вотът за недоверие ще бъде за корупция. От статия в „Гардиън” тръгна това, че България е най-корумпираната държава. Навсякъде този човек, който го казва, е на снимки с Цветан Цветанов. Този, който клевети България, е с първият в страната. В същото време като се видят, дали му е направена забележка какво пише за страната ни”, попита Волен Сидеров. ", "date": "2018.01.20", "title": "Волен Сидеров: За всяко нещо вината се прехвърля на \"Атака\""}
{"url": "http://epicenter.bg/article/Kaloyan-Pargov--Rolyata-na-opozitsiyata-e-da-natisne-pravitelstvoto-da-si-varshi-rabotata/145524/2/0", "text": "\"За патриотите мога да кажа, че ако си мислят, че може да им се случи нещо по-различно от реформаторите, се бъркат. В коалицията нещата не вървят гладко. Ние разчитаме на всички, които имат съвест. Вотът на недоверие трябва да го прехвърлим не само  на това правителство\". Това каза в предаването \"Офанзива с Любо Огнянов\" по Канал 3 лидерът на БСП-София Калоян Паргов.  \"Ние внасяме вота сами. Готови сме да говорим със всички, които смятат да го подкрепят. Винаги, когато има препятствие пред БСП, ние се стимулираме, защото възможността да има предсрочни избори на есен не е малка. Имаме нужния брой народни представители, за да си позволим сами да действаме с внасянето му\", каза още той.  \"Спекулира се, че сме внесли вота точно когато се представят целите за европредседателството. Ние сме съобщили датата още миналата година. Ролята на опозицията е да натисне правителството да си върши работата. Вотът на недоверие разкрива слабите места. Всички усещат, че имат корупция, но не правят нищо. Ние като опозиция имат много възможности, някои от тях са протести\", категоричен беше Паргов.   ", "date": "2018.01.20", "title": "Калоян Паргов: Ролята на опозицията е да натисне правителството да си върши работата"}
{"url": "http://epicenter.bg/article/-------------------/145525/2/0", "text": "\"Канцлерът на Германия Ангела Меркел подкрепи приоритетите на българското европредседателство и усилията на правителството на Бойко Борисов.\" Това написа във Фейсбук заместник-председателят на ГЕРБ и председател на парламентарната група на партията Цветан Цветанов. Той сподели и видеото на премиера Бойко Борисов от пресконференцията му с канцлера Ангела Меркел.", "date": "2018.01.20", "title": "Цветанов: Ангела Меркел подкрепи усилията на правителството на Бойко Борисов"}
