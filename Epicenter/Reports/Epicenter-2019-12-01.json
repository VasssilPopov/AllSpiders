{"url": "http://epicenter.bg/article/Elena-Yoncheva--V-moy-interes-e-imunitetat-mi-da-bade-svalen/200346/2/0", "text": "Искането на българската прокуратура имунитета ми като евродепутат да бъде свален, не е изненада за мен. В мой интерес е да бъда без имунитет, за да приключи по-бързо разследването срещу мен. Това обяви в предаването „120” минути\" по БТВ евродепутатът Елена Йончева, която застана до Сергей Станишев в общо интервю.   Д  и за извършени финансови операции с парични средства, свързани с фалиралата банка КТБ, както и искането на главния прокурор Сотир Цацаров, отправено с официално писмо до ръководството на Европейския парламент да бъде свален имунитетът й.   „Европейският парламент се доверява на националните институции и на българската прокуратура - това е практика и рутинна процедура. Аз ще запозная моите колеги в ЕП с фактите, за да разберат те как един български гражданин и политик, който изнася тежки корупционни практики в България, е наказан за това”, коментира тя.  Йончева допълни, че очаква реакцията на новия главен прокурор Иван Гешев във връзка с обвиненията към нея. Тя уточни, че практиката в Брюксел е оставката ѝ да бъде гласувана, а тя само може да поиска ускорена процедура. „В 100% от случаите имунитетът се сваля, защото Европейският парламент няма разследващи функции, той се доверява на българските институции. Внесох жалба в Европейския съд по правата на човека в Страсбург, получих отговор, че жалбата е приета”, допълни тя.    Лидерът на европейските социалисти Сергей Станишев обяви, че подкрепя Елена Йончева. Той припомни, че също е минал по този път и е бил със свален имунитет като евродепутат.    \" \", обясни Станишев. По думите му, процедурата в Европейския парламент по искането за сваляне на имунитета на Елена Йончева може да продължи няколко месеца.  Йончева отговори, че борбата с корупцията не зависи само от нея. „Използвам всички инструменти в Европейския парламент, задавала съм конкретни въпроси към Тимерманс, Веря Юрова в Комисията по правосъдие. Правила съм остри изказвания относно корупцията и свободата на медиите в България. Явно няма достатъчно информация”, каза евродепутатката и допълни, че се е чула днес с Нинова и тя я подкрепя.     Елена Йончева каза още, че по-добрият вариант е мониторинговият доклад над България да отпадне, защото той вече не е ефективен, но се оказва пречка пред приемането на страната ни в Шенген.   \r\n  отговори: \" \r\n   \r\n Според Йончева успешният лидер ще бъде този, който изведе БСП към победа. \r\n  ", "date": "2019.12.01", "title": "Елена Йончева: В мой интерес е имунитетът ми да бъде свален"}
{"url": "http://epicenter.bg/article/Margarita-Popova--Myastoto-na-prokuraturata-e-tam--kadeto-e-sega/200306/2/0", "text": "\"Аз не очаквах да се случи това, към което го призоваваха някои представители на нашето общество. Не очаквах криза\", каза по повод подписания от президента Радев указ за назначаването на Иван Гешев за главен прокурор бившият вицепрезидент Маргарита Попова. Тя е била уверена в това, че президентът ще изпълни своето конституционно задължение. Маргарита Попова бе гост в предаването \"Денят с Георги Любенов\" по БНТ.   \"По начало, властта в прокуратурата или в която и да е институция, което е носител на държавната власт, би могла да се критикува когато има злоупотреби с власт. Така че, не може от днес за след седем години да се каже, че има много власт и тя трябва да се ограничи\", смята Маргарита Попова.  Тя обясни, че властта на прокуратурата и на главния прокурор е толкова, колкото е необходимо, за да се изпълнява основната функция. Методите, чрез които можем да се предпазим според нея, са самоконтрол и писаните правила, които предписват механизми за контрол върху една личност, управляваща мощна институция.    Маргарита Попова каза още: \"В държавата има и трябва да има баланс между властите. Трябва да има толкова власт и трябва да се управлява тази държава, за да можем да осигурим в цялото наше пространство стабилност и сигурност.\" Самата Конституция дава възможност на държавния глава да инициира дебат за изменения, допълнения или изработване на нова Конституция. Попова обясни, че задължение на президента е да предложи рамката, в която ще се води този дебат.    \"Мястото на прокуратурата в момента категорично е там, където се намира тя сега\", каза още Маргарита Попова.  Тя обясни, че прокуратурата е в съдебната власт, за да бъде политически неутрална, независима и да се гарантират правата на гражданите.", "date": "2019.12.01", "title": "Маргарита Попова: Бях уверена, че Радев ще подпише указа за Гешев! Не очаквах криза"}
{"url": "http://epicenter.bg/article/Retena-Indzhova-/200310/2/0", "text": "    \"Големият проблем на българската приватизация е, че остана анонимна. Няма държава в Източна Европа която да не знае притежателите на основни активи и какви са офшорните им притежания. В каква конфигурация манипулират основни институции и органи?  Няма друга държава в която елитите да се рекрутират от най-долната част на социалната страта. От ДС не участваха непосредствено в разграбването. Те си намериха оръдия в лицето на магураджии, на представители на турист бранш\", сподели тя.    \"Никой не можа да си позволи да ми предложи подкуп. Инвеститорите видяха безбожно високи цени, но всички предприятия, купени по капитализирана стойност, пазарна, те останаха и до ден днешен. Онези, за които не се получиха приходи, един път не се попълни приватизационен фонд, после и сребърния фонд\", коментира Инджова.   \"Имаше особени интереси в икономиката, не бяха държавни. Искаха масова приватизация. Имаше изгубени данни на около 600 предприятия. В предподготовката за приватизацията се включваше необходимост от саниране, оздравяване и преглед на предприятията. Вместо това приеха закон за преобразуване на предприятията в акционерни дружества. В резултат на това да може да се делят хубавите части от лошите. Министерствата продаваха на части предприятията, това беше скрита приватизация\", заяви тя.   \"Луканов смяташе, че знае разковничето за това как България да се вклини в света. Така започнаха вземането на заеми и голямото задлъжняване. Беров искаше да ме съди с цялото правителство, защото цялата бездейност и оставяне на групировките да се развиват, зараждаше се мощна политико-икономическа олигархия. Това беше кабинет на \"Мултигруп\", каза още Инджова.   \"Жан Виденов се ползва с добро име сред социалистическата партия, защото не се противопостави на това, което искаха да правят, не успя да предвиди зърнената криза. Иван Костов нека да гледа резултатите в това, което представлява демократичната десница. Как със своята реституция, градската десница се задоволи с едра градска собственост. През последните 30 години \"десните\" съществуват по паразитен начин. Тези 30 години са едни Dаrk Age в нашата история. Колкото повече се бориш с тях, толкова по-силни стават. Една собственост може да се удържи в едни ръце, само ако за нея се плати. Не на спекулативни цени\", коментира тя.   \"Ще правим либерална пазарна икономика с гонене на чужди инвеститори. Нямаме лоялни отношения към тях, затова и ги няма.    Смятам, че си е струвало и съм удовлетворена от това, което съм направила. Престъпниците са си престъпници по природа, от тях няма какво да очакваме. Онези, които ги търпят, заслужават заклеймяване. Престъпленията растат като БВП, с голяма динамика. Когато някое общество се разруши и устоите му са оглозгани, на негово място нищо не може да се създаде. Има смисъл в достойното преминаване през този живот, когато имаш идея за него. Достойно, с идея\", завърши Ренета Инджова.  ", "date": "2019.12.01", "title": "Ренета Инджова: През последните 30 години \"десните\" съществуват по паразитен начин"}
{"url": "http://epicenter.bg/article/Kakvo-vreme-ni-ochakva-prez-dekemvri-/200319/2/0", "text": "Още на трети декември ще завали дъжд, който със застудяването ще премине в сняг, но трайна снежна покривка няма да се образува, тъй като времето ще се променя и температурите също често и рязко. Това съобщи за Агенция „Фокус” дежурният синоптик Мариана Попова от Националния институт по метеорология и хидрология (НИМХ).    „Не очакваме да се задържи снежна покривка поне през първата половина от месеца. Тази година се очаква средните месечни температури да са около и над нормата. Валежите да са в по-голямата част на страната около нормата. По-топло и по-динамично ще бъде през първата половина на месеца. Относително по-спокойно през последните дни или поне такава е тенденцията засега“, каза още тя. Синоптикът обясни, че засега изглежда, че най-ниските температури през месеца ще бъдат между минус 11 и минус 6 градуса. Но това е по-вероятно да бъде през втората половина на месеца.    „Астрономическата зима ще започне на 22 декември в шест часа и деветнадесет минути. По отношение на метеорологичната – не се очаква да се задържа сняг, но така или иначе ще има дни със снеговалежи. Времето ще бъде доста променливо, динамично. Ще има дни, в които зимата ще ни напомни за себе си и други, в които температури ще бъдат по-високи и ще има и слънце“, допълни още тя.  ", "date": "2019.12.01", "title": "Какво време ни очаква през декември?"}
{"url": "http://epicenter.bg/article/Korneliya-Ninova-/200321/2/0", "text": "\"Напусна ни една от най-ярките личности на парламентаризма, блестящ юрист и изключителен авторитет за нас, българските социалисти - Любен Корнезов. В политиката си остава безспорният ориентир за почтеност, а в човешките отношения - за доброта и великодушие. Поклон. Ще ни липсваш, професоре\".   Това написа във Фейсбук председателят на БСП Корнелия Нинова във връзка със скръбната вест за смъртта на проф. Любен Корнезов.", "date": "2019.12.01", "title": "Корнелия Нинова за Любен Корнезов: Напусна ни една от най-ярките личности на парламентаризма!"}
{"url": "http://epicenter.bg/article/Sakskoburggotski--Temata-za-tsarskite-imoti-ne-e-ot-nay-hubavite-reklami-za-Balgariya/200324/2/0", "text": "\"Темата изцяло е в ръцете на Конституционния съд. Предпочитам, докато те не се произнесат, и аз да не повдигам други въпроси”. Това обяви в ефира на БТВ Симеон Сакскобургготски.    „10 години е този въпрос, който навремето беше решен и това са неща, които се случват понякога и човек трябва да ги приеме, но погледнато отвън и от другите европейски страни, не е от най-хубавите реклами за страната”, коментира още Сакскобургготски.    Той присъства на ежегодния благотворителен базар в София в „Интер експо център”    Чрез храна и ръчно изработени сувенири всяка страна разказва за културата и обичаите си. Събитието се организира от Женски клуб София за 25-та година.    Средствата, събрани до края на деня, са за благотворителност. ", "date": "2019.12.01", "title": "Сакскобургготски: Темата за царските имоти не е от най-хубавите реклами за България"}
{"url": "http://epicenter.bg/article/Izprashtame-Stefan-Danailov-utre-v-Narodniya-teatar/200327/2/0", "text": "Поклонението пред Стефан Данаилов е утре във фоайето на първия балкон в Народния театър \"Иван Вазов\", съобщиха от театъра.    Вратите ще бъдат отворени в 11:00 ч.    Стефан Данаилов почина на 27 ноември във Военномедицинска академия, където беше приет за лечение преди време.    ", "date": "2019.12.01", "title": "Изпращаме Стефан Данаилов утре в Народния театър"}
{"url": "http://epicenter.bg/article/Boyko-Borisov-shte-uchastva-v-25-ata-konferentsiya-po-izmenenie-na-klimata-v-Madrid-/200328/2/0", "text": "Министър-председателят Бойко Борисов ще участва в 25-ата конференция по изменение на климата на 2 декември в Мадрид, Испания. Това съобщиха от пресцентъра на Министерския съвет. Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени.   Държавните и правителствени ръководители на страните по Конвенцията ще изложат позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. В него се залага възможността за използването на доброволни механизми за намаляване на емисиите, предназначени за развиващите се държави. На Конференцията министър-председателят Бойко Борисов ще представи позициите на България по важни въпроси и приоритетни теми, свързани с изпълнението и отчитането на целите на Споразумението от Париж.  Европейският съюз е отговорен за едва 9% от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ). В същото време Европа, благодарение на опита и силно развитите си технологии, играе водеща роля в борбата с климатичните промени. В рамките на форума ще се проведе среща на държавните и правителствените ръководители на ЕС.  ", "date": "2019.12.01", "title": "Бойко Борисов ще участва в 25-ата конференция по изменение на климата в Мадрид "}
{"url": "http://epicenter.bg/article/Verizhna-katastrofa-blokira-E-79-kray-Blagoevgrad/200336/3/0", "text": "Млада жена пострада леко след верижен сблъсък на три леки автомобила на Е-79 край Благоевград. Трафикът е затруднен, движението се извършва в едната лента, съобщава БГНЕС, цитирана от Нова телевизия.   Пътният инцидент е станал в 13.30 ч. в неделя край комплекс „Монца\".    Сблъсъкът е станал в лентата в посока София, на 1,5 км от началото на АМ „Струма“. Трафикът е много интензивен.    Млада жена е транспортирана за преглед МБАЛ-Благоевград, състоянието й се изяснява. ", "date": "2019.12.01", "title": "Верижна катастрофа блокира Е-79 край Благоевград"}
{"url": "http://epicenter.bg/article/Gratskata-delegatsiya-napusna-sas-skandal-otkrivaneto-na-TANAP/200301/4/0", "text": "Гръцката делегация, начело със заместник-министъра на енергетиката и околната среда Димитрис Иконому напусна със скандал церемонията по откриването на Трансанатолийския газопровод (TANAP) в знак на протест срещу „провокационните заявления“ на президента на Турция Реджеп Таийп Ердгоан, предава гръцкият телевизионен канал Skai.    На церемонията в Одрин турският лидер заяви, че Анкара няма да прекрати разузнаването и сондажите в шелфа на Кипър и изключителната икономическа зона (ИИЗ) на острова. По неговите думи, в Средиземно море се нарушават правата на турците киприоти върху енергоносителите в шелфа на острова, Анкара „действа в рамките на международното право и в момента никакви викове и вопли няма да принудят“ Турция да изтегли корабите си, които в момента разузнават за въглеводороди.  Освен това Ердоган защити „много спорното“ споразумение за морските граници, подписано с международно признатото правителство на Либия миналата седмица. Държавният глава отхвърли реакциите на Гърция и Египет и посочи, че ситуацията „ще има различно измерение“, когато споразумението бъде одобрено в парламента в Анкара.    Иконому съобщи, че е напуснал церемонията заедно с делегацията една минута след провокационните заявления. Той поясни пред Skai, че е смятал за възможни подобни заявления от Ердоган и е бил готов за тях.    „Аз отидох като представител на гръцкото правителство по много конкретна тема: тръбопроводът TANAP ще бъде свързан с трансадиатрическия тръбопровод TAP. Така имахме основание да присъстваме на откриването. От момента, в който г-н Ердоган започна да говори за проблеми, които не са свързани с отварянето на газопровода и по провокативен начин за Гърция установих, че е очевидно, че трябва да напусна“, каза Иконому.    Според него турците попитали какъв е проблемът и той обяснил, че след изявленията на Ердоган не може да остане и затова си тръгва.    По-късно гръцкото външно министерство осъди изявленията на Ердоган, като го нарече \"основния нарушител на международното право в региона\". В Атина Турция беше обвинена в подкопаване на стабилността и неспазване интересите на всички народи в региона, както и в демонстриране на пълно презрение към принципите на добросъседството.    „За съжаление турският президент реши да превърне проекта за мирно сътрудничество в демонстрация на военна реторика и презрение към международната легитимност“, заяви външното министерство, като отбеляза, че напускането на Иконому от събитието е естествено следствие.    В Атина изразиха надежда, че турското ръководство ще разбере, че спазването на международното право е негово задължение.    Южният газов коридор с дължина 3500 километра ще позволи доставката на газ в Европа от шелфа на Каспийско море. Компонентите на коридора са газопроводът Южен Кавказ, TANAP и TAP. Проектът TANAP предвижда транспортирането на газ от азербайджанското находище Шах Дениз през Грузия до Турция и след изграждането на TAP през 2020 г. до страните от Южна Европа.    Първоначалният капацитет на газопровода TANAP е 16 милиарда кубически метра газ годишно. Около шест милиарда кубически метра ще бъдат доставени в Турция, останалите - в Европа, където ще бъде доставен газ след завършването на строителството на TAP около началото на 2020 г. Акционерите на TANAP са: „Южен газов коридор“ - 51%, SOCAR Turkey Enerji - 7%, Botas - 30%, BP - 12%.    Кипър де факто е разделен между гръцката и турската общности от 1974 г. През 1983 г. в севермата част на острова е провъзгласена т.нар. Турска република Северен Кипър, непризната от международната общност. Преговорите между гръцката и турската общност за обединението на Кипър се водят чрез посредничество на ООН. След провала на следващия кръг през 2017 г. страните се консултират за възобновяването им.", "date": "2019.12.01", "title": "Гръцката делегация напусна със скандал откриването на ТАНАП"}
{"url": "http://epicenter.bg/article/-quot-Blumbarg-quot--Sotsialdemokratite-v-Evropa-mozhe-da-izcheznat/200320/11/0", "text": "    Това е въпросът, който вероятно си задаваше Германската социалдемократическа партия (ГСДП), основана преди 156 години, преди конгреса си вчера за избор на нови лидери. Партията трябва да реши и дали да напусне коалицията си с консервативния блок на канцлера Ангела Меркел. Но този по-екзистенциален въпрос едва ли е бил обсъждан, поне не честно.    ГСДП набира популярността си сред избирателите във Федерална република Германия в следвоенните години, когато официално се отказва от марксистките си доктрини, за да се хареса на всички германци, а не само на работническата класа. След това рейтингът на ГСДП достига връхната си точка през 70-те години на миналия век при управлението на двама канцлери социалдемократи – Вили Бранд и Хелмут Шмит, които обещаха да тласнат повече хора към просперитет.    Но през 80-те и 90-те години на миналия век идеологическото ляво крило в партията отвръща на удара. Намаляването на класовите различия се превръща в новото послание, а ГСДП се заема с очернянето на „богатите“. Подкрепата за партията спада. Привържениците на подобряването на благосъстоянието за кратко вземат превес над настояващите за изравняване на класите през 1998 г., поставяйки трети социалдемократ в канцлерството – Герхард Шрьодер. Оттогава обаче почитателите на изравняването на класите доминират реторично. Според различни допитвания следващото стълбче в графиката  ) ще е най-малкото до момента.    Сходни процеси текат и в съседните страни. Еквивалентната партия във Франция, Социалистическата партия, имаше пълно мнозинство в Националното събрание през 2012 г., след което беше изпреварена от напълно новото центристко движение на президента Еманюел Макрон. Сега партията няма влияние в политическия живот. Италианската Демократическа партия отново е в управлението, но в качеството си на по-малък партньор на популисти. По подобие на Макрон бившата звезда на Демократическата партия Матео Ренци ще напусне и ще създаде собствена партия.    Една от поуките е, че социалдемократите, също като демократите в САЩ, се справят добре всеки път, когато обещават благоприятни възможности и проповядват, както казва Уинстън Чърчил, „евангелието на завистта“. Но завистта е всичко, на което са способни тези дни. Оттук идват и призивите на ГСДП (и други) за връщане на данъка върху богатството, въпреки че той беше отменен през 90-те години на миналия век, защото определянето му се превърна в кошмар и носеше незначителни приходи.    Друга поука: Не можете просто да търсите нови демографски групи, страдащи от някаква спешна „несправедливост“, която трябва да бъде поправена (от социалдемократите, разбира се). Но точно това продължава да опитва ГСДП. Тя месеци наред обсъжда с коалиционните си партньори повишаването на държавните пенсии на пенсионерите с ниски доходи, които са издържали системата поне от 35 години. Защо не 34 години? Никой не знае. Не беше обсъдена и неустойчивостта на цялата пенсионна система, в която все по-малко млади хора ще заделят все по-голяма част от доходите си за все повече възрастни. Както обикновено ГСДП е изненадана, че не постига ръст в обществените допитвания.    По-големият проблем е, че социалдемократите просто нямат идеи и не са в крак с времето. Те изникнаха при втората индустриална революция, когато работниците едва изкарваха прехраната си в заводи, като претопяваха руда или ковяха метали.    Само с борбата си за право на безопасност на работното място и платени отпуски социалдемократите наистина подобриха благосъстоянието на много хора. Но днес, в зората на четвъртата индустриална революция, този пролетариат изчезва. Редиците на профсъюзите се свиват. Работните места се насочват към сектора на услугите и гига икономиката. Мозъкът е по-важен от мускулите.    Новата заплаха за работниците не идва от „капиталистите“, а от изкуствения интелект, автоматизацията и интернет на нещата. Някои много нископлатени работни места (като портиерите) са в пълна безопасност. Много високоплатени работни места (за които се изисква творчество и интелект) ще процъфтяват. Но между тях много професии, особено базираните на рутината или алгоритмите, независимо дали са в промишлеността или администрацията, може наистина да изчезнат. Като цяло обществото ще бъде по-заможно. Но за много хора преходът ще бъде ад. Какво ще стане с тях?    Реторично социалдемократите се радват да призовават за „свежо“ мислене. Каква беше гениалната идея, която осени 30-годишния Кевин Кюнерт, лидер на младежката организация на ГСДП? Колективизиране на BMW. Дръзко и визионерско, от миналия век.    Никой в политиката все още не е намерил убедителни и обхватни отговори на двете предизвикателства на нашето време – помирение между икономиката и екологията на фона на затоплящата се планета и осигуряването на социална сплотеност в момент, когато технологиите първо допълват, а след това се конкурират с човешкия интелект. Отговорите на тези въпроси в крайна сметка ще засегнат всичко – от образование и данъци, до социална политика и потребление. Има хора, които работят задълбочено и с любопитство в тези области. Но те са сред социалдемократите.    ", "date": "2019.12.01", "title": "\"Блумбърг\": Социалдемократите в Европа може да изчезнат"}
{"url": "http://epicenter.bg/article/Svetlana-Sharenkova--Predizbornite-obeshtaniya-na-Stanishev-i-Yoncheva-se-razminaha-s-deystviyata-im/200332/11/0", "text": "  Основополагащи принципи за функционирането на всяка една политическа партия в Европа са чувството за общност и партийната дисциплина при спазването на взети с мнозинство решения.   Явно не така мислят българските евродепутати Сергей Станишев и Елена Йончева. През последната седмица двамата гласуваха в Европарламента решения в разрез с позиции, взети с огромно мнозинство от Конгреса и Националния съвет на БСП.   По темата за Истанбулската конвенция двамата евродепутати гласуваха „въздържали се”, което противоречи не само на позицията на българските социалисти, но и на решението на Конституционния съд на Република България.   След това Сергей и Елена ни сюрпризираха с подкрепата си за антируска резолюция на Европейския парламент въпреки ангажимента на БСП да работи срещу антируските санкции и за мир и диалог в Европа.   За пореден път ставаме свидетели на политика на срамен пазарлък и компромис с десницата по отношение на русофобията, която никога не е била присъща на лявото, но днес е прегърната по скандален начин от социал-либералния елит на ПЕС.   Защитата на традиционните семейни ценности и русофилството е политика не само на днешното ръководство на БСП, но и неразривна част от традициите на партията от нейното основаване.   Да припомняме ли, че и двамата евродепутати имат руски корени, а презимето на Сергей все още е „Дмитриевич”? С какви аргументи нарушават две от „червените линии” от „Визия за Европа”, с която бяха изпратени от българските социалисти да заминат за Брюксел?     С действията си Станишев и Йончева показват неуважение към мнението на стотици хиляди членове и избиратели на партията, поставят се над легитимни политически решения на БСП и се подиграват с нейното доверие.   Така се руши единството на партията, чертаят се разделителни линии в Групата на евродепутатите, вреди се на образа на БСП, създава се впечатление, че партията не спазва обещанията си.   Това правят двамата евродепутати от най-високата възможна трибуна - европейската!?   През 2018 г. Сергей Станишев упорито оказваше авторитарен натиск върху БСП да приеме Истанбулската конвенция, а след решението на Конституционния съд, което обяви Конвенцията за противоконституционна, той заяви, че това вече е затворена страница, а неговите недоброжелатели преекспонират темата!?   Защо тогава Станишев днес отново се поставя в услуга на силите, които се опитват да наложат Истанбулската конвенция и джендър идеологията в България?   Може би е проумял, че няма шанс да се върне начело на БСП, и прави мили очи на брюкселския истаблишмънт, за да си постеле за още един мандат начело на ПЕС? С тези гласувания той за пореден път демонстрира, че за него са важни личната реализация и кариера, а не колективната воля на партията, която го създаде.   Елена Йончева засега също не оправдава доверието на БСП, която я издигна за водач на листата за европейските избори и която винаги застава в нейна защита при атаките на властта.   Йончева не изпълни ангажимента си да изобличава корупционните практики на българските управляващи от позицията си на евродепутат, което бе обявила за свой приоритет. Тя показа политическа непоследователност и липса на политическа воля да защитава позициите и интересите на българските социалисти.   В политиката доверие се гради бавно и се руши лесно и ако грешките зачестят, избирателят ще спре да дава своята великодушна прошка. Върху това трябва да се замислят Сергей Станишев и Елена Йончева, ако искат да имат морален интегритет с партията, която ги изпрати в Европарламента.   Но върху тези рецидиви трябва да се замисли и ръководството на БСП, когато прави своя кадрови избор за един или друг пост.    ", "date": "2019.12.01", "title": "Светлана Шаренкова: Предизборните обещания на Станишев и Йончева се разминаха с действията им"}
{"url": "http://epicenter.bg/article/Islyamska-darzhava-poe-otgovornost-za-atakata-v-London/200303/7/0", "text": "Групировката \"Ислямска държава\" пое отговорност за атаката с нож в Лондон чрез своята пропагандна агенция Амак, предадоха Ройтерс и Франс прес.    \"Извършителят на атаката вчера в Лондон е един от бойците на \"Ислямска държава\". Тя е извършена в отговор на призивите да бъдат атакувани граждани на страните от международната антиджихадистка коалиция, заяви Амак в комюнике, публикувано в Телеграм.    По-рано Лондонската полиция заяви, че третира атаката като акт на терор и разследва как 28-годишният Усман Хан е организирал нападението. Той беше застрелян на място от полицията 5 минути след нападението му.    Облякъл жилетка с фалшиви експлозиви и размахващ нож, нападателят Усман Хан се развилня вчера следобед на конференция за рехабилитиране на престъпници, като уби двама и рани трима души, преди да бъде обезвреден и застрелян.    Истинска политическа буря се развихри във Великобритания, след като стана ясно, че излежавайки по-малко от половината от присъдата си, терористът е бил пуснат с единствено условие да носи електронна гривна за проследяване.    Усман Хан е бил арестуван през 2010 г. и осъден за тероризъм през 2012 г. на 16 години затвор за заговор за взривяването на фондовата борса, посолството на САЩ в Лондон и опит за убийството на Борис Джонсън, тогава кмет на столицата. Той е бил освободен от ареста, след като излежал само 7 г. Така през декември 2018 г. Хан се оказал на свобода. Той все още носел гривната, когато извършил атаката в петък, като освен с ножовете бил въоръжен и с пояс с фалшиви експлозиви. Десетки хора се разбягали в паника, като едва не се стигнало до фатално изпотъпкване.    Премиерът Борис Джонсън заяви по време на посещение на мястото на инцидента, че престъпниците трябва да бъдат затваряни по-дълго, вместо да бъдат освобождавани условно. Джонсън коментира, че осъдените трябва да изтърпят пълния срок на наказанието, на което са осъдени и потвърди, че самият той е \"ангажиран с увеличаване на наказанията за тежки престъпления и насилници\".    Зъб на кит нарвал, дълъг 1,5 метра и пожарогасител са били използвани за неутрализиране на престъпника, който в петък извърши терористична атака на Лондонския мост. Това съобщи в събота в. \"Гардиън\", публикувайки видеоклип, заснет от един от свидетелите, който е бил в задръстване срещу мястото на инцидента, предава ТАСС.    На кадрите се вижда как поне 6-ма храбри минувачи се опитват да обезвредят терориста, въоръжен с два големи ножа. Един от мъжете има пожарогасител в ръцете си, с който облива с пяна нападателя. Другият държи зъб на кит нарвал с дължина над 1,5 м. Според публикацията полският готвач Лукаш е взел този необичаен предмет от стената на сградата, в която терористът нападнал хората - историческата централа на лондонската гилдия на риболовците, разположена на Лондонския мост.    Инцидентът е станал на среща на випускници и преподаватели от програмата \"Учим заедно\" на Института по криминология на университета в Кеймбридж, на която също е бил поканен 28-годишният Усман Хан, който е нападнал хората с ножове.    Според вестника сред онези, които се противопоставили на Кан, е имало и бивши затворници, които също били освободени условно. Един от тях, според изданието, е бил осъжданият за убийство Джеймс Форд, който е помогнал за неутрализирането на Хан, преди полицията да пристигне на мястото на инцидента.    Жертвите на нападението на Хан са мъж и жена. Загиналият е Джак Мерит, 25-годишният координатор на програмата \"Учим заедно\", съобщава \"Дейли мейл\" По време на атаката той е правел презентация. Още трима души все още са в болницата, като един от тях е в много тежко състояние.", "date": "2019.12.01", "title": "\"Ислямска държава\" пое отговорност за атаката в Лондон"}
{"url": "http://epicenter.bg/article/Novo-zemetresenie-predizvika-uzhas-v-Albaniya-/200304/7/0", "text": "В 21:55 часа в събота поредно земетресение е разлюляло Албания. Този път то е било с магнитуд 4.2 по скалата на Рихтер, показва справка в Европейския средиземноморски сеизмологичен център (ESMC).    Епицентърът е бил на 23 километра от Дуръс на дълбочина от 10 километра. И този трус предизвика ужас сред гражданите на Дуръс, които по най-бързия начин напуснаха домовете си.  Трусът е бил усетен слабо и от жителите на западна Македония.     ", "date": "2019.12.01", "title": "Ново земетресение предизвика ужас в Албания!"}
{"url": "http://epicenter.bg/article/Izraelski-uchen--Balgarite-sa-zdravi-zaradi-tselebnata-sila-na-rachenitsata-/200322/10/0", "text": "Първата гостенка в Покана за пътуване“ – Деница Андонова не съм я виждала намръщена. Положителната енергия, която струи около нея вероятно се дължи на факта, че по професия е позитивен психолог и сертифициран специалист по здраве и добро настроение на работа от Американската асоциация по здраве и уелнес.   За онези които се чудят що е то уелнес и дали се яде, пояснявам: това е онзи начин на живот, който спомага за доброто състояние на човешкия дух. Сигурно точно тази философия помага на Деница да не пада духом, когато тръгва на път с две малки деца. И твърди, че в Хърватска има място, където не съществуват къщи по-високи от дърветата, морето с десетки метри навътре е до колене, а дворовете са така обезопасени, че никога да не се тревожиш за потомството си.   Деница Андонова, автор на книгата „Клетъчно хранене с Дени“,  разказва за умението да се отдадеш на удоволствието от пътешествието, независимо дали си с малки деца или с бебе на път. Може би понеже прилага холистичния подход към всичко. И когато е във Велинград и Созопол, и щом се намира в Куба.   Разказът й за наколните къщички без ток и интернет над река в Тайланд толкова ме заинтригува, че се поинтересувах къде е това нещо. Ходила съм пет пъти в Страната на усмивките, но винаги съм готова да пошестя.   Деница ни убеди, че когато искаш да ти се случи нещо добро, то винаги се сбъдва. Особено когато си на път.   Страх ли ви е от студа? Ако замръзвате само при споменаването му, усилете парното, запалете печката, защото ще говорим за минусови температури. Но преди да стигнем до рекордните -98,5, ще научим от д-р Ана Пейкова как да предпазим кожата си от лютия мраз. Освен запален пътешественик, тя е официалният дерматолог на Покана за пътуване и дава ценни съвети за оцеляване.    Д-р Пейкова също така ни ограмоти как да предпазим кожата си ако тръгнем да покоряваме планини и писти през зимата. И ни успокои, че дори да й навредим, изход има.   Не гасете печката! Още сме на студена вълна. Ще се наслаждаваме на минусовите температури… по радиото.  Сигурно сте чували типично британския виц „Тази година лятото в Англия се падна в сряда“. Е, ако сте достатъчно смел и състоятелен, можете да тръгнете към Антарктида. Там едничкият летен ден започна на 21 септември и ще продължи до 22 март.   В момента на ледения континент живеят около 4000 учени, 45 вида птици, вкл. императорски пингвин и пингвини Адел, плюс четири разновидности тюлени, които се размножават само на Антарктида. В ледените води се срещат хищен делфин, кашалот, зъбат кит, балееви китове и немногобройни кораби с екстремни посетители.   За чест на нашата база, и двете местни забележителности се намират на нейна територия – най-южният параклис на земното кълбо „Свети Иван Рилски“ и единственият монумент на континента – паметникът на кирилицата.   Останалото е дебел 5 км лед.  До Антарктида туристите стигат с кораб, за да нощуват на него при спартански условия, а денем да обикалят.  Основната атракция са пингвините. Имат специални пътеки, по които минават, а хората задължително трябва да им правят път.   На ледения континент е строго забранено да се доближавате на по-малко от 3 метра до каквато и да било животинка. Там много държат природата да не се замърсява и да не се нарушава естественият ритъм на обитателите. В националния парк Торес дел Пайне в Чили е третият най-голям ледник в света – Glacier Gray. Преди да влезете в абсолютно затворената екосистема, ви дават да подпишете дълги и подробни декларации за здравословното си състояние и доброволен отказ от спасителни акции. В този естествен и много красив парк липсва всякаква намеса на човека.   Поради това няма и как да получите помощ, ако нещо ви се случи. Не пускат дори коне и магарета. Трябва да ви носят на ръце. Трудна работа, ако сте преполовили 7-дневния маршрут към вътрешността. Там е царството на кугуарите (пумите). Не че ви чакат близки срещи със свирепия вид – по-плашливи са от вас.   Гората в Торес дел Пайне е като претрупан декор за приказен филм, по-натруфен от лента на Тим Бъртън. Това се дължи на атмосферните условия, които рязко се сменят. Голяма част от дърветата са добили причудливи форми от свирепия вятър. Лесът е горял три пъти, но всички поражения са оставени както са. Нищо не е пипнато, за да не се влияе върху затворената екосистема.   Не можете да си представите дори, че съществува такъв вятър! Той ви лашка, пронизва, блъска ви в дърветата. Преди да влезете, ви обучават на техника за ходене при повей – клякате и не мърдате, за да оцелеете. През студените месеци някои части от Азия хич не са за посещение, но ако имате път към китайския град Харбин, гледайте да е през януари или февруари, когато там се провежда Световният фестивал на ледените фигури.   В Страната на изгряващото слънце пък симпатични макаци доказват, че човекът не е единственото живо същество, което обича да ходи на СПА. В парка Дзигокудани в покрайнините на град Яманоти снежните маймуни се спускат по отвесните скали, за да се сгреят в горещите извори.    В северната част на Япония снегът се задържа по четири месеца в годината, а средната температура е -5 градуса Как да не се стоплят хайванчетата? Те почти не излизат от своеобразния хамам, от което придобиват изненадващо розов оттенък.   Японските макаци са единствените примати, които живеят на места с толкова ниски температури. Груповото къпане в горещите извори и играта със снежни топки също са необичайни за други видове животни. И наслада за обективите на туристите.   Културологът, пътешественик и почитател на мистичното Зеев Бен Арие събра в израелския курортен град Херцелия десетки почитатели. Поводът бе представянето на книгата му „Красотата на розата - Културни и духовни пътешествия в България“.   Напук на очакванията Бен Арие няма български корен. Към нашата страна го е привлякло магическото, което според него проблясва не само в историята и легендите ни, ами и в бита на българина. Срещите с Родопа, Станджа и Стара планина за него са били съдбовни. В долината на тракийските царе той намра обяснение за  кармата на днешните българи.   С изследователя на мистерията на българските обичаи и природа се срещна кореспондентът на БНР в Израел Искра Декало.   „Докторатът ми във факултета по културология е за бялото братство на Петър Дънов. Попаднах на Седемте рилски езера по Преображение, когато дъновистите празнуват, и открих, че съм станал част от една магия. Всяко движение на паневритмията, всеки звук на музиката край езерото Бъбрека, в което се отразяват концентричните им кръгове и белите одежди, има свое скрито послание. Не го знаех,но го чувствах, разказва Бен Арие.   В своите пътувания из България той рядко е сам. Води приятели, които са се запалили по българската мистика. Купиле малка къща в село Радуил и всички пътуват из страната.   „България без фолклора си е като сладкиш без захар. Този народ, още от времената на Орфей пее и танцува и това е така и до днес. Смятам, че ръченицата е мистичен танц. В едни по-стари общества е била свещен танц,в който са поизползвали неравноделните тактове, като специално кодирано послание към Бога. В същото време те са имали за цел да заздравят системите на вътрешните органи на човек.   Не знам дали старите българи са живели по-дълго от днешните, но определено са били по-здрави. И една от причините за това е в техните танци, които лекуват. Считам, че изучаването на музиката и фолклора на дадена държава е начин да се добие представата за идеала за физическото и духовното здраве на човека“, убеден е израелският изследовател.  ", "date": "2019.12.01", "title": "Израелски учен: Българите са здрави заради целебната сила на ръченицата "}
{"url": "http://epicenter.bg/article/Ursula-fon-der-Layen-poema-Evropeyskata-komisiya-dnes/200309/7/0", "text": "Германката Урсула фон дер Лайен, която поема управлението на Европейската комисия, е лоялен довереник на канцлера Ангела Меркел, при когото тя заемаше поста министър на отбраната в продължение на шест трудни години.  Политик със синя кръв, лекар и майка на седем деца, дълго време беше смятана за вероятен наследник на Меркел, но през последните години нейната национална политическа звезда избледня.    Сега амбициозната 61-годишна дама поема контрола над Комисията, мощната изпълнителна власт на ЕС, която прилага в действие волята на често разделените държави-членки на блока.    Избрана за ролята през юни, влизането на фон дер Лайен на сцената на ЕС стана с трусове, като тя получи крехко мнозинство в Европейския парламент, след като след седмици на задкулисни сделки и игра на власт я издигнаха на върха.    Най-важното е, че има подкрепата на френския президент Еманюел Макрон, който оценява сътрудничеството си по френско-германските въпроси на отбраната във време на задълбочаване на разривите между Берлин и Париж.    Но тази връзка с Макрон, все по-спорна фигура в Европа, й струваше много, когато евродепутатите отхвърлиха безпрецедентно трима от кандидатите за нейния екип комисари, забавяйки старта на мандата й с един месец.    Родена в Брюксел, владееща френски и английски език и със степен от Лондонското училище по икономика, тя е развила мрежа от контакти в Европа и отвъд Атлантическия океан.    Силен привърженик на по-голямата германска ангажираност на световната сцена и по-тясното интегриране в ЕС, Урсула фон дер Лайен в миналото се застъпва за „Съединените европейски щати“.    Успешна през цялата си кариера, фон дер Лайен е получила най-много враждебност за класата и стила си – образът на супер майка, с желязна дисциплина и перфектна прическа, която някои избиратели намират за изнервяща.    Фон дер Лайен е единственият член на кабинета на Меркел, който присъства там от началото на 2005 г., като ръководи първо семейните дела, а след това и министерството на труда.    През 2013 г. тя стана първата жена-министър на отбраната на Германия, прословуто трудно портфолио, като се има предвид следвоенната връзка на Германия с военните и честите повреди на отбранителната техника.    По време на мандата й, Германия разположи войски в мисии от Афганистан до Мали, докато често получава политически критики от президента на САЩ Доналд Тръмп заради това, което той смята за недостатъчни военни разходи от страна на Берлин.    На трудния пост, фон дер Лайен преодоля скандали заради крайнодесните екстремисти в армията, противоречиви договори с бизнес консултанти и превишаване на разходите, включително за обновяването на стар морски кораб.    Веднъж тя беше наречена „солистка“ заради стила си „самостоятелно“, а неотдавнашна анкета на вестник „Bild am Sonntag“ я определи като втория най-малко популярен член на кабинета на Меркел.    Родена като Урсула Гертруд Албрехт на 8 октомври 1958 г. в Брюксел, където баща й Ернст Албрехт работи като висш служител на Европейската комисия и живее там до 13-годишна възраст.    Като дъщеря на Албрехт, който става премиер на Долна Саксония от консервативния ХДС, тя прекарва късните си тийнейджърски години под полицейска закрила във време, когато левите екстремисти се насочват към политически и бизнес фигури.    Заплахата я принуждава да се премести в Лондон, за да живее в апартамент на чичо си под фалшивото име „Роуз Лейдсън“, което запазва до зряла възраст.  Отлична студентка, тя учи първо икономика, а след това медицина, продължава да работи в женска клиника. Прекъсва кариерата си като домакиня, когато съпругът й, професор по медицина, спечелва стипендия в Станфорд. Урсула фон дер Лайен се присъединява към ХДС на 32-годишна възраст и влиза в парламента на Долна Саксония, като през 2009 г. печели първия си мандат в Бундестага.    Фон дер Лайен остана аутсайдер в традиционно консервативния и доминиран от мъже ХДС.    В рядък политически хазарт, тя наруши партийните рангове през 2013 г., за да настоява за женска квота в корпоративните бордове. Настояваше полицията да си партнира с доставчици на интернет услуги, за да блокира детската порнография – план, за който критиците настояват, ще създаде онлайн система за цензура, или “Zensur” на немски език, което й носи прякора “Zensursula”. Подобно на няколко други германски политици, тя се сблъсква с обвинения в плагиатство на докторската си дисертация, но оцелява политически, когато не е открито сериозно нарушение.      ", "date": "2019.12.01", "title": "Урсула фон дер Лайен поема Европейската комисия днес"}
{"url": "http://epicenter.bg/article/Pendarovski--Borisov-pomogna-da-izlezem-ot-mezhdunarodnata-izolatsiya/200312/7/0", "text": "Признание за страната ни и за премиера Бойко Борисов бе направено в първото интервю на президента на република Северна Македония Стево Пендаровски за българска медия, излъчено в ефира на Нова телевизя.    \"Не е преувеличение квалификацията, която Зоран Заев често дава за ролята на Бойко Борисов и настоящото българско правителство през последните две години, според която българският премиер заедно с Ципрас са помогнали да излезем по-бързо от международната изолация.  Наистина смятам, че договорът за приятелство с България, колкото и да изглежда, че е нещо обикновено, трябва да подчертая, че когато ние го подписахме, ние току-що бяхме се освободили от един тежък авторитарен режим на Никола Груевски, а това не бе просто един антизападен режим, но и антиалбански и с антибългарско настроение\", каза още президента на република Северна Македония Стево Пендаровски.    \"Договорът за добросъседство беше подписан на 1 август 2017 г., само два месеца и половина след съставянето на правителството на Зоран Заев. Атмосферата беше все още такава, каквато беше по-рано, не беше променена. Ние нямахме време да кажем, че хората там на Изток от нас не са наши врагове.    България е страна-член на ЕС от дълги години, а също така и на НАТО, и като изключим солунското пристанище, е нашата най-близка врата към Европа. Признаването на независимостта на Македония през 90-те години на миналия век беше категорична заслуга на президента Желю Желев и помощта, която ние получихме, след като Гърция наложи ембарго в продължение на година и половина\", заяви още той.  \"Тогава, според данните на Световната банка, нашата икономика загуби около 60% от БВП. Не можем да забравим приятелската помощ на България и Турция, която те ни оказаха тогава по Коридор №8, който никога не се направи докрай и това е наша грешка, не ваша. И искам да кажа, че в такава атмосфера не беше никак лесно да се направи такъв договор. Беше тежко. В това се състои голямата заслуга и на Борисов, и на Заев в този момент\", казва в интервюто Пендаровски. ", "date": "2019.12.01", "title": "Пендаровски: Борисов помогна да излезем от международната изолация"}
{"url": "http://epicenter.bg/article/Rumen-Gechev--BSP-nyama-reshenie-za-Tsatsarov--vseki-shte-glasuva-po-savest/200300/2/0", "text": "\". Прокуратурата е изключително важно звено, определящо за целия механизъм за работата на съдебната система. няма как да сме доволни от ефективността ѝ, мнението ни съвпада и с оценката на европейските институции. Ние сме посочени като страната с най-голяма корупция\". Това каза зам.-председателят на бюджетната комисия от БСП проф. Румен Гечев пред Канал3.    \"Очевидно трябва да има Велико народно събрание. Право е на президента да свика такова. Съдебната система поради липса на капацитет или умишлено не се справя. Панацеята е не къде се намира прокуратурата, а колко добре работи с останалите институциите.   За нашата действителност прокурорът няма да е добър ход да е част от правителството. Ние предлагаме прокурорът да е подопечен на парламента и да има отчетност. Без да бъде зависим. Странна е възможността на българската прокуратура да може да спре прокурорска проверка, да прекрати дело. Тоест прокурорът може да се изкуши да закрие съдебна процедура, която би могла да завърши с осъждане на едно лице\", е позицията на депутата от БСП.    \"Няма решение на групата за Цацаров, всеки ще гласува по съвест. Не оспорвам неговите качества, добър професионалист е. Имам резерви във връзка с това, че сме най-корумпираната държава в ЕС. Вината не е само в прокуратурата. Не съм доволен моята страна да е най-корумпирана, чуждите инвеститори ни заобикалят заради това.не съм доволен от работата на прокуратурата. До момента КПКОНПИ не прави нищо. Ще се въздържа от гласуването, но ще гледам делата\", заяви Гечев.    Бившият министър разкри и някои от идеите на БСП, с които социалистите имат амбицията да променят към добро живота на българите, както и представата на опозицията за Бюджет 2020.    \"Предлагаме широка практика в ЕС. На ключови хранителни стоки да падне данъка на 5 %, а на лекарствата на НЗОК от 20 % да падне на 9 %. Това, че ще влязат по-малко данъци в бюджета ще се отрази на бюджета със 700 млн. Ще компенсираме с по-високи доходи. По-големият БВП ще доведе до по-голям бюджет\", коментира Гечев.    \"Преструктурирането на бюджета означава решаване на проблеми, стимулиране на икономическия растеж и решаваме демографския проблем. Ще увеличим майчинските до минималната работна заплата от 650 лв. Тези пари ще дойдат от българите, които получават 7,8, 10 000 лева. Това са 3 % или 10 000 души. Майчинските на майките студентки се качват на 6000 лв. Минималната пенсия трябва да бъде обвързана с минималната работна заплата, а тя ще зависи от промените в средната работна заплата\", каза още депутатът от БСП.", "date": "2019.12.01", "title": "Румен Гечев: БСП няма решение за Цацаров, всеки ще гласува по съвест"}
{"url": "http://epicenter.bg/article/Gl--arhitekt-na-Sofiya--Proektat-za-nova-viziya-na-pl---Sv--Nedelya--harmonizira-s-okolnata-sreda/200302/2/0", "text": "Архитектурният проект на арх. Фуксас е концептуален проект в идейна фаза. Отзивите са много положителни. Важно е, че тук ще работи едно от топ архитектурните студиа в света, то ще остави своя подпис във високи клас архитектура. Той ще постави София на едно друго място, на град с европейско и световно значение. Това коментира главният архитект Здравко Здравков в студиото на Нова ТВ.    Успяхме да направим едно истинско състезание между знакови архитектурни бюра, добави арх.Здравков.    Той обясни, че това е най-щадящият проект, който хармонизира с околната среда, предвид това, че имаме доста сложна археология.    Във всички проекти намерих една добра идея. Но този проект е изпълним, за разлика от другите проекти. Търсихме проект, който може да се реализира, има отношение към контекста на средата и е естетически издържан, аргументира избора на проекта арх. Здравко Здравков.   Арх. Здравков увери, че проектът на Максимилиано Фуксас може да бъде изпълнен. Тепърва имаме много работа, това е концептуален проект, може да се намали броят на технологичните навеси, ще имаме препоръки, допълни той.  И изрази надежда, ако има обжалване на резултатите от конкурса, то да приключи бързо и да се реализира концепцията на студио \"Фуксас\".  Архитектурното студио на световноизвестния архитект Масимилиано Фуксас е победителят в международния конкурс на Столичната община за нова визия на пл. “Св. Неделя” в София. Резултатите бяха обявени от международното жури в присъствието на кмета на София Йорданка Фандъкова.    На второ място журито постави идейният проект на обединението Al Architects, а на трето - консорциумът OW/MA/CL.    В първия етап на конкурса участваха 14 проектантски екипа. От тях журито определи 7, които да разработят идейни проекти. Това са: консорциум OW/MA/CL с членове: One Works, Maofficinaах, Сracknell; студио “Паола Вигано”, \"Конкурент-90\" ЕООД, студио “Вилмот”, студио “Фуксас”, обединение AI Architects LLD, CLAB Architettura, Юрий Шередега, Дина Дридзе, Евгений Ширинян и обединение \"ДжиТиЕрЕф & Студио Морфе“ с участници: студио „Морфе“ и „Джовани Тортели Роберто Фрасони Аркитети“.", "date": "2019.12.01", "title": "Гл. архитект на София: Проектът за нова визия на пл. “Св. Неделя” хармонизира с околната среда"}
{"url": "http://epicenter.bg/article/Denyat-shte-bade-slanchev--no-studen-/200308/2/0", "text": "Днес облачността ще е променлива, на много места намаляваща до слънчево. Това съобщи за Агенция „Фокус“ дежурният синоптик Мартин Славчев от Националния институт по метеорология и хидрология. Вятърът от север-северозапад ще отслабне и постепенно ще се ориентира от югоизток. Максималните температури ще са между 4° и 9°, за София - около 6°. Атмосферното налягане бързо ще се повишава и ще е по-високо от средното за месеца. Над Черноморието облачността ще е променлива, намаляваща до предимно слънчево. Ще духа до умерен вятър от север-северозапад. Максимални температури на въздуха: 6°-9°. Температурата на морската вода е около 15°. Вълнението на морето ще бъде 2-3 бала. Над планините ще е предимно слънчево. Преди обяд на отделни места в масивите от Източна България облачността ще е значителна и на отделни места ще превалява сняг. Ще духа умерен вятър от север-северозапад. Максималната температура на височина 1200 метра около 3°, на 2000 метра - около минус 4°.  ", "date": "2019.12.01", "title": "Денят ще бъде слънчев, но студен!"}
{"url": "http://epicenter.bg/article/Ivan-Kostov--/200311/2/0", "text": "България получава най-малко еврофондове в ЕС на човек от населението, заяви в предаването \"Денят започва с Георги Любенов\" бившият премиер Иван Костов. И риторично попита каква е тази кохезионна политика.   Иван Костов посочи още: \"Става много остър въпросът за бъдещето на Европа, за пробелмите, които разделиха Европа, защото напускането на Великобриатия е неприемане от Великобритания на либералния подход на изграждането на Европейска империя.\" Ако Европа върви към федерализация, това ще срещне сериозна съпротива, смята Костов. Въпросът е в това каква позиция България ще заеме.    Според Костов най-голямото геополитическо предизвикателство пред Европейския съюз е напускането на Великобритания. \"Аз мисля, че най-големият геополитически проблем за нас е излизането на Великобритания от ЕС\", каза Костов.  Очевидно е, че Великобритания ще излезе, смята той.  И предрече, че премиерът Борис Джонсън и консерваторите ще спечелят предстоящите предсрочни парламентарни избори. Костов каза, че се е стигнало до Брекзит след изказвания за създаване на европейска федерация. Постави и въпроса какво иска България - дали иска да бъде в покрайнините на една европейска империя.   Костов похвали българското Външно министерство, защото то е подсилило дипломатическата мисия в Лондон.    Бившият премиер, който бе и лидер на СДС и на ДСБ, бе запитан и за разделението в десницата.   \"Не е хубаво да ме питате, защо е разделено дясното в България. Аз съм излязъл от политиката и не ги следя процесите. Нямам сили да участвам в боричкания, очевидно има сериозни причини за това разделение. Но ако говорим за дясното, основният му противник трябва да е БСП. Друг голям проблем е какво отношение ще се заеме към либералите. У нас има нерозбории и в политическите термини\", каза Иван Костов. Той подчерта, че не се занимава с политически теми, защото това ще му попречи да вижда големите проблеми и кризи, които трябва да се анализират и решават.   \"Министър-председателят, освен ловък политик и комуникатор, той трябва да влезе в ролята на най-висш публичен управител на страната\", каза в началото на разговора в студиото на БНТ Костов. По негово мнение министър-председателят не трябва да се доверява на преценката на отговорните министри и на висшия ешалон на администрацията, защото те са отговорни за изпълнението и ще му представят друга картина на ситуацията с безводитето в Перник.   Костов е на мнение, че по отношение на водната криза премиерът трябва сам да си състави мнение и да реши как да действа политически и управленски.    Няма на кого да се довери в момента, посочи бившият премиер.  Водата е проблем на национална сигурност, защото без вода не може. Индустрията спира, хората страдат. Национална сигурност е и защото здравето на хората минава през качеството на водата, обясни Костов.    Министерският съвет и премиерът са тези, които отговарят за прилагането на законодателството. Шест или седем министерства са пряко зависими от водния сектор\", каза още Иван Костов. Срещата между Борисов Тръмп Костов определи като много добра крачка. Той отчете и това, че медиите са създали неправилна постановка за разговора между двамата. Според документите акцентите са били поставени върху сигурността на страната, върху енергийната сигурност, свободата на медиите, корупцията.  Иван Костов коментира и трусовете в правителството и оставката на социалния министър Бисер Петков. По думите му наслояването на нерешени проблеми е причината за отстраняването му.  ", "date": "2019.12.01", "title": "Иван Костов: България получава най-малко еврофондове на човек!"}
{"url": "http://epicenter.bg/article/Poslanikat-na-Albaniya-blagodari-za-balgarskata-pomosht--/200314/2/0", "text": "„Завършили сме дейностите по спасяване. Крайният баланс е много трагичен: 51 жертви, сред които и 7 деца от 2 до 8 години, повече от 1200 къщи са разрушени и повече от 5200 души са без покрив”, каза н.пр. посланика на Албания у нас Доника Ходжа в ефира на БТВ.    Тя изрази своята благодарност за съпричастността на българския народ, както и на правителството ни към нейната страна.  „От сутринта на земетресението премиерът на България се е обадил на министър-председателя ни, за да изрази своята солидарност. Българският външен министър се обади на албанския външен министър, за да изрази своята солидарност, а вътрешният министър се е обадил на своя колега и му предложил помощ\", разказа Ходжа.    Българското правителство отпусна 200 000 лева и 4 автомобила с хуманитарна помощ за Албания.  Доника Ходжа разказа още и как едно българско семейство, живеещо във Франция е предложило своята къща на пострадало албанско семейство, а българската общественост се е организирала и е изпратила парични преводи.    „Не искаме тези, които са загубили домовете си, да живеят така завинаги и особено по коледните празници”, каза посланикът на Албания и сподели, че страхът на хората продължава да е голям, защото продължават вторичните трусове със сила от 4 и 5 по Рихтер.    По думите ѝ Албания се е обърнала а помощ към много стани. Това, което е нужно за пъравата фаза на възстановяването, са инженери, които да оценят състоянието на сградите и кои от тях са годни за живеене и могат да бъдат реновирани. Втората фаза ще бъде изграждането на временни убежища, за тези, които са останали без дом.    Доника Ходжа сподели, че се чувства в България като у дома и е благодарна за гостоприемството на българите, които са много близки до албанците. ", "date": "2019.12.01", "title": "Посланикът на Албания благодари за българската помощ! "}
{"url": "http://epicenter.bg/article/Tomislav-Donchev--Ne-ochakvam-premierat-Borisov-da-varne-Biser-Petkov/200315/2/0", "text": "\"В демокрацията е напълно нормално различни обществени групи да изразяват различни позиции\". Това каза пред БНР вицепремиерът Томислав Дончев по повод появилите се протести от различни организации срещу оставката на министъра на труда и социалната политика Бисер Петков. Той заяви, че не очаква премиерът Бойко Борисов да върне Петков на поста министър, след като самият Борисов поиска и получи оставката му.    \"Не мисля, че има конкретен случай, особено от последните дни, което да е причина за това решение на премиера\", каза Дончев.    Според вицепремиерът мотивът за поисканата оставка е бил неизпълненото очакване на премиера за по-високо темпо и по-високи резултати в Министерството на труда и социалната политика.    \"От един министър се очаква да бъде и политически говорител. Наред с добрите неща, които се случиха, в обществото се разразиха и немалко драми, някои от които не успяха да бъдат обговорени достатъчно адекватно публично, една от тях тече и в момента - създадената почти масова обществена психоза, че някой има намерение да взема децата на българите и да ги праща не знам къде\", коментира още в предаването \"Неделя 150\" по \"Хоризонт\".   Според Дончев тази тема не е била обяснена достатъчно добре не само от социалното министерство, но и от Министерството на образованието, здравното министерство, народните представители и от целия кабинет.    \"Да си на министерска позиция и да си само експерт, означава да не използваш целия потенциал на позицията\", категоричен бе вицепремиерът Дончев и обясни, че министърът трябва да прави политики и с публични послания: \"Едно добре скроено публично послание има по-голяма публична мощност дори от закон\".    Томислав Дончев не уточни дали вече е взето решение за наследник на Бисер Петков на поста министър на социалната политика.    Вицепремиерът заяви, че да се правят промени в правителството не е нов момент в политиката.   \"Нямам очаквания да има проблем с приемането на Държавния бюджет за 2020-а година\", заяви Дончев. Той уточни, че няма промяна в политиката на правителството, от гледна точка на основните му приоритети, и затова не се предлага различен бюджет от предлаганите в предишни години.    \"Всяка критика трябва да бъде чута и осмислена. Не е имало бюджет, който да е приет с пълен консенсус\", коментира той.   Вицепремиерът коментира и срещата Борисов - Тръмп. \"Тези срещи отварят много възможности. Въпрос на достатъчно упорство и добре премерени действия на правителството, за да доведат до резултат. Сферите са енергетиката, сигурността и икономическото сътрудничество\", каза Томислав Дончев.   Според него за енергетика се разсъждава обикновено в идеологически категории - \"по координатната система Изток - Запад\". Той уточни, че газовата карта на Европа се променя динамично, вече има гъвкави решения.    \"Ключовите думи са конкуренция и диверсификация\", заяви Дончев и уточни, че умните правителства се опитват да осигурят конкуренция, а това означава избор, но това означа и сигурност.    Прокуратурата и КПКОНПИ    \"Тези органи - прокуратурата и КПКОНПИ - са само част от инструментите, които трябва да борят корупцията. ... Те трудно биха могли да се справят без сътрудничеството на различни държавни служби\", коментира вицепремиерът.    \"За да стигнем до състезание с един кандидат (Иван Гешев за главен прокурор - бел.ред.), до голяма степен вина има процедурата. Ако акцент е бил сложен върху състезателността, е трябвало да бъде отворена възможност повече типове институции, дори граждани да излъчват кандидати. Това с алтернативен кандидат, оставен на правителството, е много спорна, да не кажа - опасна конструкция\", заяви Дончев.", "date": "2019.12.01", "title": "Томислав Дончев: Не очаквам премиерът Борисов да върне Бисер Петков"}
{"url": "http://epicenter.bg/article/Grazhdani-biyat-trevoga--Ezeroto-v-Pancharevo-bavno-izchezva-/200316/2/0", "text": "Езерото в Панчарево бавно изчезва. За това алармират разтревожени граждани в социалната мрежа Фейсбук. Публикацията е в групата \"Сдружение за развитие на Панчарево и Кокаляне\" и е придружена със снимки, свидетелстващи за разрухата.          ", "date": "2019.12.01", "title": "Граждани бият тревога: Езерото в Панчарево бавно изчезва!"}
{"url": "http://epicenter.bg/article/Yordan-Tsonev--Ostavkite-veche-ne-sa-otdushnik-na-natrupanoto-naprezhenie/200318/2/0", "text": "\"Вероятно натрупани проблеми в системата. Ако премиерът следва тази логика, трябва и други оставки да поиска, защото доста системи стоят нереформирани\".   Това каза пред БНР депутатът и зам.-председател на ПГ на ДПС Йордан Цонев в коментар на поисканата от Бойко Борисов оставка на социалния министър Бисер Петков.    \"Няма нищо нелогично в тези оставки, но те вече не са отдушник на натрупаното напрежение\", каза той в предаването \"Неделя 150\" по \"Хоризонт\".    По думите на Цонев това е била и основната критика на ДПС към бюджета за 2020-а година - липсата на реформи.   Йордан Цонев заяви, че в България са правени истински реформи по времето на премиера Иван Костов, по времето на СДС, във времето, когато приемаха България в Европейския съюз и НАТО.    \"Когато не правиш реформи, когато един сектор, като здравеопазването, работи в уникален вид - такъв няма никъде, няма как този сектор да подобри ефективността си. Обществото иска да има реформи в нереформираните сектори\".   Според Цонев бюджетът за 2020-а е \"повече от същото\", защото има повече приходи, но разходите са неефективни:    \"Реформите се правят с програма. Те се правят с политическа воля и съгласия. През бюджета се вижда какви ще бъдат реформите\", заяви депутатът от ДПС и уточни, че това, което Движението вижда в Бюджет 2020, е липса на реформи.    ДПС и на второ четене ще гласува против бюджета: \"Предложихме промени - те не ги приеха, повече няма какво да предлагаме, а няма и възможност\", добави той.    \"Ще подкрепяме всички законопроекти, които отразяват евроатлантическата ни ориентация, абсолютно всички, независимо, че ГЕРБ и националистите са на власт. Ние няма да променим нашата политика. ДПС се е борило 30 години България да бъде член на ЕС и НАТО\", категоричен бе Цонев, но уточни: \"Нашето отношение към ГЕРБ е остро от първия ден на това правителство\".    За предстоящия избор на лидер на ДПС    Във връзка с предстоящия през април 2020-а година избор на лидер на ДПС, Йордан Цонев заяви, че оценката за работата на на Мустафа Карадайъ е отлична и изброи примери, които, според него, са достатъчни за преизбирането на Карадайъ за лидер на Движението за права и свободи.    \"Няма такива амбиции\", заяви Цонев в отговор на въпрос дали и той би влязъл в надпреварата за лидер на ДПС.    Прокуратурата и КПКОНПИ    Йордан Цонев заяви, че до официалното назначаване на Иван Гешев за главен прокурор не би коментирал избора му, защото това е избор на професионалната гилдия.    По думите на Цонев ДПС все още не са решили кого да подкрепят за шеф на Антикорупционната комисия и изрази мнение, че не вижда проблем да подкрепят номинацията на Сотир Цацаров за председател на КПКОНПИ, защото е блестящ юрист с голям стаж на най-висшите постове и като съдия, и като главен прокурор. ", "date": "2019.12.01", "title": "Йордан Цонев: Оставките вече не са отдушник на натрупаното напрежение"}
{"url": "http://epicenter.bg/article/Boris-Dzhonsan-kam-Tramp--Ne-se-namesvay-/200323/7/0", "text": "Британският премиер Борис Джонсън заяви, че „ще е най-добре“ ако американският президент Доналд Тръмп не се намесва в изборите в Обединеното кралство, когато пристигне в Лондон за срещата на върха на НАТО следващата седмица, предава Reuters.    Тръмп се включи в изборите през октомври, като заяви, че лидерът на опозиционната Лейбъристка партия Джерeми Корбин ще бъде „толкова лош“ за Великобритания и че Джонсън трябва да се споразумее за пакт с лидера на Партия Брекзит Найджъл Фараж.    Висшите консерватори са изнервени, че Тръмп би могъл да разстрои кампанията, когато е в Лондон, малко повече от седмица преди изборите на 12 декември, които, според всички социологически проучвания, торите са на път да спечелят с абсолютно мнозинство.    „Това, което не правим традиционно като обичащи съюзници и приятели, това, което не правим традиционно, е да се намесваме в предизборните кампании един на друг“, казва 55-годишният Джонсън пред радио LBC.    „Най-доброто (нещо), когато имате близки приятели и съюзници като САЩ и Обединеното кралство, е нито една от страните да не се замесва в изборите на другия.“    Джонсън каза, че ако запази властта, ще реализира Брекзит до 31 януари - след близо четири години политическа криза след референдума през 2016 г., на който британците гласуваха за напускане на Европейския съюз. ", "date": "2019.12.01", "title": "Борис Джонсън към Тръмп: Не се намесвай!"}
{"url": "http://epicenter.bg/article/Tragediya-v-Rusiya--Avtobus-padna-v-zamraznala-reka--19-zaginaha/200325/7/0", "text": "Тежка катастрофа в Русия. 19 души загинаха, след като пътнически автобус падна от мост в замръзнала река в Сибир, съобщава БГНЕС, цитирана от \"Канал 3\". В превозното средство е имало 40 души. Инцидентът станал заради спукана гума на автобуса. Шофьорът загубил контрол и превозното средство паднало от мост над река Куенга в сибирския Забайкалски регион. Автобусът пътувал от Сретенск за Чита, когато излязъл от пътя и паднал върху замръзналата река. Ранени са 21 души, съобщиха местните власти. Следственият комитет на Русия, който проучва сериозни инциденти, заяви, че е започнал наказателно разследване за възможно нарушение на правилата за безопасност на движението. Пътните инциденти са често срещани в Русия, често явление заради злоупотреба с алкохол, лошото състояние на пътищата и неспазването на правилата за движение. Въпреки това броят на смъртните случаи по пътищата е намалял през последните години до около 20 000 годишно.  ", "date": "2019.12.01", "title": "Трагедия в Русия! Автобус падна в замръзнала река, 19 загинаха"}
{"url": "http://epicenter.bg/article/Turska-televiziya-pita-dali-turtsite-v-Balgariya-vse-oshte-sa-potiskani/200326/7/0", "text": "Турска телевизия пита дали турците в България все още са потискани, съобщава Нюз.бг.    TRT World качи кратко видео на канала си в YouTube, в което се представя животът на турците в България. Краткият документален филм започва с \"Голямата екскурзия\" през 80-те г. на миналия век.    Някои от интервюираните казват във филма, че България е направила много големи промени през последните 30 г. и никога в историята на страната не са осигурявани такива права и свободи на българските мюсюлмани и турци в държавата. Други пък коментират, че предразсъдъците все още ги има на места.    Във филма се отбелязва, че в България живеят 600 000 турци или 9% от населението, което ги прави най-голямото етническо малцинство в държавата.", "date": "2019.12.01", "title": "Турска телевизия пита дали турците в България все още са потискани (ВИДЕО)"}
{"url": "http://epicenter.bg/article/Gorbachov--Moskva-i-Vashington-ne-biva-da-dopuskat-nova--goreshta-voyna-/200330/7/0", "text": "Бившият съветски лидер Михаил Горбачов ще остане в историята като човека който беше начело на една империя при нейния разпад, съобщава Си Ен Ен. По-малко известна обаче за историята остава срещата му с американския президент Джордж Буш старши няколко седмици след падането на Берлинската стена.    Двамата се срещат на средиземноморския остров Малта, където обсъждат изключително бързата промяна на историята. „Погледнете колко нервни сме”, споделя Горбачов, показвайки снимка, на която е редом до Буш. „Шокирани сме от бързината, с която се случиха промените”, споделя Буш старши в документалния филм „Среща с Горбачов” на режисьора Вернер Херцог, който ще бъде излъчен в Русия на 5 декември. 30 години по-късно някои от основните проблеми обсъждани на срещата в Малта все още носят определен отзвук – контролът над оръжията, Афганистан и проблемите в изграждането на доверие между Москва и Вашингтон. В деня, в който Си Ен Ен разговаря с Горбачов в Москва, президентът Доналд Тръмп направи изненадващо посещение на американските войски в Афганистан, където той обяви, че преговорите за мир с талибаните са подновени. Подобно на Съветския съюз преди три десетилетия, САЩ се опитват да договорят изтегляне от Афганистан, като същевременно гарантират, че централното правителство в Кабул няма да се срине.    През 1989 г. Съединените щати и СССР бяха на противоположни страни на конфликта, като Вашингтон подкрепяше муджахидините, които се опитваха да свалят правителството на подкрепяния от съветски режим президент на Афганистан Мохамед Наджибула. Но малко повече от две години по-късно СССР се разпада, помощта за правителството в Кабул пресъхва и правителството на Наджибула пада. Запитан какви уроци могат да бъдат извлечени от изтеглянето на съветските войски от Афганистан, Горбачов отговори: “Те трябваше да бъдат изтеглени. Това е основният урок. Знаеш ли, това е като клечка кибрит. Тя е запалена, огънят се разпространява. И тези сблъсъци, когато водещите, най-големите страни в този конфликт, стават все по-ожесточени – те са опасни за всички нации”. Русия започва изтеглянето на войските си от Афганистан в края на 80-те години на миналия век.  Падането на Берлинската стена беше предшествано от още един основен момент: подписването на Договора за ликвидиране на ракетите със среден и малък обсег през 1987 г.  Този основен постулат на контрола над оръжията ефективно се разпадна тази година, след като САЩ официално се оттеглиха и руското правителство заяви, че споразумението е изхвърлено в кошчето.  На въпрос за прекратяването на договора, който той подписа заедно с президента на САЩ Роналд Рейгън, Горбачов изрази надежда, че подобни споразумения за контрол на оръжията могат да бъдат възстановени.  “Всички споразумения, които са там, са запазени и не са унищожени”, каза той. “Но това са първите стъпки към унищожаването на [онова, което] в никакъв случай не трябва да бъде унищожено. Следователно, ако този път продължи, всичко е възможно. Това не трябва да се допуска.”  Крайната цел на контрола на оръжията, добави той, трябва да бъде да се отървем напълно от ядрените оръжия.    ", "date": "2019.12.01", "title": "Горбачов: Москва и Вашингтон не бива да допускат нова “гореща война”"}
{"url": "http://epicenter.bg/article/V-Malta-arestuvaha-biznesmen--sauchastnik-v-ubiystvoto-na-zhurnalistkata-Dafne-Galitsiya/200333/7/0", "text": "Съдът в Малта повдигна обвинение срещу бизнесмена Йожен Фенек за съучастие в убийството на журналистката Дафне Галиция и постанови той да бъде задържан под стража, предаде Дойче веле.    Освен това се замразяват банковите сметки на бизнесмена.    Той е директор и съсобственик на офшорната компания 17 Black, за която пишеше убитата журналистка.    Шефът на администрацията на премиера Джозеф Мускат - Кит Шенбри, и министърът на туризма Конрад Мици по-рано подадоха оставки, тъй като са заподозрени, че са получавали пари от Фенек.    Очаква се премиерът Мускат също да подаде оставка, съобщават информационните агенции с позоваване на източници от правораздаването и от управляващата партия. Очаква се в скоро време Мускат да обяви оттеглянето си и да напусне поста на 18 януари, предаде AFP.  Дафне Каруана Галиция беше убита през есента на 2017 г. Според разследващите в кола, която тя е взела под наем, е задействано взривно устройство. Малко преди смъртта си тя разследваше подозрения в корупция срещу премиера и двама негови приближени.", "date": "2019.12.01", "title": "В Малта арестуваха бизнесмен, съучастник в убийството на журналистката Дафне Галиция"}
{"url": "http://epicenter.bg/article/Antoniu-Guterish--Priblizhavame-tochkata--ot-koyato-nyama-vrashtane-nazad-za-klimata/200338/7/0", "text": "Усилията, които се полагат досега в света за борба с климатичните промени, са крайно недостатъчни, предупреди днес генералният секретар на ООН Антониу Гутериш, цитиран от БТА.    Точката, от която няма връщане, вече не е отвъд хоризонта, подчерта той. Гутериш говори пред медии в Мадрид преди откриването утре на двуседмична международна конференция в испанската столица, посветена на климата.    \"Светът има научното познание и техническите средства да задържи глобалното затопляне до 1,5 градуса по Целзий, както е предвидено в Парижкото споразумение за климата, но липсва политическата воля за това\", каза генералният секретар на ООН. Той призова човечеството да прекрати \"войната срещу природата\" и и изрази убеденост, че това е възможно.  Гутериш обяви също така, че гуверньорът на Банк ъв Ингланд (Bank of England) Марк Карни, чийто мандат изтича през януари, от догодина ще стане новият специален пратеник на ООН по въпросите на климата. Карни неколкократно е призовавал финансовия сектор да реформира управлението на климатичните рискове и е заставал начело на редица международни инициативи за подобряване на надзора и отчетността. Очаква се в конференцията в Мадрид, която ще продължи до 13 декември, да участват представители на около 200 държави, включително петдесетина лидери от различни страни. ", "date": "2019.12.01", "title": "Антониу Гутериш: Приближаваме точката, от която няма връщане назад за климата"}
{"url": "http://epicenter.bg/article/Premierat-na-Malta-poluchi-podkrepata-na-upravlyavashtata-partiya--no-hilyadi-iskat-ostavkata-mu/200347/7/0", "text": "Премиерът на Малта Джоузеф Мускат, заподозрян в намеса в разследването на убийството на разследващата журналистка Дафне Каруана Галиция и подложен на силен натиск да се оттегли, получи днес подкрепата на управляващата Лейбъристка партия, предаде Франс прес.  Хиляди хора обаче преминаха на шествие по улиците на столицата Валета, за да поискат оставката на Мускат, съобщи ДПА, цитирана от БТА. \"Малта се дави в кал\", каза на протеста популярният журналист Рание Фсадни. Той добави, че Мускат е загубил напълно своя авторитет.  \"Вие и вашата корумпирана клика убихте Дафне, защото тя беше права. Колко още ще продължите да си криете ръцете, когато всички знаят, че те са изцапани с кръв?\", попита 16-годишната ученичка Ив Бор Борнело. Малтийският премиер вероятно ще остане на поста до средата на следващия месец. Вчера източници от Лейбъристката партия казаха, че левоцентристката формация ще избере нов лидер на 18 януари и Мускат ще се оттегли в същия ден, отбелязва Франс прес.  В Малта има практика министър-председател да бъде лидерът на партията, спечелила последните парламентарни избори, тоест в случая лейбъристите.  Днес премиерът, който е на поста от 2013 г., събра депутатите и министрите от своята партия на спешна среща.  \"Цялата група подкрепи Джоузеф Мускат и му казахме, че той трябва да реши кога да подаде оставка. Изборите (за нов лидер на Лейбъристката партия) ще се състоят от 8 януари до 18 януари и дотогава той ще остане партиен лидер и министър-председател\", каза пред Франс прес източник от управляващата формация.  Близки до Мускат, по-конкретно вече бившият началник на канцеларията му Кийт Шембри, са заподозрени за убийството на разследващата журналистка. Премиерът бе обвинен, че се е намесил в разследването, за да защити Шембри, който е неговата \"дясна ръка\" и близък приятел. Делегация на Европейския парламент ще пристигне утре вечерта в Малта, където ще остане до сряда във връзка с въпросите около независимостта на съдебната система и тежките обвинения за корупция на най-високо равнище.  ", "date": "2019.12.01", "title": "Премиерът на Малта получи подкрепата на управляващата партия, но хиляди  искат оставката му"}
{"url": "http://epicenter.bg/article/Elena-Poptodorova--Koordinatsionniyat-tsentar-vav-Varna-ne-narushava-balansa-v-Cherno-more/200345/11/0", "text": "Изграждането на Военноморски координационен център във Варна е един много важен практически резултат от визитата на българския премиер Бойко Борисов при американския президент Доналд Тръмп.  Посещението на министър-председателя Бойко Борисов в САЩ не идва на гола поляна. То стана след като бяха направени много посещения и разговори от неговите предшественици от началото на този век. Имала съм историческия късмет да организирам всички тях. В това именно е стойността и същността на посещението. То продължава възходящата тенденция в двустранните отношения между САЩ и България и навлиза много повече в дълбочина.        Рамковият документ за стратегическо сътрудничество и партньорство развива Договора за сътрудничество в сигурността и отбраната от 2006 г. По тази причина не е случайно, че първият раздел в рамковия документ е свързан със сигурността, където практически се очертават пътищата и зоните, в които двете държави ще си сътрудничат в тази сфера. Това естествено ще стане в по-големия контекст на НАТО.    В документа се съобщава за бъдещото изграждане на Военноморския координационен център във Варна, който вече премества нашите отбранителни действия и мерки на източната граница на пакта. България е крайна граница и на НАТО, и на ЕС. Това е един много важен практически резултат.    Присъствието в Черно море е от руска страна. Всички учения на НАТО, посещения на американски бойни кораби, включително на Шести флот, се осъществяват в рамките на изискванията и ограниченията на договора от Монтрьо. Това означава 21 дни присъствие. Никакво такова ограничение няма за руската страна. Експерти твърдят, че към момента руското военноморско натрупване е в съотношение 6:1 спрямо трите натовски държави – Румъния, България и Турция. Не вярвам, че от Русия ще дойдат някакви много силни възражения срещу Координационния център във Варна, защото той с нищо не понечва да възстанови баланса, който е нужен в Черно море.  Говореното на премиера Борисов, че желае Черно море да бъде място за туризъм, е преди всичко вътрешнополитическо. Всеки държавник на висок отговорен пост е наясно, че първата грижа е защитата на собствената сигурност.    Продължава и сътрудничеството в областта на сигурността със съвместни учения, с действия насочени към модернизацията на българската армия. Продължаващата модернизация на армията е един много важен елемент от това сътрудничество, така че тя да бъде съвместима със силите на НАТО.        Енергетиката е национална сигурност. Тук се залагат възможности, които не са докрай изяснени, но реални за диверсификация на количествата природен газ, които постъпват в България. Говорим най-вече за американски втечнен природен газ, който може да дойде у нас през Гърция. Това предстои да бъде разработено.    Другата много добра практическа новина е договореното посещение на група американски енергийни експерти, които се чакат да пристигнат много скоро – вероятно, още през следващата седмица. Хубавото е, че те ще огледат още и ядрената енергетика в Козлодуй и Белене, като се преценят обективно какви са възможностите за изграждане на втора ядрена централа – АЕЦ „Белене“. Истината е, че САЩ никога няма да кажат спрете газопровода „Турски поток“. Вашингтон ще изрази съмнения, може да отправи предупреждения към нас, което между другото се прави и от много енергийни експерти и в Брюксел, и в София. Около „Турски поток“ има много неясни въпроси, които трябва да намерят своя отговор.        Накрая оставам поради формалната подредба, а не по значимост, третият раздел, който е демокрация и върховенство на закона. Всъщност този раздел казва на нас българите, че нищо от по-горе изброеното няма да бъде възможно, ако няма едно солидно, предсказуемо установяване на върховенството на правото и борбата с корупцията. Тук също американската страна се ангажира с експертна помощ, като отново се залага на подготовката на наши магистрати.  Всичко това все още е на хартия, за да се случи, българските институции трябва да си напишат домашното. Искрено се надявам, че в следващите действия на българските институции ще надделее грижата за нашата сигурност – на България и на българската земя, защото не е тайна, че все повече документални доказателства излизат, че нашата територия се използва от руските военни служби за извършване на операции не само срещу чужди държави, но и срещу български граждани. Това задължително трябва не просто да намери решение, а да му бъде дадено отпор, което може да стане само в рамките на съюза НАТО и в частност в двустранните ни действия със САЩ.  ", "date": "2019.12.01", "title": "Елена Поптодорова: Координационният център във Варна не нарушава баланса в Черно море"}
{"url": "http://epicenter.bg/article/Tsatsarov-za-Geshev--Ne-go-chaka-lek-mandat--no-shte-se-spravi/200230/11/0", "text": "  Двама главни прокурори - действащ и току-що назначен, събра голямата зала на Университета по билиотекознание и информационни технологии в петък след обяд - точно в деня на публикуването на указа за Иван Гешев. При изключителен интерес към изявата им, те представиха вижданията си за институцията и мястото на държавното обвинение в системата на правоохранителните и правораздавателни органи. Лекцията им бе в рамките на студентската програма \"Образование чрез практика\" в магистърски курс \"Национална сигурност\", където от години своя опит споделят всички ръководители на спецслужби и институции, чиято дейност се отнася към защита на националната сигурност     Той поздрави Иван Гешев за назначението с „Честито!”, на което новият главен прокурор отговори с:„Не е за честитене!”. След това проф. Денчев даде думата на гостите за кратки експозета.      и застъпи тезата, че ако тя стане функция на изпълнителната власт, това ще е зле от гледна точка на демократичните норми.    посочи недостатъците в работата ѝ, спря се на  намеренията за нейното реформиране. Върна се в годините на началото на прехода, когато бяха разбити структурите и звената по защита на националната сигурност. Подчерта необходимостта от обединение на всички служби, които имат за задача борбата с престъпността.  Всяка служба работи сама за себе си и често прехвърля собствените си проблеми на останалите, поясни той.    „В последните няколко години започна да се възстановява връзката между структури на правоохранителната система, особено в сектора за защита на националната сигурност”, заяви Гешев. И подчерта:„Няма как, ако някое звено не работи, системата да има резултат”.  Една от целите в бъдещата му работа е създаване на център, който да обедини тези връзки и звена в сектора за противодействие на престъпността.   няколко пъти подчерта Иван Гешев пред студентите на УниБИТ.  , каза още Гешев.   Питаха за всичко: за процедурата по избора на Иван Гешев; за съдийката, която се опака от него; за негативната медийна кампания; за протестите; за изтичането на информация от службата; за взаимодейсвието с останалите структури на националната сигурност, за олигарси и бъдещи подсъдими...  В продължение на близо два часа нищо не им беше спестено на гостите. А и те не избягаха от нито един отговор. Цацаров и Гешев споделиха личен опит, показаха тънко чувство за хумор и подчертаха най-важното - борбата с престъпността и корупцията не може да бъде отговорност само на прокуратурата, трябва да заработи цялата държавна система в тази насока.       Всяко нещо има начало и край, но има човешки неща, които определят живота и човек не бива да загубва човешкото си усещане за тях”, заяви Сотир Цацаров в отговор на въпрос за желанието му да се кандидатира за шеф на КПКОНП.   „Аз съм на 53 години, рано ми е да се пенсионирам, мога да работя в кантората на жена ми, която е перфекционалист, но това не е най-добрата перспектива за мен.   не скри вътрешната си настройка да продължи активната си работа Сотир Цацаров.     \"Личностно в един момент се свиква, в семейството не се свиква, а за институцията е лошо, защото ни сложиха клеймото като най-мракобесната институция\", лаконично обясни Цацаров.     Гешев допълни, че атаките идват от една бизнесгрупировка, която използва медиите си, за да прокарва своите бизнесинтереси в името на политическите си кроежи. , прогнозра Иван Гешев и подчерта, че атаките срещу институцията увреждат нейния имидж и в крайна сметка опират до накърняване на национарната сигурност.  В същото време, подчерта той,  атаките сплотяват прокуратурата. Това е естествен ефект и трябва да бъде използван за позитивни цели, каза още Гешев.   Отговаряйки на въпроса за продължилото повече от 10 часа изслушване във връзка с неговото номиниране за главен прокурор, Гешев заяви, че целта е била да се провали процедурата - \"направи се опит да се използват болшевишки методи за постигане на меншевишки резултати\".     Гешев заяви, че и за в бъдеще ще се противопоставя на неверни твърдения в публичното пространство, както по отношение на прокуратурата, така и за проверките и разследванията, които тя прави:   категоричен е той. В същото време Гешев  призна, че вече е хрониен проблемът с изтичане на нерегламентирана информация от прокуратурата, и че някои подсъдими олигарси дават луди пари за такава информация с цел да влияят върху процеса.   По отношение на бъдещата си работа като главен прокурор Гешев заяви, че на много места прокуратурата се е превърнала в бюрокрация, затворила се е за хората и е прекъснала връзките си с другите структури.   Същото изискване ще важи и за прокуратурата по места. Въпреки тези критични бележки към състоянието на прокуратурата в момента,    От своя страна настоящият главен прокурор прогнозира:   На въпроса как ще работи с Кьовеши, новият главен прокурор отговори:    Традиция в УниБИТ от 7 години е в магистърския курс по \"национална сигурност\" да се канят гост-преподаватели, експерти и специалисти, на принципа \"учене чрез правене\" на американския философ и реформатор в образованието Джон Дюи - един от основателите на движението на прагматизма, разкри проф. Стоян Денчев. Тази година лекции пред студентите на УниБИТ са изнесли ген. Богданов, вицеадмирал Люцканов, шефът на ДАТО Цветан Китов, шефът на ДАНС Димитър Георгиев. В следващите седмици с интерес се очакват лекциите на шефа на ДАР Атанас Атанасов,  шефа на митниците Георги Костов, на дипломата Милен Керемедчиев и особено на вътрешния министър Младен Маринов.  ", "date": "2019.12.01", "title": "Цацаров за Гешев пред студенти в УниБИТ: Не го чака лек мандат, но ще се справи! "}
{"url": "http://epicenter.bg/article/Rumen-Petkov--Maskite--pak--padnaha-/200348/11/0", "text": "  Винаги съм твърдял, че професионалното русофилство и русофобство, американофилство и американофобство е изключително грозно явление, силно ширещо се в някои политически кръгове в България.   Тогава, когато ти е изгодно да обичаш Русия, за да получиш някакви дивиденти, да го правиш по безскрупулен начин.   Тогава, когато портмонето (работодателят) биха желали да чуят, че мразиш Русия, да го правиш със същия ентусиазъм, е толкова грозно, колкото когато го правиш с Америка. На Станишев (този Станишев) това му е стил на поведение, а Елена Йончева не изненада тези, които я познават. Не е наша работа да даваме оценка на взаимоотношенията между Русия и Прибалтика от ’90-те години на миналия век. Още повече, вероятно някои наши близки биха се обърнали в гроба, ако видят как се намесваме сега. Този цинизъм ще бъде добре видян от българския народ. Много е важно политическият носител на Станишев и на Йончева БСП да реагира адекватно, ако иска да запази част от достойнството си в международните отношения. А, иначе, тези двамата са зависими от съвсем други фактори, не и от почтеността, не и от интересите на България и българския народ.   Хубаво е когато тези неща се виждат и като дойде следващият път и пак паднат маските, специално на тях двамата, да не се правим на изненадани.", "date": "2019.12.01", "title": "Румен Петков: Маските (пак) паднаха "}
{"url": "http://epicenter.bg/article/Trabata-za-gaz-ot-Azerbaydzhan-za-Evropa-zapochna-da-raboti-/200307/4/0", "text": "Въведен беше в експлоатация европейският участък от Трансанадолския газопровод (ТАНАП) на територията на Турция. По него ще бъде пренасян азербайджански газ към Трансадриатическия газопровод за Гърция и Италия, който е част от подкрепяния от ЕС Южен газов коридор. По това трасе България също ще може да получава гориво през бъдещата си газова връзка с Гърция, която се очаква да бъде въведена в търговска експлоатация през следващата година.    Разнообразяването на източниците и маршрутите за доставка на природен газ е приоритет за България, заяви министърът на енергетиката Теменужка Петкова, която по покана на своя турски колега Фатих Дьонмез участва в церемонията по откриването на европейския участък на Трансанадолския газопровод.    Турският президент Реджеп Тайип Ердоган нарече проекта за Трансанадолски газопровод /ТАНАП/, по който азербайджански газ ще постъпва в Турция и Европа, символ на дълбокото приятелство между Турция и Азербайджан, съобщи турският телевизионен канал НТВ.   Ердоган каза това на церемония по откриването на европейския участък от Трансанадолския газопровод /ТАНАП/ в Ипсала в окръг Одрин.  Ние сме свидетели наистина на исторически момент за нашите страни и нашия район. ТАНАП се свързва през Азербайджан, Грузия, Турция с Европа. Това е регионален проект и трябва специално да подчертая, че е проект на мира. Този проект е преди всичко символ на дълбокото приятелство между нашите страни, заяви турският президент.    Азербайджанският президент Илхам Алиев, който присъства на церемонията, нарече днешния ден \"исторически\" и изрази надежда, че \"ТАНАП ще донесе полза на народите на Турция, Азербайджан и другите съседни страни\". ТАНАП преминава през територията на Турция от границата й с Грузия до тази с Гърция при Ипсала. Предвижда се чрез него да се транзитира природен газ от Каспийския регион към Европа. Европейският участък на TАНАП ще осигури преноса на азербайджанския природен газ към Гърция в Трансадриатическия газопровод /TAП/.    Първоначалната пропускателна способност на газопровода ТАНАП ще бъде 16 милиарда кубически метра газ годишно. От тези обеми 6 милиарда кубически метра ще остават в Турция, а 10 милиарда кубически метра ще се транспортират към южната част на Европа.    ТАНАП се явява част от инфраструктурата на Южния газов коридор, който ще се простира на 3,5 хиляди километра от Баку до южната част на Италия, през територията на Грузия, Турция, Гърция, Албания. Начало на търговски доставки на азербайджански газ в Европа по Южния газов коридор се очаква през 2020 г., отбелязва ТАСС.  Пускането в експлоатация на газопровода \"Турски поток\" ще се състои на 8 януари в Истанбул, съобщи още турският президент, цитиран от в.\"Миллиет\". По-рано говорителят на Кремъл Дмитрий Песков съобщи, че посещението на руския президент Владимир Путин в Турция се планира за първото десетдневие на януари, отбелязва ТАСС.   На 19 ноември руският концерн Газпром съобщи, че завършва подготвителните дейности за пускането в експлоатация на газопровода \"Турски поток\", което според графика трябва да се случи до края на 2019 година. В момента с газ са запълнени двете линии, като се започне от крайбрежните обекти около руския град Анапа до приемния терминал, разположен край селището Къйъкьой на турското крайбрежие. Същевременно приключват и подготвителните дейности на приемния терминал в Турция.    \"Турски поток\" предвижда изграждането на газопровод по дъното на Черно море до европейската част на Турция и до границата с Гърция. Първата тръба ще снабдява с газ турския пазар, а втората - страните от Южна и Югоизточна Европа.   ", "date": "2019.12.01", "title": "Тръбата за газ от Азербайджан за Европа започна да работи "}
{"url": "http://epicenter.bg/article/11-miliarda-leva-struva-ViK-infrastrukturata-v-Balgariya/200313/4/0", "text": "Близо 11 милиарда лева е стойността на ВиК инфраструктурата в България. Това показва оценката на ВиК активите публична държавна и публична общинска собственост, която се прави за първи път, информират от пресцентъра на МРРБ.    Активите, за които е събирана информация, са водоизточниците – каптажи, речни водохващания, пречиствателни станции, водопроводна мрежа, включително съоръженията по нея, помпени и хлораторни станции и други специфични съоръжения, канализационна мрежа (главни и второстепенни канализационни колектори в населено място и извън него), дъждопреливници, канализационни помпени станции, електрически съоръжения, измервателна апаратура и оборудване, както и сгради, които се използват от ВиК дружествата. Техническите параметри на подземната инфраструктура, която е над 90 хиляди километра, са оценени въз основа на наличната документация за тях, без допълнително обследване със специализирано оборудване.    Оценката е направена по проект „Подпомагане регионалното инвестиционно планиране на отрасъл ВиК“, финансиран от Оперативна програма „Околна среда 2014-2020 г.“, и е на база на унифицирани Инструкции за оценка на публични ВиК активи. Те са разработени от Световната банка през 2015 година, отново с финансиране по ОПОС, но от предишния период – 2007-2013 година.    В рамките на сключения договор от Министерството на регионалното развитие и благоустройството е изготвена оценка на всички ВиК активи, представляващи публична собственост, които се стопанисват, поддържат и експлоатират от 39 ВиК оператора. Това са всички дружества с държавно участие в капитала, плюс част от общинските оператори, които към датата на обявяване на обществената поръчка през 2018 година са взели решение да се присъединят към обособената територия, обслужвана от държавен ВиК оператор в съответната област. Съгласно условията на сключения договор оценката на публичните ВиК активи е извършена към дата 31.12.2017 година.  Такава оценка на публични ВиК активи се извършва за първи път в България и е мащабно начинание. Оценени са над 160 хиляди актива. Събирани са голям обем технически данни, прегледани са всички списъци с публични активи, които са част от договорите между асоциациите по ВиК и ВиК операторите в 39 обособени територии. В рамките на 4 месеца инженерни екипи са обходили територията на страната, за да направят обследване на място на по-съществените активи, които се използват от съответния ВиК оператор.    В резултат на извършената оценка текущата балансова стойност на публичните ВиК активи в обследваните територии, която е 3 310 577 000 лв., нараства близо три пъти до 10 890 658 000 лв. Съгласно приложената методика за оценка е получена нова възстановителна (справедлива) стойност на публичните ВиК активи (прибл. 11 милиарда лева), която показва какво би ни струвало да построим тези активи днес, които биха носили същите ползи за ВиК операторите и потребителите на услугите.    Целта на тази оценка е да подпомогне по-ефективното финансово управление, отчетност и контрол върху съществуващите ВиК системи и съоръжения от страна на собствениците на публичните активи и ВиК операторите.  ", "date": "2019.12.01", "title": "11 милиарда лева струва ВиК инфраструктурата в България"}
{"url": "http://epicenter.bg/article/Marius-Donkin--Stefan-Danailov-beshe-svoboden-duh/200331/2/0", "text": "\"За мен Стефан Данаилов беше свободен дух. Човек, който не се ограничаваше от нищо. Бидейки далеч от религията, той защитаваше едни религиозни ценности за дълбоко уважение към другия. Затова той беше обичан от всички. като че ли това беше една от причините - той беше абсолютно готов за помощ, за взаимност, за откровеност. това са нещо, които страшно много ни липсват. А той раздаваше всичко от себе си и получаваше всичко такова\". Това каза пред БНР актьорът Мариус Донкин - директор на Народния театър \"Иван Вазов\".    \"Ако се наложи да го представя пред някого, бих го представил като един от същностните и смислени хуманисти. Човек, който обичаше всички и помагаше на всички. Това е пример за общност, за единение\", сподели Донкин и изрази надежда, че поне това ще остане, като пример от неговия живот.  ", "date": "2019.12.01", "title": "Мариус Донкин: Стефан Данаилов беше свободен дух"}
{"url": "http://epicenter.bg/article/Zakachiha-novi-znamena-na-41-metroviya-pilon-na-GKPP-Gyueshevo/200335/2/0", "text": "Нов комплект знамена - трикольор на България и флаг на ЕС - доставиха за зимния сезон за 41-метровите пилони на ГКПП-Гюешево, казаха служители на пункта, цитирани от БНР. Заради тежките метеорологични условия на разположения на 1100 м. надморска височина ГКПП знамената се сменят всеки сезон.    Двата пилона, високи над 40 м., на които се издигат българският национален флаг и този на ЕС, са монтирани в мандата на НДСВ, когато министър на регионалното развитие бе Николай Василев. Заради голямата надморска височина и силния вятър знамената се износват бързо, късат се, и се подменят всеки сезон.    Всяко от знамената е с площ от около 40 квадратни метра. Европейското знаме струва около 900 лева, националното - малко над 1000 лева. Това е така, защото трикольорът се изпълнява по-трудно, той е с три цвята, докато европейското знаме е с два. Комплектът се изпълнява по поръчка. Имало е години, в които знамената на ГКПП-Гюешево са сменяни 4 пъти заради лошото време, коментират служители.    Разходите по изработката и подмяната са на Агенция \"Митници\".  ", "date": "2019.12.01", "title": "Закачиха нови знамена на 41-метровия пилон на ГКПП-Гюешево"}
{"url": "http://epicenter.bg/article/Balgarski-ezik-shte-se-izuchava-v-Istanbulskiya-universitet/200337/2/0", "text": "Обучение по български език като втори чужд език стартира в Истанбулския университет от тази есен. Вече има шестима записани студенти, съобщават от Министерството на образованието и науката.    Момчетата нямат български корени, но искат да помогнат на страната си в разширяването на икономическите връзки с България. Бъдещите българисти се запознаха със заместник-министър Деница Сачева, която беше на посещение във висшето училище. От нея те получиха първите си учебници по български език и книги от български поети и писатели.  Заместник-министърът разговаря с ректора проф. Махмуд Ак. Двамата обсъдиха възможността да бъде разкрита специалност „Български език и литература\" в Катедрата по славянски филологии, като идеята се подкрепя от Факултет „Хуманитарни науки\". Беше постигната договорка в библиотеката на Истанбулския университет да бъде разкрита и българска секция с литературни произведения.    „Предложих още да се разширяват хоризонтите на сътрудничеството не само в областта на българистиката, културологията, историята, но и в научните изследвания. Това е област, в която можем да направим сериозни крачки напред“, заяви заместник-министър Сачева, цитирана от БГНЕС.  Тя припомни, че Софийският университет наскоро спечели голям проект на Европейската комисия за разкриване на Център за анализ на големи данни. „Това е изключително модерна територия, в която се пресичат много общи интереси, особено когато става въпрос за две съседни държави. Научните изследвания в областта на анализа на големи данни е от взаимен интерес“, посочи тя. ", "date": "2019.12.01", "title": "Български език ще се изучава в Истанбулския университет"}
{"url": "http://epicenter.bg/article/Boyko-Borisov---NA-ZhIVO-/200334/2/0", "text": "Преди да замине за Испания за участие във форум за климата, премиерът Бойко Борисов коментира подробно пред медиите повишения кредитен рейтинг на страната.   Специалистите казват това, не певци, артисти и летци, които това не са го учили в училище, посочи Борисов.   Без да споменава никого по име, Борисов влезе в задочен спор с политическите си опоненти от ляво и от дясно.     Можем да похарчим всичко, да станем добри за един ден, но няма да сме добри стопани, изтъкна премиерът. Борисов прочете точка по точка съобщението на рейтинговата агенция, коментирайки всеки пункт.   \"Стандарт енд Пуърс е най-голямата международна рейтингова агенция. Този рейтинг отговаря на много атаки към на нас\", обърна внимание Бойко Борисов.   \"   \"Нетният държавен дълг е по-нисък с 6 процентни пункта по-малко. Разпространяваше се лъжа, че Бойко Методиев Борисов е загробил българите с дългове. Сега най-голямата агенция казва, че държавният дълг е по-нисък\", каза още министър-председателят.   \"Ниският дълг на държавния и частния център и излишъците осигуряват буфери на България при един външен финансов шок. Това показва, че сме едни добри стопани\", каза още Борисов и допълни: \"Фискалната позиция на България се е подобрила в последните няколко години. Затова когато се искаше оставката на Горанов, не се съгласих.\"   Премиерът каза още, че според рейтинговата агенция икономиката расте стабилно и се предвижда ръст от средно 3%. \"Българският банков сектор е стабилен и печеливш. Това е по време на нашето управление, а по време на управление на БСП фалират банки\", отсече министър-председателят. Той цитира доклада на \"Стандарт енд Пуърс\", според който коалицията може да изкара пълен мандат. \"Очакванията са безработицата да спадне до историческо ниско ниво от 4,4% през 2019 г. Това не го казвам аз, а специалистите по света. На хората това им е работата и взимат сигурно по 20-30 хиляди евро на месец за тази работа\", поясни Борисов.   \"Ще изпълним и ще продължаваме да изпълняваме препоръките в докладите. Не планирах да ходя на колиматичната конференция, но тя се превърна в едно голямо и важно събитие. Наложи се да отида, защото утре сутрин Урсула фон дер Лайен ни събира всички премиери спешно. Аз ще се опитам да защитя нашите въглищни централи. Но те казват, че трябва да помислим за качеството на живота, защото за 5-6 хиляди души ще се намери работа, но ние сме на първо място по смъртност заради мръсния въздух\", обясни премиерът.    \"Старите автомобили бълват отрова. Това изисква един дебат. Европа дава едва 9% от вредните емисии. Европа иска да е водеща и да е най-зелена и най-активна. Ако не се съгласим, в един момент ще ни принудят\", категоричен е министър-председателят.   Борисов каза още: \"Ние дишаме най-мръсния въздух в целия ЕС. И тук ние сами трябва да си поставим въпроса - така ли искаме да бъде? И това изисква един голям дебат – докога, колко, по какъв начин, с какви мерки, включително и през финансови инструменти за подпомагане. Ако не се съгласим, в един момент със сигурност ще ни принудят. Но здравето е на първо място. Искаме да увеличим продължителността и качеството на живота. Оттук трябва да тръгнем. Сигурно ще струва скъпо, но ще се опитаме да го направим. Ако преценим, че здравето е на първо място, ще мислим как. Това трябва да го реши правителството. Затова искам и широк дебат – медици, еколози, граждани да кажат кое, как и какво!\"   \"Кредитните агенции споделят оценките за макроикономическото развитие на страната до края на тази година. Оценяват се положително всички структурни реформи за присъединяването на ERM II\", каза в началото на брифинга министърът на финансите Владислав Горанов.   \"С това повишаване на кредитния рейтинг достигаме най-високия кредитен рейтинг на Балканския полуостров\", добави той. \"   Минута преди полунощ на 29 ноември премиерът публикува във фейсбук страницата си новината, че международната рейтингова агенция Стандард енд Пуърс (S&P) повишава кредитния рейтинг на България до равнище BBB, като се позовава на добрите фискални резултати и вероятността от напредък по пътя към приемане на еврото.   Министър-председателят Бойко Борисов ще участва в 25-ата конференция по изменение на климата на 2 декември в Мадрид, Испания, съобщи по-рано пресцентърът на Министерския съвет.    Очаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени.  Държавните и правителствени ръководители на страните по Конвенцията ще изложат позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. В него се залага възможността за използването на доброволни механизми за намаляване на емисиите, предназначени за развиващите се държави.  На Конференцията министър-председателят Бойко Борисов ще представи позициите на България по важни въпроси и приоритетни теми, свързани с изпълнението и отчитането на целите на Споразумението от Париж.  Европейският съюз е отговорен за едва 9% от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ). В същото време Европа, благодарение на опита и силно развитите си технологии, играе водеща роля в борбата с климатичните промени.  В рамките на форума ще се проведе среща на държавните и правителствените ръководители на ЕС.  ", "date": "2019.12.01", "title": "Борисов: Специалистите ни дават най-висок рейтинг на Балканите! На тях вярвам, не на артисти и летци"}
{"url": "http://epicenter.bg/article/Borisov--Vav-vtornik-predlagame-Denitsa-Sacheva-za-ministar-/200339/2/0", "text": "    Това заяви в отговор на журналистически въпроси премиерът Бойко Борисов.   Борисов даде брифинг за медиите преди да замине за Мадрид, където започва конференция за климата.   Борисов каза, че пет пъти е връщал оставката на социалния министър Бисер Петков, но вече никой от министрите в кабинета не искал да работи с него.   Запитан дали ще се вслуша в призивите на майките на деца с увреждания, които го призоваха да не приема оставката на социалния министър, Борисов каза -   „Аз се отнасям с уважение към майките на деца с увреждани, приемал съм ги, 150 милиона отпуснахме миналата година. Но както аз не им се меся с кои политически формации и политици говорят, така и министрите са само мое право. Дори и Патриотите, всички знаят, че за да се назначи министър, трябва да се съглася аз.   С цялото уважение към тях, но пък  . Така че това е моя работа“, бе категоричен Бойко Борисов. \"  добави Борисов.   За Ирена Соколова Борисов каза: „Аз съм го обявил, казано е.    \"Бързо трябва да се вземат мерки, защото сушата е голяма, всички язовири са празни. Мислим допълнително откъде можем да водоснабдим Перник“, допълни Бойко Борисов.  ", "date": "2019.12.01", "title": "Борисов предлага Деница Сачева за социален министър!"}
{"url": "http://epicenter.bg/article/Karakachanov-sled-sreshtata-Borisov---Tramp--Imashe-odobrenie-kam-pravitelstvoto-ni-/200340/2/0", "text": "„Доста глупости прочетох в мрежата по повод срещата между Тръмп и Борисов. Това не е въпрос на демокрация, а на възпитание”. Това заяви вицепремиерът и министърът на отбраната Красимир Каракачанов в студиото на „Неделята на NOVA”. Той бе част от българската делегация във Вашингтон.   „Имаше одобрение към дейността на правителството ни. Одобрението на България беше заради политиката ни в сектора на сигурността и отбраната. То беше заради това, че България е една от малкото държави в Европа, които гонят съвестно достигане на 2% средства за отбрана\", каза Каракачанов.    По думите му уволнението на Бисер Петков няма нищо общо с визитата ни в САЩ и срещата на премиера Бойко Борисов с президента на САЩ Доналд Тръмп.     Надявам се на първия коалиционен съвет да разбера\", каза той.    „Ще реша дали ще подкрепя оставката на Бисер Петков, когато разбера какви са мотивите за нея. , заяви министърът на отбраната.  „30 години не сме давали пари за армията ни и тя беше докарана в състояние, в което изпълнява задълженията си в недоимък и в затруднения с риск за живота и здравето на хората\". заяви Каракачанов.    „В САЩ нещата много добре се планират. Тук живеем с идеята, че да планираш, значи да мислиш социалистически. Техните компании обаче имат интерес към изграждане на производство тук. Цяла Източна Европа ще започне да се модернизира, защото в 85% въоръжението им е от времето на Варшавския договор\", каза Каракачанов.", "date": "2019.12.01", "title": "Каракачанов след срещата Борисов - Тръмп: Имаше одобрение към правителството ни!"}
{"url": "http://epicenter.bg/article/Yonko-Mermerski/200341/2/0", "text": "Йонко Мермерски, човекът, който превеждаше на премиера Бойко Борисов и президента Доналд Тръмп по време на срещата им в Белия дом, коментира химията помежду им.   „Това беше абсолютна чест за мен – да бъда в присъствието на двама силни както водачи, така и мъже. Неслучайно всички забелязаха и всички питат за тази химия, която се получи между двамата – това е стандартна, нормална химия между двама лидери, които са мъжкари, ще кажа тази дума, която не е точно най-изтънчената, но приляга и съответно аз лично харесвам много лидери, които са силни, които са решителни”, каза за Йонко Мермерски за „Неделята на NOVA”.  „За мен беше страхотна чест. Това е енергия, която аз и с пари да искам да си я купя – не мога. Това просто беше за мен, считам го за голяма чест и за голям шанс и мога само да съм благодарен на Господ за това, че освен всички усилия, които съм положил, за да имам квалификацията да бъда там, в края на краищата звездите се подредиха така, че да имам тази възможност - да бъда там в този момент”, допълни още той.  Запитан дали смята, че точно Тръмп е човекът, който може да разреши проблема с визите, Мермерски отговори: „Затова съм огромен фен на президента Тръмп, не е тайна, защото той като каже нещо го прави или поне полага абсолютно всички възможни усилия да го направи. Причината той да бъде толкова успешен като президент въпреки медийните постоянни атаки и тормоз, който се мъчи да се наложи от 90% от медиите тук, е, че той държи на думата си и ако е възможно физически, го изпълнява. Затова според мен, отново посочвам, че това е мое лично мнение, нищо общо с моя професионален ангажимент, самата индикация от това, че мощен, силен държавник дава дума в ефир за това, че ще разгледа случая с визите за българите в САЩ, според мен е страхотен шанс на нашата, българската администрация да задвижи нещата в тази посока”.  Мермерски смята, че във Вашингтон, който е космополитен град и в който 50% от хората работят или в правителството или в международната сфера, може да се очаква, че всички знаят къде е България.  „Ако говорим чисто за географски познания – разбира се, че тук знаят. Ако отидете в Средния Запад или в Северна Дакота, най-вероятно от 100 души, 5 души да знаят къде е България, но е въпрос на интереси, въпрос на среда, в която живеят хората”, казва още Йонко Мермерски.  „Като по-малка държава, българите сме по-отворени да се интересуваме от света, особено от големите държави, но ако попитате на улицата един българин коя е столицата на Ангола, предполагам, че няма да може да ти каже”, коментира той.   Мермерски бе един от героите на отминалата седмица, като преводач на Доналд Тръмп в срещата му с българския премиер Бойко Борисов. Йонко Мермерски е българинът, който освен добър с езиците се оказва, че е и истински фен на американския президент.    Той е професор по химия в университета „Джорджтаун\" във Вашингтон, син на прочутия лечител и експерт по здравословно хранене Христо Мермерски и служител в Държавния департамент на САЩ от близо 30 години. Въпреки многообразните му таланти името на Йонко Мермерски нашумя след срещата между Доналд Тръмп и Бойко Борсов, на която ученият превеждаше на американския президент. Малцина обаче знаят, че Мермерски е бил преводач и на още един обитател на Белия дом- Бил Клинтън.       ", "date": "2019.12.01", "title": "Йонко Мермерски за срещата Борисов - Тръмп: Химията между тях е между двама лидери, които са мъжкари"}
{"url": "http://epicenter.bg/article/Yosif-sa-quot-Na-dobar-chas-kam-tam--kadeto-e-krasotata-quot-/200342/2/0", "text": "  Много често пътувахме заедно с него. Бяхме на морето и плувахме всяка сутрин. Той доста по-бързо плуваше от мен, но веднъж ми се схванаха двата крака и викам \"Ламбо! Схванах се, не мога да продължавам\", а той ми отвърна да не се правя на идиот и удавник.  Като видя, че не се шегувам обаче, ми спаси живота и ме изкара на брега. Този спомен за приятелството си със Стефан Данаилов разказа пред Нова телевизия големият Йосиф Сърчаджиев.   \"Между нас нямаше актьорска ревност и съревнование. Всичко беше веселба. Театърът беше нещо, което минава и заминава\", каза Сърчаджиев.   \"Днес в театъра има много простотия. Жълта простотия. Това е свързано с климата в цяла България\", добави той. Сърчаджиев си спомни, че няма значение колко различни са били, двамата винаги са се подкрепяли.   Той припомни, че е получил инсулт, но въпреки всичко Ламбо е бил до него: \"Бях в пелени, но Стефан идваше при мен в болницата, за да ми дава кураж\", каза той   \"Последно го видях пролетта на улицата. Говорихме си за днешното време. И двамата разбрахме, че няма да се разберем и е по-добре да си говорим за изкуство\", спомни си Сърчаджиев.   \"Питах го как работи със студентите, а той каза, че му е мъчително, защото не може да работи, както трябва. Нямал нужната енергия вече. Каза ми, че вече не може някои неща\", добави той.   \"Преди няколко месеца му се обадих по телефона, защото знаех, че е болен и трябва да му кажа няколко думи. Почти плачех и му казах, че театърът загива и всичко е срещу нас\", поде Сърчаджиев.   \"Той ми каза \"Приятелю, знаеш ли, ние сме ангели, а около нас има много дяволи. Те обаче се ужасяват от нас. Ние сме ангели, помни, давай, смело!\"\", спомни си той думите на Ламбо..   \"С него си тръгна една енигма, една тайна. Нещо красиво\", каза артистът. На въпрос, ако можеше да му каже нещо за последно, какво би било то, Сърчаджиев отвърна: \"В театъра, когато има премиера или престъпление, казваш на останалите \"Добър час\". Това бих му казал и сега - \"На добър час към там, където е красотата\", каза той. \"Там е красиво, топло и нежно. На мен ми казаха обаче да се върна обратно и аз се върнах\", каза той.   ", "date": "2019.12.01", "title": "Йосиф Сърчаджиев за Стефан Данаилов: Върнах се от смъртта, но той вече ме чака. Не е страшно!"}
{"url": "http://epicenter.bg/article/Prof--d-r-Gencho-Nachev--Na-parvo-myasto-e-sigurnostta-na-patsienta/200343/2/0", "text": "„Покрай трагедията в „Пирогов” по-скоро трябва да поговорим за много важните проблеми в здравеопазването, тъй като наистина почти всяка седмица има лоша новина. В същото време обаче, проблемите са затлачени от години”. Това заяви бившият министър на здравеопазването д-р Мими Виткова в предаването „Неделята” на Нова телевизия.    „Ако погледнем какво се случва в дълбочина в здравеопазването, ще видим, че наистина има проблеми. Защо цели региони в страната остават без болнична помощ, как ще компенсираме липсата на лекари, защо пациентите плащат безумно високи цени при лечение в болници?”, попита тя.    „Когато говорим за случаите като „Пирогов” и други болници, при които е паднала мазилка или асансьор, не трябва да забравяме, че те вече са на възраст, различна от тази на частните болници. Трябва да отбележим и, че „Пирогов” е един гигант с много легла и многопавилионни структури”, заяви проф. д-р Генчо Начев - директор на университетската болница \"Света Екатерина\".    „Когато говорим за сигурността, на последна място е сградният фонд и това, което се случва. На първо място е сигурността на пациента, която идва от качеството на обслужването и от качеството на апаратурата, с която се работи”, каза още той. ", "date": "2019.12.01", "title": "Проф. д-р Генчо Начев: На първо място е сигурността на пациента"}
{"url": "http://epicenter.bg/article/V-Sofiya-greynaha-svetlinite-na-Kolednaha-elha/200344/2/0", "text": "Запалиха светлините на Коледната елха в София, предаде репортер на БГНЕС.    Столичният кмет Йорданка Фандъкова запали светлините на голямото Коледно дърво от 18 часа пред НДК.    „Малки граждани на София, палим светлините на Коледната елха. Това е едно живо дърво, което идва преди няколко години, за да се превърне в символ на коледните празници. Дядо Коледа е с нас. Нека си пожелаем весели празници и щастлива Нова година, много успехи и много подаръци за децата“, обърна се към събралите се кметът Фандъкова.    Запалването бе съпроводено с фойерверки и голям празничен концерт.", "date": "2019.12.01", "title": "Йорданка Фандъкова запали Коледнаха елха в София"}
