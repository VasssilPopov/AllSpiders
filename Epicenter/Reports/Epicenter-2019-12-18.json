{"url": "http://epicenter.bg/article/Chaka-me-nay-tezhkiyat-mandat-ot-1989-g--nasam-/201856/2/0", "text": " - това бяха първите думи пред медиите на новия главен прокурор Иван Гешев след встъпването му в длъжност.    Според него причините за тази негова прогноза са две.  обясни стой.    Гешев подчерта, че въпросните атаки идват от „различни хора, които се притесняват от закона“, без обаче да назове конкретни имена.    На въпроса как ще опази прокуратурата от евентуални опити за политически натиск, Гешев отговори лаконично: „Като спазваме закона“.    По повод на консултациите при президента Румен Радев, които бившият вече главен прокурор Сотир Цацаров определи като „голямото предизвикателството“ в мандата на неговият наследник, Иван Гешев коментира:   \"Когато съм готов с визията за екипа си, ще ви информирам, каза пред журналистите Гешев. \"Разговарям с различни колеги и когато съм готов с визията се как ще изглежда цялостно екипа, ще го съобщя на медиите. Тук става въпрос за хора, които са компетентни и ще се справят с поставените задачи и работят в екип. Броят на заместниците ще остане същият\", обясни новият главен прокурор и подчерта:   Аз не казвам, че ще я дестабилизарат, а ще се опитат\", заяви пред медиите новият главен прокурор. Гешев изтъкна, че в прокуратурата има и битови проблеми, които не целят отлагане и трябва да бъдат решени в най-кратки срокове. \"Не виждам дискусия за конституционни реформи, аз виждам политически заявки в най-общ план и се цитира Конституцията.  Сигурен съм, че прокуратурата ще каже и своето мнение. Трябва да е ясно - това към момента е политически въпрос и в него няма право. Прокуратурата може да каже само становището си, ако бъде попитана\", заяви Гешев по адрес на инициираните от Румен Радев дебати за промени в Конституцията.   бяви той.  В отговор на настоятелните въпроси на журналистите, Гешев поясни: \"Какво е Венецианската комисия? Това е експертен съвет, който е в структура извън структурите на ЕС. Те имат огромно морално въздействие, но формално техните препоръки не са задължителни. В някои идеи има логика, други сочат, че не са добре запознати с нашето законодателство\", коментира още той. \"Всички прокурори са независими, всички магистрати са независими.   завърши Иван Гешев първото си изказване пред медиите като главен прокурор.  ", "date": "2019.12.18", "title": "Новият Обвинител №1:Чака ме най-тежкият мандат досега! Атаките целят унищожение на прокуратурата!"}
{"url": "http://epicenter.bg/article/Sotir-Tsatsrov--Za-men-beshe-chest-da-rabotya-kato-glaven-prokuror--gordeya-se-s-kolegite-si-/201859/2/0", "text": "В кабинета на главния прокурор се влиза през врата и се излиза също през врата. Усещането, с което излизам е, че свърших не малко работа. Излизам с усещането, че за мен беше чест, това им написах вчера на колегите, да работя с тях и съм горд с тях.   Това каза бившият главен прокурор Сотир Цацаров, пред журналисти, предаде репортер на Агенция \"Фокус\".    \"Ако консултациите и дебатите за промяна на Конституцията са насочени за доброто на прокуратурата и за доброто на българските граждани, защото те не могат да бъдат само за доброто на прокуратурата, те трябва да бъдат приветствани. Ако консултациите, разговорите и дебатите, не само това, което тече, а въобще целият дебат да създаде някаква платформа за дискусия, която ще обслужи идващи политически проекти или идващи избори, това е безполезно упраженение\", каза още Цацаров.    \"Желая Ви весели, спокойни коледни празници. След Коледа ни чака много работа\", добави още бившият главен прокурор.  ", "date": "2019.12.18", "title": "Сотир Цацаров за \"конституционните\" дебати при Радев: Това е безполезно упраженение!"}
{"url": "http://epicenter.bg/article/Borisov-se-pohvli-za-niskoto-nivo-na-kontrabandata-na-tsigari/201914/2/0", "text": "„Контрабандата на цигари в България е на най-ниско ниво в целия ЕС - 3,3% са без бандерол. Това показват данните от традиционното изследване на „Инициативата срещу незаконната търговия“. Делът на незаконните цигари на българския пазар е паднал с 2% спрямо третото тримесечие на 2018 г. Това е най-ниското ниво на потребление на цигари без бандерол, откакто проучването се провежда у нас. “ Това написа във Фейсбук премиерът Бойко Борисов.    ", "date": "2019.12.18", "title": "Борисов: Контрабандата на цигари у нас е на най-ниско ниво в целия ЕС, едва 3,3% са без бандерол"}
{"url": "http://epicenter.bg/article/Evrodeputatite-ot-DPS-v-zashtita-na-pchelite-i-ustoychivoto-razvitie-na-evropeyskoto-zemedelie/201916/2/0", "text": "Делегацията на Движението за права и свободи в група Обнови Европа подкрепи резолюция на Европейския парламент относно Инициативата на Европейската Комисия за опрашителите, като настояха за справяне с причините за изчезването на пчели и други опрашващи видове, мерки за тяхната защита и за повишаване на осведомеността за проблема.   „Още през 2016г. Европейският парламент обърна внимание на тревожната тенденция на намаляване на популациите на опрашители и значимостта на тези видове за европейското земеделие и начина на живот и качество на храните в Европа, а през 2018 г.   Европейската комисия представи стратегически цели на инициативата. Групата Обнови Европа призовава за по-амбициозен подход - необходимо е не само да проучваме причините и да насочваме вниманието, но и да предприемем мерки, за справяне с известните вече причини. Сред приоритетите на Движението за права и свободи е осигуряването на чисти ресурси - екологични земеделски продукти и чиста храна за нашите граждани. Ние подкрепяме цялостен подход за намиране на правилния баланс, който не представлява прекомерна тежест за земеделците, а окуражава постепенния преход към ниско-рискови пестициди и работа в сътрудничество между пчеларите и земеделските производители.“, заяви евродепутатът Атидже Алиева - Вели като член на Комисията по земеделие и развитие на селските райони.   Според Европейската Комисия близо един на всеки десет вида опрашителни насекоми е заплашен от изчезване, а броят на опрашващите пчели и пеперуди е намалял с около една трета. В началото на месеца, Комисията по околна среда, обществено здраве и безопасност на храните на ЕП призова и за световни обвързващи цели за борба срещу изчезването на видове с оглед предстоящата среща на ООН за биоразнообразието в Китай през следващата година.   Резолюцията, гласувана днес на пленарно заседание в Страсбург относно целенасочени мерки за опазването на опрашващите видове, бе подкрепена от депутатите на ДПС именно отчитайки, че пчелите и другите опрашители имат ключово значение за възпроизводството на голяма част от растенията, включително и на селскостопанските култури.", "date": "2019.12.18", "title": "Евродепутатите от ДПС в защита на пчелите и устойчивото развитие на европейското земеделие"}
{"url": "http://epicenter.bg/article/Vigenin-pita-Mladen-Marinov-kade-se-kriyat--bratya-Galevi-/201917/2/0", "text": "Вътрешният министър Младен Маринов ще отговаря на депутатско питане за местонахождението на Пламен Галев и Ангел Христов, познати като Братя Галеви. Двамата са в неизвестност от 2012 г.    Депутатът Кристиан Вигенин от БСП е отправил въпроса към шефа на МВР, който трябва да вземе участие в парламентарния контрол. Според програмата на Народното събрание той трябва да се състои утре.    В началото на декември Окръжният съд в Кюстендил насрочи нова дата за заседание по делото, което Комисията за противодействие на корупцията и отнемане на незаконно придобито имущество /КПКОНПИ/ води срещу братя Галеви. Заседанието трябва да се проведе на 21 февруари.    Срещу двамата бизнесмени има влязла присъда за организирана престъпна група.    Още като главен секретар на МВР Младен Маринов е коментирал темата. Той подчертаваше, че службите не са спирали да издирват Братя Галеви.   За тях пък в медиите не спира да се появява периодично информация къде се намират. Имаше дори слухове за смъртта на единия от бизнесмените.    ", "date": "2019.12.18", "title": "Кристиан Вигенин пита Младен Маринов къде се крият „братя Галеви“"}
{"url": "http://epicenter.bg/article/Zaradi-vodnata-kriza--Obyavyavat-bedstveno-polozhenie-v-Pernik-v-petak-/201918/2/0", "text": "Вероятно в петък в община Перник ще бъде обявено бедствено положение заради кризата с водата. Това съобщи кметът Станислав Владимиров след приключване на днешното заседание на кризисния щаб, което се проведе в общината, предаде БНТ.    Причина за отлагането е, че все още има технически параметри, които трябва да бъдат изпълнени,за да се прибегне към изпълнение на неотложните дейности за справяне с кризата.  ", "date": "2019.12.18", "title": "Заради водната криза: Обявяват бедствено положение в Перник в петък "}
{"url": "http://epicenter.bg/article/Minimalna-rabotna-zaplata-stava-610-leva-ot-1-yanuari-2020-g-/201920/2/0", "text": "Минималната работна заплата ще нарасне до 610 лв. от 1 януари 2020 г., съобщи правителствената информационна служба.    Размерът й ще се повиши е 50 лева или с 8,9% в сравнение с настоящата година, реши правителството. За повишаването на минималната работна заплата на 610 лв. способстват икономическото развитие, устойчивите темпове на ръст на БВП, увеличаване броя на заетите и отчетеното повишаване на средната работна заплата за страната.    Предлаганият нов размер на минималната работна заплата от 610 лв. ще има благоприятно въздействие върху вътрешното търсене, заетостта и жизненото равнище на най-нискодоходната част от работната сила. От 1 януари минималната работна часова заплата ще бъде 3,66 лв. ", "date": "2019.12.18", "title": "Минимална работна заплата става 610 лева от 1 януари 2020 г."}
{"url": "http://epicenter.bg/article/Yasni-sa-datite-na-religioznite-praznitsi-prez-2020-g--razlichni-ot-iztochnopravoslavnite-/201922/2/0", "text": "По предложение на ръководствата на религиозните общности в България правителството определи дните на религиозните празници през 2020 г. на вероизповеданията, различни от източноправославното. Съгласно Кодекса на труда и Закона за държавния служител, служителите и работниците, които изповядват тези вероизповедания, могат да ползват, по свой избор, част от платения си годишен или неплатен отпуск за религиозните празници.    Празниците на  у нас са 13 април - вторият ден от Възкресение, 29 юни - „Св. Св. Апостоли Петър и Павел“, 1 ноември - „Вси Светии“ и 8 декември - Непорочното зачатие на Света Богородица.     ще празнува Рамазан байрам - на 23, 24 и 25 май, Курбан байрам на 30 и 31 юли и Рождението на Мохамед - 28 октомври.     празниците са на 9 и 16 април - Песах, 19 и 20 септември - Рош Ашана, 27 септември - Иом Кипур и Сукот - на 3 и 11 октомври.     ще празнува Рождество Христово на 6 януари, 5 април - Цветница, 12 април - Възкресение Христово, 19 юли - Преображение Господне, 16 август - Успение Богородично, 13- септември - Кръстовден,    Празничните дни за  са 22 март - Ден на пролетното равноденствие, раждането на Учителя Петър Дънов - 12 юли, Съборните дни - 19, 20 и 21 август, и Денят на кончината на Учителя - 27 декември.     ще празнуват шест съботни дни, ако според трудовия им или служебен договор са задължени да работят в тези дни.    Празници за   съзнание са Гаура Пурнима на 9 март, Рама Навами - 2 април, Нарасимха Чатурдаши на 6 май, Кришна Джанмаштами на 12 август, РатхаЯтра - на 19 септември.    Последователите на  , ще празнуват на 5 юни - Весак (ден на раждането, просветлението и паранирваната на Буда Шакямуни)     отбелязват Възпоменанието на смъртта на Исус Христос на 7 април и конгресни дни на 26 и 27 юни, 10, 17 и 18 юли.     ще празнуват 31 октомври деня на Реформацията.    За празници на   в България са определени: 24 януари    - Нова година, 7 май - Денят на Буда, 5 юли - Денят Дхарма и 8 декември - Денят Бодхи.     в България - 20 март Ноу Руз, 20 април - Резван, 23 май - декларацията на Баб, 29 май - възнесението на Бахаулла, 10 юли - Мъченическата смърт на Баб, Рождението на Бахаулла - 19 ноември.", "date": "2019.12.18", "title": "Ясни са датите на религиозните празници през 2020 г., различни от източноправославните "}
{"url": "http://epicenter.bg/article/Otkriha-trupa-na-15-godishno-momche-v-Sofiya/201861/3/0", "text": "15-годишен ученик от Столичната гимназия по електроника \"Джон Атанасов\" е бил намерен мъртъв във вторник в района на ТЕЦ-София. Сигналът за открито тяло е подаден вчера в 13.10 ч. във Второ РПУ, потвърдиха за NOVA от МВР.   По трупа нямало следи от насилие. Първоначалната версия, по която работят разследващите, е за самоубийство. Причината за смъртта обаче ще бъде официално обявена след аутопсия.   Часове по-рано майката на момчето съобщи във Facebook, че синът й е изчезнал и призова за помощ. Съученици на 15-годишния Иван пък пишеха разтревожени в социалните мрежи, че последният му пост в Instagram е гласял: \"Сбогом на всички, благодаря, че ви познавах\".  ", "date": "2019.12.18", "title": "Трагедия! Откриха трупа на 15-годишно момче в София"}
{"url": "http://epicenter.bg/article/Boris-Dzhonsan-zabrani-na-britanskite-ministri-da-uchastvat-na-foruma-v-Davos/201848/4/0", "text": "Борис Джонсън забрани на министрите си да участват на Световния икономически форум в Давос през януари 2020 година. Представител на Даунинг стрийт заяви, че премиерът не иска членове на правителството му да присъстват на ежегодната среща с глобалния елит, пише европейската редакция на Politico, цитирана от Агенция \"Фокус\".    Във форума, който се провежда в елитния швейцарски алпийски курорт всяка година, се включват около 3000 международни политически лидери, бизнес фигури, икономисти и известни личности. Обикновено в него участват представители и на британското правителство, но това няма да е така през 2020 година:  „Целта ни е да работим за хората, а не да пием шампанско с милиардери“, заяви говорителят на министър-председателя.    Световният икономически форум трябва да се проведе от 21 до 24 януари. Обединеното кралство трябва да излезе от Европейския съюз на 31 януари. ", "date": "2019.12.18", "title": "Борис Джонсън забрани на британските министри да участват на форума в Давос"}
{"url": "http://epicenter.bg/article/Valeriya-Veleva---quot-Momcheto-ot-Mladost-quot--dnes-stava-Obvinitel---1-/201814/11/0", "text": "\"   Това каза Иван Гешев в деня, когато беше номиниран за наследник на Сотир Цацаров.    Оттогава изминаха 5 месеца.         казал му шефът на Конституционния съд Борис Велчев, самият той бивш главен прокурор и минал през Голготата на седемгодишния мандат като Обвинител № 1.    Според Гешев залогът за този пост в България е голям, защото, по думите му \" Наясно е срещу какво ще се изправи и какви сили ще бъдат впрегнати срещу него.   , прогнозира Сотир Цацаров. , отговаря Гешев за въпроса: Защо прие това \"проклятие?       така се представи шефът на Специализираната прокуратура, когато се впусна в битката за \"поста проклятие\". Срещу него скочиха онези с дебелите дела, с тайни и явни зависимости - всички, които видяха в него заплаха за собственото си бъдеще. Роден в софийско село, израснал в \"Младост\", в панелките на крайния квартал, в средно статистическо семейство от родния соц - баща милиционер, майка акушерка, той ходи здраво по земята. С походка на шериф. Понякога небрежно, често предизвикателно, но винаги със самочувствие. Завършва средното си образование в Техникума по електротехника в София. Два месеца преди промените през 1989 г. кандидатства право във Висшия институт на МВР \"Георги Димитров\", сега Академия на МВР. \"Тогава имаше само два юридически факултета – във висшия институт и в Софийския университет\", разказва Гешев.  Започва работа през 1994 г. като оперативен работник в 5-о РУ в София. И скоро разбира, че МВР не е онова МВР, за което е слушал от разказите на баща си.    се е отразило пагубно върху тяхната ефективност в борбата с престъпността.\" \", казва днес Иван Гешев.   Съвременик и свидетел на разбиването на Националното следствие по времето на Костов, той е с ясната преценка какво е загубила държавността от това. В мандата на главния прокурор Никола Филчев започва стихийното преназначаване на следователи в прокурори - за попълване на щата.  в Софийската районна прокуратура - по времето на кабинета \"Станишев\".  \", разказва Гешев. Висшият съдебен съвет го избира за поста с 9 на 1 гласа \"за\". Впрочем - всички изборни длъжности ги печели безапелационно.   Той не е спуснат отгоре, не е чужд за системата. Не е човек на някого. Изградил се е сам в среда, подлагана периодично на кадрови, професионални и обществени трусове, в която политическата центрофуга изхвърли мнозина като него. Оцеля, трупайки познания и информация, с цената на убийствена работоспособност.      И ако има нещо, за което да се притеснява, то е за  „ , казва днес Гешев. Убеден е, че „     Една от целите в бъдещата му работа е създаване на център, който да обедини тези връзки и звена в сектора за противодействие на престъпността.    , каза го преди няколко дни пред студентите на УниБИТ. И подчерта:  . Убеден е, че борбата с престъпността и корупцията не може да бъде отговорност само на прокуратурата - трябва да заработи цялата държавна система в тази насока.     Учудващо за човек, подвластник на силата, е да видиш икони по стените на кабинета му. Вероятно, когато се изчерпят аргументите на рационалното, на помощ идва ирационалното. Вярва в Бог, макар че не е религиозен. Почита особено \"главния страж на Божия закон\" - архангел Михаил и държи на иконата, на която той с едната си ръка убива змея, а с другата - държи везните на Темида. Разказва за него като за небесния пълководец, повел армията си срещу силите на злото и беззаконието. Подарил такава и на приятелите си. А приятелите му са онези, с които споделял детството си като \"момче от крайния квартал\". И нищо не се е променило в отношенията им от тогава до днес.     Прие със самообладание протестите, които му изградиха образ на чудовище. Решимостта му не се понрави на мнозина. Заяви, че  \". И не отстъпва от тази си позиция. Нещо повече, показва, че има мотивация това, което е обещал и това, с което се захваща, да го свърши докрай.   Често се движи на ръба на закона, но никога против него. Татяна Дончева не го харесва, определя го като \"логорейник\". Той признава, че наистина дълго говори и много обяснява. Понякога откровеността му се обръща срещу него. Дразни се, когато медиите вадят думите му от контекста им. Казва, че често не си познава \"монтираните\" интервюта и затова предпочита да говори на живо.  Той не се интересува от тези оценки. Афишира се като острие и ще върви по този път. Макар, че си е поставил за цел да доближи прокуратурата до обикновения човек,  . Излъчва самочувствието на овластена фигура. Сядайки в кабинета, до който се минава през тройна охрана, той се сдобива с огромни правомощия и неизчерпаеми възможности за влияние. Това е тежест, която може да смаже неподготвения.   Но не го притесняват. Няма да го извадят от обувките. Приема че, \"атаките сплотяват прокуратурата - това е естествен ефект и трябва да бъде използван\". „  прогнозира Иван Гешев и подчертава, че атаките срещу институцията увреждат нейния имидж и в крайна сметка опират до накърняване на националната сигурност. Тази негова философия е особено важно да бъде разбрана, защото ще е ключът към разгадаване на мотивите за много от неговите бъдещи действия като държавен обвинител.       Често прилича на битка, в която журналистите искат на всяка цена да го предизвикат.  Убеден е в това. Появата му в тв обектива почти винаги носи доза агресивност, каквато отсъства в неформалното общуване с него. В обикновен разговор Иван Гешев показва тънко чувстза хумор, а пред медиите и шегите му изглеждат като заплаха. Как ще продължат тези му контакти - времето е пред нас...  в публичното пространство, както по отношение на прокуратурата, така и за проверките и разследванията, които тя прави.  ”, категоричен е той.      казва прокурорът, който днес става Главния.     За тренинг на мозъка, и за възстановяване на мисловния баланс тогава, когато \"земните армии на злото\" взривят иначе спокойния му дух.     - ще ги отмерваме с всеки негов ход, с всяко решение, с което той трябва да налага Справедливостта, както обещава. Дали го съзнава или не, но трудното за него започва от днес. Далеч по-трудно дори от делото за КТБ. Защото освен на атаки, ще бъде подложен и на много изкушения, които дава овластения пост.     Прокуратурата и КПКОНПИ отиват в ръцете на две силни личности, които могат да използват тези институции като оръжие в името на Справедливостта, но могат и да ги превърнат в бухалка за репресии срещу неудобните. Всичко зависи от тях самите. Всеки ден ще бъдат гледани под лупа, а действиятта им - оценявани безпощадно от едно общество, изгубило доверие в държава и държавност.     Не успяха да я наложат нито един от  предшествениците на Гешев, въпреки амбициите, интелигентността им, стабилната подготовка и шансовете, които имаха. Основната причина - те винаги ставаха, ако не част от системата, която трябваше да променят към добро, то прекършвани от нея. И често бяха побеждавани от земните \"армии на злото\".  Иван Гешев е амбициран да пречупи тази тенденция. Дали ще успее? Може и да може. Ако не допусне да го \"пречупят\".", "date": "2019.12.18", "title": "Валерия Велева: Трудното за Гешев започва от днес. \"Проклятие\" ли е да си Обвинител № 1 ..."}
{"url": "http://epicenter.bg/article/Kameren-ansambal--quot-Sv--Yoan-Kukuzel-Angeloglasniya-quot--ozari-kriptata-na--quot-Sv--Aleksandar-Nevski-quot-/201898/6/0", "text": "  Рождественски благотворителен концерт на камерен ансамбъл \"Св. Йоан Кукузел - Ангелогласният\" напълни криптата на храм-паметник \"Св. Александър Невски\" с християни, чието усещане за Коледа се различава от чували с подаръци и пищно меню.   Сред публиката имаше представители на всички раси, много религии и църковни отци.   Петнадесет изпълнения на благогласните мъже от ансамбъла възвиси душите на всички присъстващи с усещане за обич, добро и вяра в тях. Солисти бяха Стефан Димитров, Емил Даков и д-р Петър Велчев под диригенството на Кристиан Попов. На финала представител на православната църква благослови светлите празници, които очакваме с трепет.   Средствата, които бяха събрани по време на събитието, ще бъдат използвани за реставрирането на храма \"Св. пророк Илия\" в село Режанци, община Брезник.        ", "date": "2019.12.18", "title": "Камерен ансамбъл \"Св. Йоан Кукузел-Ангелогласния\" озари криптата на \"Св. Александър Невски\""}
{"url": "http://epicenter.bg/article/Ofitsialno-smeniha-imeto-na-stadiona-na--quot-Ludogorets-quot--/201915/8/0", "text": "С пълно мнозинство общинските съветници в местния парламент в Разград гласуваха изменение в договора за концесия стадион \"Лудогорец Арена\" вече да се казва \"Хювефарма Арена\", съобщава Нова тв.    Фармацефтичната компания е един от най-големите спонсори на Клуба. Благодарение и на нейната помощ през последните години \"Лудогорец\" се превърна в най-успешния български клуб, завоювал осем поредни титли и постигнал сериозни успехи в европейските клубни турнири.    В момента \"Лудогорец Арена\" е най-модерният стадион в България, на който \"Лудогорец\" играе своите мачове от българското първенство и европейските клубни турнири.  ", "date": "2019.12.18", "title": "Официално смениха името на стадиона на \"Лудогорец\" "}
{"url": "http://epicenter.bg/article/Unikalnata-Ivet-Lalova-stana-BG-modna-ikona--Snimki-/201857/10/84", "text": "Уникалната ни лекоатлетка Ивет Лалова стана „БГ модна икона“, получавайки приза си лично от проф. Любомир Стойков – председател на Академията за мода.   Традиционната годишна награда за най-стилни и успешни българи (в категория „Спорт“) бе присъдена както за нейните изключителни спринтьорски постижения, така и за безупречната й визуална култура, професионална репутация и ярък стил. При получаването на отличието Ивет Лалова изрази своята признателност към проф. Любомир Стойков, подчертавайки: „Благодаря на Академията за мода за тази награда! За мен е чест да я приема. Знам, че тя не е само за модна икона, но и за професионализъм. Надявам се, да ми донесе още повече късмет през идната година!“.  Връчването на статуетката, изработена от бижутера Анжело Красини, се състоя в Националната художествена галерия. Ивет Лалова бе придружена от нейния съпруг Симоне Колио. Европейската ни шампионка и тазгодишна носителка на „БГ модна икона“ бе облечена в български тоалет. Дрехата е на Елена Златева – носителка на Златна игла на Академията за мода за най-добър млад дизайнер. Тя приковава вниманието със своите черно-бели линии от пайети и ресни. Полата е скроена в типичните за дизайнерката геометрични форми с графични ефекти, а горната част се трансформира в ръчно преплетен корсет. Аутфитът е завършен с обичайният акцент на гърба. Останалите победители в тазгодишната класация на Академията за мода за най-стилни и успешни българи са: Райна Кабаиванска, Васил Петров, Цветанка Ризова, Поли Генова, Ивайло Захариев, Максим Бехар и Бояна Шарлопова.", "date": "2019.12.18", "title": "Уникалната Ивет Лалова стана БГ модна икона (Снимки)"}
{"url": "http://epicenter.bg/article/Stilat-na-kralitsa-Letisiya-vdahnovi-i-Melaniya--Snimki-/201873/10/84", "text": "От както влезе в Белия дом Мелания Тръмп демонстрира елегантния си стил при всяка възможност. Редовно е определяна като модна икона със своя индивидуалност. Сега обаче модните анализатори я уловиха с тоалет, с който испанската кралица Летисия вече обра овациите. В края на ноември испанската кралица се появи наградите за журналистика „Франциско Сереседо“, организирани от Асоциацията на европейските журналисти, с красива черна рокля с флорални мотиви. Тоалетът е на белгийската марка Dries Van Noten. Почти две седмици по-късно Мелания Тръмп избра същия тоалет с флорални мотиви. Тя облече роклята на едно от последните официални събития в Белия дом за тази година.    Източник: Дарикнюз", "date": "2019.12.18", "title": "Стилът на кралица Летисия вдъхнови и Мелания (Снимки)"}
{"url": "http://epicenter.bg/article/Rabotodateli-i-sindikati-na-izvanredna-sreshta-pri-Borisov/201853/2/0", "text": "Проведохме среща в тристранен формат: председателите на работодателските организации, на синдикатите с премиера Бойко Борисов. В срещата участваха и вицепремиерът Томислав Дончев и финансовия министър Владислав Горанов. Темата беше наше предложение на работодатели и синдикати за национално тристранно споразумение. Постигнали сме договорености между работодатели и синдикати по 4 направления за реформи, които предлагаме да започнат да се извършват през следващата година: бизнес среда и икономика,енергетика, демография, образование, пазар на труда, трудова миграция и социални въпроси. Това каза пред журналисти в Министерския съвет председателят на АИКБ Васил Велев, предаде Агенция „Фокус“. По думите на Велев амбициозната цел, която стои пред тях, е до края на януари да има съгласувано и подписано такова споразумение, което визира над 40 мерки и програми. Сред темите, които са били дискутирани на днешната среща, е била Европейската Зелена сделка, която беше обявена на 11 декември. Тя определя климатичните цели до 2050 г., за да може Европа да се превърне в първия континент, постигнал въглероден неутралитет. „Важните теми, които още днес дискутирахме, бяха зелената сделка, която беше оповестена от Брюксел и съответно измеренията за България: необходимостта България да се включи в програмата „Въглищни региони в преход“. Механизма за капацитети, който механизъм да бъде изработен, нотифициран и в него да участват централите от Маришкия басейн, включително и тези с дългосрочни договори“, посочи Велев. По въпроса за електроенергията председателят на АИКБ обясни, че вероятно ще има увеличение на тока за бита, но то няма да е значително. „Това ще означава минимално изменение на цената, по-вероятно в посока нагоре, но не заради либерализацията, а заради скъпите емисии СО2, които трябва да се плащат. Но при свързване на българската енергийна система през Румъния, Унгария, с европейската, което се очаква да се случи следващата година, е възможно даже да има и движение на цената и в обратна посока, но не очакваме при 30 % либерализация, процентите да бъдат повече от 2-3 в двете посоки. За да се нотифицира механизма за търг за капацитети, необходимо условие е да има план за либерализация на пазара за бита. Това е необходимо условие, което се поставя от Брюксел. За нас необходимо условие е и прекратяване на договорите с ТЕЦ-1 и ТЕЦ-3 в Маришкия басейн, за да може те да участват в тези търгове за капацитети, съответно за да бъде плавен този преход. За да се минимизира риска от поскъпване на цената, се предлага това да не става за една година, а поетапно – от 3 до 5 години, такъв е европейският опит. Това са няколко мерки, които трябва да бъдат извършени: механизъм за търг за капацитети, прекратяване на договорите и либерализация на пазара“, обясни Васил Велев. На срещата е станало дума и за желанието на работодателите за поетапно либерализиране на пазара на електроенергия, което те определят като необходимост. Друг въпрос, който е бил поставен, е недостигът на човешки ресурси за бизнеса и нуждата от програма за интегриране на гражданите с български произход в трети страни. „Също така и облекчаване на трудовата имиграция по примера на Германия“, добави Велев. Въпросът за болничните е сред темите, но по думите на Велев това далеч не е най-важният въпрос, като конкретни решения и предложения по него днес не са били обсъждани. „Но по нея също имаме решимост да постигнем споразумение за комплекс от мерки, които да ограничат злоупотребите и да създадат възможност за ускоряване на икономическия растеж“, посочи той. В тристранката ще се върнем, когато в дневния ред има предложени мерки и решения, продължаваме диалога в тристранен формат, на 6 януари е планирано такова заседание на лидерите на работодатели и и синдикати. Ще участва и вицепремиерът Томислав Дончев с екип, който прецени“, добави още той.  ", "date": "2019.12.18", "title": "След среща при Борисов: МС, синдикати и работодатели подписват национално тристранно споразумение"}
{"url": "http://epicenter.bg/article/Deputatite-vavedoha-patenten-danak-za-mestata-za-nastanyavane-s-ne-poveche-ot-20-stai-/201869/2/0", "text": "Депутатите въведоха патентен данък за местата за настаняване с не повече от 20 стаи, като приеха предложение между двете четения на преходните и заключителни разпоредби на промените в Данъчно-осигурителния процесуален кодекс, с които се изменя Законът за местните данъци и такси, предава \"Фокус\".    Предложението бе направено от председателя на бюджетната комисия и депутат от ГЕРБ Менда Стоянова. То предвижда от 2020 г. патентният данък за стая за местата за настаняване с не повече от 20 стаи да бъде от 25 до 250 лв. Предложението предвижда още размерът на данъка да се определя за стая според местонахождението на обекта.    Текстовете предвиждат още за 2020 г. за местата за настаняване до 20 стаи, регистрирани по Закона за туризма, да се прилага размерът на патентния данък.    Той ще бъде определен в границите от 25 до 250 лв. в съответната наредба от Закона за местните данъци и такси за местата за настаняване на не повече от 20 стаи, категоризирани с една или две звезди.    Измененията в Данъчния-осигурителен процесуален кодекс са в съответствие с европейска директива. Със законопроекта се въвежда механизъм за предоставяне на информация за трансгранични данъчни схеми, при които съществува потенциален риск от избягване на данъчно облагане и за автоматичния обмен на информация за тези схеми между държавите членки.  ", "date": "2019.12.18", "title": "Депутатите въведоха патентен данък за местата за настаняване с не повече от 20 стаи "}
{"url": "http://epicenter.bg/article/Radev--Kapitan-Petko-voyvoda-e-edin-ot-nay-znachimite-balgari--plenili-sartsata-na-pokoleniya-balgari-s/201875/2/0", "text": "  Неустоимият стремеж към свобода и човешко достойнство на Капитан Петко войвода не се вместваше в национални граници и не признаваше многократното числено превъзходство на противника. И във време на робство, и в дните на свободна България, той стоеше прав и непоколебим в защита на онеправданите и подтиснатите. Това заяви президентът Румен Радев на тържествената церемония по откриването на паметник на Капитан Петко войвода на „Алеята на бележитите българи“ в Борисовата градина, съобщиха от прессекретариата на държавния глава.   Днес се навършват 175 години от рождението на великия революционер и борец за свобода.    Държавният глава подчерта, че „Алеята на бележитите българи“ събира онези, които със слово и оръжие са посветили живота си на свободата и благоденствието на българския народ, а техните паметници напомнят за предизвикателствата, борбите и върховете в националния ни летопис.   „От днес своето заслужено място тук има и великият борец за свобода, едно от най-тачените лица на тракийската кауза – безсмъртният Капитан Петко войвода“, посочи Румен Радев.    „Днес той заема своето място сред бюстовете на Левски и Ботев, на Делчев и Александров като един от най-големите закрилници на Родопите и Беломорието и е сред колосите на национално-освободителното ни движение“, каза още президентът.   По думите му стожерите на българщината и на националното ни достойнство в 13-вековната ни история са много, но Капитан Петко войвода е един от най-значимите, пленил сърцата на поколения българи със смелост, чест и всеотдайност.    „Убеден съм, че този паметник няма да запустее така, както и името на Капитан Петко войвода се носи от София през Киев, през Рим до Антарктида“, заяви още държавният глава в словото си на церемонията и подчерта, че идните поколения винаги ще намират в него пример за родолюбие, достойнство и мъжество.", "date": "2019.12.18", "title": "Радев: Капитан Петко войвода плени сърцата на поколения българи със смелост, чест и всеотдайност"}
{"url": "http://epicenter.bg/article/Dimov--Vodata--koyato-otiva-v-promishlenite-zoni-na-Pernik--e-voda-za-piteyni-nuzhdi-/201876/2/0", "text": "Водата, която отива в промишлените зони на Перник, е вода за питейни нужди в тези зони. Тя не е вода, която отива за промишлеността. Предприятията също имат нужда от питейна вода и именно поради тази причина вчера стана объркване. Това каза след заседанието на Министерски съвет министър Нено Димов, предаде Агенция „Фокус“.    „В работата ни заедно с МРРБ, с местната власт това, което трябваше да направим е да видим какви са законовите срокове и как те трябва да бъдат съкратени максимално с оглед постигането на най-бърз резултат или поне облекчаване на кризата, която е в Перник. Изчистихме всички възможни процедури, вариантите са два: ако Кризисният щаб реши да използва Закона за бедствията, тези срокове могат да бъдат изключително съкратени, което ще позволи мерките да бъдат реализирани в кратки срокове, което може би, е едно от най-важните неща.   Работихме през последните седмици, за да може да има конкретни мерки и тези конкретни мерки да могат да бъдат финансирани и да бъдат изпълнени в рамките на законовите изисквания и срокове. В момента сме в готовност, това вече е свършено“, допълни още министър Нено Димов.   Рано тази сутрин започна подмяната на амортизирания кран с тегло 3 тона, намиращ се в \"Стомана Индъстри\" и захранващ с вода промишлените предприятия в Перник. На място работят екипи на Софийска вода и \"ВиК\" ООД Перник, съобщиха от Областна администрация-Перник.  Дейностите са част от мерките за намаляване големите загуби на вода и кризисната ситуация, пред която е изправено населението.   Областният управител Емил Костадинов и кметът на Община Перник Станислав Владимиров бяха на място и инспектираха процеса на подмяна на съоръжението.    Заради ремонта, днес до 21:00 часа, ще бъде преустановено водоподаването към града и прилежащите квартали. От \"ВиК\" дружеството ще компенсират перничани утре, когато се очаква да има вода през целия ден.    Областният управител заяви пред медиите, че всички институции и ресорните министерства продължават координираната си работа по разрешаване на водната криза. Той отбеляза, че Министерството на регионалното развитие и благоустройството осигурява над 2 млн. лв. за изпълнение на част от първите спешни мерки за подобряване на водоснабдяването в Перник.   Финансирането е извън предвидените 2,7 млн. лв., които Министерски съвет ще отпусне за подмяна на утаителите в пречиствателната станция за питейни води.", "date": "2019.12.18", "title": "Нено Димов: Водата, която отива в промишлените зони на Перник, е вода за питейни нужди "}
{"url": "http://epicenter.bg/article/Avramova--Sklyuchvame-sporazumenie-s-Obshtina-Pernik-na-stoynost-1--890-mln--lv--za-avariyna-myarka/201878/2/0", "text": " Сключваме споразумение с Община Перник на стойност 1 милион 890 хиляди лева за извършване на аварийна мярка, с която да се вкара повече дебит в язовир „Студена“. Това каза министърът на регионалното развитие и благоустройството Петя Аврамова на брифинг в Министерски съвет, предаде репортер на Агенция „Фокус“.  „Преди време беше извършено едно съвместно обследване, което ние поискахме от „Софийска вода“ като подпомагане на дружеството в Перник да направят съвместна проверка на всички технически съоръжения и всички води, които могат да бъдат по един или друг начин насочени към яз. „Студена“. Има доклад от това изследване. След него вече сме предприели и съответните действия, за да предотвратим всякакви течове на вода нерегламентирани и да имаме техническа възможност да оперираме правилно при спиране и пускане на водата с ВиК мрежата.   В днешния ден екипи на „Софийска вода“, които поеха ангажимент и трябваше още миналата седмица да подменят един кран Ф-800, поискали сме писмено от ВиК оператора и от кмета да ни бъде даден прозорец, така че да може да се монтира този кран.   В днешния ден „Софийска вода“ монтират крана, така че ще има надеждно спиране на водата към два квартала на Перник и възможност за оправяне на авариите по мрежата, която е след този кран.   Другото, което извършваме в днешния ден, това е ремонтът на едно техническо съоръжение, което МОСВ пломбира. Това техническо съоръжение затваря суровата вода към промишлеността на Перник. То е затворено, пломбирано е, но установихме че има изтичане на вода при затворено положение. Така че към днешния ден сме възложили и фирмата, която извършва ремонт на яз. Студена в днешния ден използвайки спирането на водата за монтаж на крана, ще ремонтират това съоръжение.   Това, което сме предприели като действия и финансираме чрез кмета на община Перник, това е първо изграждане на обект на временно аварийно съоръжение, аварийна връзка от село Чуйпетлово, с. Боснек и яз. „Студена“, както и изготвянето на хидрогеоложки доклад относно изпълнението на тези дейности.   Сключваме споразумение с община Перник на стойност 1 милион 890 хиляди лева, с които да бъде извършена временна аварийна мярка, с която да вкараме повече дебит приток в яз. „Студена“.   Имаме и друг авариен план, който е предложен от инж. Русев и екип. Този авариен план беше разгледан от много експерти, които дадоха препоръка за неговото изпълнение. В тази кризисна ситуация ние ще предприемем всички действия, дори и непопулярни мерки и действия, които могат да доведат до увеличение на притока в яз. „Студена“. Затова финансираме и този авариен план“, каза още министър Аврамова.", "date": "2019.12.18", "title": "Аврамова: Сключваме споразумение с Община Перник на стойност 1,890 млн. лв. за аварийна мярка"}
{"url": "http://epicenter.bg/article/Vazduhat-v-12-grada-na-stranata-dnes-e--otrova-/201879/2/0", "text": "В 12 града на страната въздухът е опасно запрашен, показват данните на Европейската комисия, цитирани от Нова.тв   Около 9 часа сутринта стойностите на фини прахови частици във Видин, Враца, Плевен, Русе, Варна, Шумен, София, Пловдив и Смолян са над допустимите нива.   Най-тежко се диша в районите с мъгла. Във Видин, София и Пловдив превишението на нормите е няколко пъти.   Прогнозата е за безветрие и температурни инверсии в затворените котловини създава условия замърсителите да се задържат поне до петък-събота, когато атмосферата над страната ще се раздвижи с очакван вятър и слаби превалявания.", "date": "2019.12.18", "title": "ЕК: Въздухът в 12 български града днес е „отрова”"}
{"url": "http://epicenter.bg/article/Ninova-sled-sreshta-s-Denitsa-Sacheva--Shte-podkrepim-otlaganeto-na-Zakona-za-sotsialnite-uslugi/201882/2/0", "text": "Ще подкрепим отлагането на Закона за социалните услуги и обмисляме обжалването на текстове от него в Конституционния съд. Това каза лидерът на БСП Корнелия Нинова пред журналисти след среща с министър Деница Сачева, предаде \"Фокус\".   \"Изслушахме министър Сачева. Зададохме много въпроси. Решението на групата е да гласуваме за отлагане на влизането в сила на Закона с 6 месеца. Темата е изключително важна за българското семейство и българското дете. Поради огромно обществено напрежение. Очевидно е, че правителството не се справя с комуникацията, обяснението, решенията по този въпрос. Ние ще гласуваме за отлагането. Проучваме възможността. При юридически основания ще внесем отделни текстове в Конституционния съд, който да се произнесе дали те противоречат на Българската Конституция\", допълни още Нинова. На въпрос дали БСП е подкрепила Закона за социалните услуги в зала, Нинова заяви, че по време на гласуването на закона на второ четене ПГ на \"БСП за България\" е била извън парламента.   \"В закона има и добри текстове, които се отнасят по други въпроси - за хора с увреждания, грижа за възрастни хора. За това на първо четене сме подкрепили закона в неговата философия\", допълни още Нинова.", "date": "2019.12.18", "title": "Нинова след среща с Деница Сачева: Ще подкрепим отлагането на Закона за социалните услуги"}
{"url": "http://epicenter.bg/article/Marinov--Rabotili-sme-v-otlichen-sinhron-s-Ivan-Geshev-i-predi--taka-tryabva-i-da-prodalzhim-/201885/2/0", "text": "Искам отново да поздравя новия главен прокурор за встъпването му в длъжност днес. До момента работим в отличен синхрон. Мисля, че резултатите са видими и така трябва да продължим. Назначаването на г-н Цацаров за председател на КПКОНПИ – за нас не е нов елемент и нов човек. Това каза министърът на вътрешните работи Младен Маринов пред журналисти, предаде Агенция „Фокус“.    „Сами разбираме, че подходите трябва да се променят, тъй като самата среда за сигурност бързо се променя и ние трябва да сме адаптивни. Това е направим. Темповете се налагат от всички тези институции. Ако имаме обща воля, мисля, че ще се справим. А мисля, че има такава, включително и от страна на премиера – той многократно го е изразявал – пълна подкрепа и свобода за действие по всички направления“, допълни още той.   Координационният център за противодействие на контрабандата осигурява обективност при контрола, каза още Маринов. Министърът обясни, че неговата идея е в него да се събира информация от институциите, която впоследствие да дава възможност за обективен и точен анализ.    „И съответно представители на всички институции по своята компетентност да реагират бързо и адекватно, където е нужна намеса. Също така дава възможно за едно обективно, изнесено от всички институции, наблюдение, както видеонаблюдение, за следене на информационните потоци, което намалява възможността за субективизъм при проверки и взимане на отношение и повишава обективността при контрола“, допълни той.", "date": "2019.12.18", "title": "Маринов: Работили сме в отличен синхрон с Иван Гешев и преди, така трябва и да продължим "}
{"url": "http://epicenter.bg/article/Zhelyazkov--Ambitsiyata-ni-e-v-tozi-mandat-na-parlamenta-da-imame-nov-Zakon-za-dvizhenie-po-patishtata/201888/2/0", "text": "Амбицията ни е в този мандат на парламента да имаме изцяло нов Закон за движение по пътищата. А дотогава се предлагат някои изменения на сега действащия закон. Това каза след заседание на Министерски съвет министър Росен Желязков във връзка с пакета „Мобилност“, предаде „Фокус“. „В новия Закон за движение по пътищата се предвижда да се създадат ясни и непротиворечиви правила, с което по един интегриран и системен начин институциите, които са отговорни за прилагането на политиките за безопасността на движението, водени от подхода – визия 0, да взаимодействат, съдействат за налагането на всички политики за намаляването на ПТП и травматизмът, свързан с тях. Проектът следва да регулира обществените отношения, свързани с безопасността на движение по пътищата“, допълни още министър Росен Желязков. Министър Росен Желязков коментира и проекта на решение за одобряване на проектозакон за изменение и допълнение на автомобилните превози.   „Проектозаконът е в резултат на няколкомесечна работа с бранша беше постигнато взаимно съгласие по отношение на мерките, които трябва да се предприемат за регулиране на дейността с автомобилните превози и същите да бъдат внесени в Народното събрание. Това е съществената част от исканията на автобусните превозвачи. С това правителството изпълни своя ангажимент и тези дни законопроектът ще бъде внесен в Народното събрание. В предложенията, които са приети от кабинета са следните: намаляване на превозвачите, които не отговарят на условията за установяване. Т.е. това е ефективната борба с т. нар. пощенски кутии. Намаляване административната тежест на лицата, осъществяващи таксиметрова дейност чрез създаване на единен публичен таксиметров регистър. Ограничаване на възможността за извършване на нерегламентирани превози; повишаване качеството на извършваната контролна и административно-наказателна дейност; регламентиране на превози с атракционна цел; регламентиране превозите на повредени пътни-превозни средства; регламентиране на правилата за движение по пътищата с индивидуални електрически превозни средства чрез промяна в Закона за движение по пътищата\", отбеляза министърът.  ", "date": "2019.12.18", "title": "Желязков: Амбицията ни е в този мандат на парламента да имаме нов Закон за движение по пътищата"}
{"url": "http://epicenter.bg/article/Balgariya-i-Makedoniya-zaedno-izdavat-arhiva-na-Gotse-Delchev-/201889/2/0", "text": "Българските и македонските архиви ще издадат съвместни документи за живота и делото на Гоце Делчев. Това заяви ексклузивно за БГНЕС доц. д-р Михаил Груев, председател на ДА „Архиви“.    „Новият директор на македонския Държавен архив Емил Кръстевски посети София на 12 и 13 декември. Двамата се договорихме да активизираме сътрудничеството между двете институции в няколко посоки. Едната е свързана с едно съвместно издание на документалното наследство на Гоце Делчев“, разкри доц. д-р Михаил Груев.    Той припомни, че до момента в България съществуват две подобни издания, но през последните години станаха публични нови документи за дейността на големия революционер.    „Ние самите направихме една откупка на документи от Дупнишкия пограничен пункт на ВМРО от самото начало на века, които се намират в Кюстендилския архив. Има и други откъслечни постъпления, които по никакъв начин не променят радикално, но допълват картината за Гоце Делчев“, каза още доц. д-р Груев.    Той уточни, че договорката с македонските колеги е да „извадим това, което има при нас излязло из под перото на Гоце Делчев и това, което има при тях“. Крайният резултат ще бъде факсимилно издание, така че всички читатели ще могат да се запознаят с неговия живот и дейност.    „Събирането на тези документи на едно място ще помогне изключително много на историческата наука. До момента нещо подобно не е правено. Желанието да се подпомогне диалога е двустранно и ние се надяваме, че чрез издаването на документите ще го подпомогнем на практика“, заяви доц. д-р Михаил Груев.    Той посочи, че решението да издадем архива на Гоце Делчев е общо.    „Идеята ни беше по-някакъв начин да улесним диалога между двете страни, включително и по проблемите на историята. Надявам се с едно такова издание да тласнем напред тези договорености, които съществуват в Договора за приятелство и добросъседство, който беше подписан на 1 август 2017 г., но които някак си на този етап се отместват непрекъснато в бъдещето“, подчерта председателят на ДА „Архиви“ доц. д-р Михаил Груев.    Издаването на архива на Гоце Делчев не е първата съвместна инициатива на двете институции. През 2001 г. вече бе направено съвместно издание за революционните борби в Тиквешко. Сега доц. д-р Михаил Груев се е договорил със своите македонски колеги да направим общо издание и за едни от най-старите фотографски фамилии на Балканите – братя Манаки, които са работили в Битоля и за кратко в Пловдив.  ", "date": "2019.12.18", "title": "България и Македония заедно издават архива на Гоце Делчев "}
{"url": "http://epicenter.bg/article/Prof--Bliznashki--Deystvashtata-Konstitutsiya-nyama-nikakvi-konstruktivni-defekti-/201890/2/0", "text": "Действащата Конституция на България от 1991 г. няма никакви конструктивни дефекти – направили сме най-доброто възможно тогава и това са тенденции, които се определят от водещите европейски държави като Франция, Италия, Испания, Белгия и т.н., заяви пред БНР проф. Георги Близнашки, преподавател по конституционно право.    „Т.е. през 1991 г. не сме импровизирали, а взехме най-доброто, най-напредничавото с ясното съзнание, че прокуратурата трябва да бъде част от съдебната власт, за да се гарантира нейната самостоятелност и независимост в служба на закона. Всичко друго, за което се заговори значително по-късно, би означавало прокуратурата да бъде подчинена на силните на деня, а това е изключително опасно“, каза проф. Близнашки в интервю за предаването „12+3“.    Според него главният прокурор не е недосегаем, а президентът Румен Радев не е юрист и когато става въпрос за конституционна материя, човек не трябва да се изказва прибързано и неподготвено.    „Не е вярно, че главният прокурор е безотчетен, той се отчита пред Народното събрание, представя своя доклад, който се обсъжда в съответните постоянни комисии, има пленарни дебати по него“, посочи още проф. Близнашки.    Той допълни, че категорично не е необходим независим прокурор, който да има правомощия да разследва главния: „Предлаганата правна фигура на постоянен независим прокурор няма нищо общо с европейската традиция“.", "date": "2019.12.18", "title": "Проф. Близнашки: Действащата Конституция няма никакви конструктивни дефекти "}
{"url": "http://epicenter.bg/article/Vizhte-kade-v-Sofiya-miyat-ulitsi-i-bulevardi-zaradi-mrasniya-vazduh-/201893/2/0", "text": "В два столични района на София ще продължи миенето на улици, което е част от мерките за качеството на въздуха на столицата.    \"Високите за декември температури позволяват да мием основни улици и булеварди. Днес продължаваме с ул. \"Филип Аврамов\" в \"Младост\", бул. \"Симеоновско шосе\", ул. \"Житница\", бул. \"Вардар\", ул. \"Божурище\" и ул. \"Крум Стоянов\".\", съобщи във Фейсбук кметът Йорданка Фандъкова.    \"Миенето е само в часовете с положителни температури, когато няма опасност от замръзване. Това е една от мерките за подобряване на качеството на въздуха.  Припомням, че всички буферни паркинги на линиите на метрото днес са безплатни за всеки, който остави колата си и използва градския транспорт\", написа още градоначалникът.    На 20 декември т. г. е ред на район Красна поляна. Също цялостно от нощна смяна ще бъде измит бул. \"Възкресение\". Дейностите се изпълняват при подходящи метеорологични условия, предупреждават от Инспектората.    Заради замърсяването на въздуха с ФПЧ в София в последните дни бяха измити улици и булеварди:              ", "date": "2019.12.18", "title": "Вижте къде в София мият улици и булеварди заради мръсния въздух "}
{"url": "http://epicenter.bg/article/Tramp-opredeli-kato-opit-za-prevrat-deystviyata-na-Kamarata-na-predstavitelite-za-impiychmant-/201833/7/0", "text": "В Съединените Щати днес Камарата на представителите се очаква да приеме обвиненията срещу президента Доналд Тръмп, с което да се постави началото на същинската процедура по импийчмънт. Демократи обвиняват Тръмп в прекрачване на правомощията и възпрепятстване на конгреса. В навечерието на вота президентът остро разкритикува процеса.  В писмо от шест страници до председателят на Камарата на представителите Нанси Пелоси президентът повдига “най-силното си възражение” срещу процеса по импийчмънт, като по-късно добавя, че процесът срещу вещици в Сейлъм е бил по-справедлив. Попитана за реакция Пелоси отговори лаконично с думите “Нямам думи. Това е абсурдно.”  За Тръмп започнатото от демократите разследване за импийчмънт е неконституционна злоупотреба с власт. В писмото президентът определя двете обвинения като “безпочвени” и “незаслужени.” Тръмп определи като опит за преврат готвеното гласуване в Камарата на представителите за официално предявяване на обвинения срещу него, за които той да бъде съден в Сената за евентуално отстраняване от длъжност, предадоха ДПА и Франс прес.  \"Вие омаловажихте значимостта на една много грозна дума - импийчмънт\", пише Тръмп до Нанси Пелоси.    \"Вие гледате на демокрацията като на ваш враг! Вие сте тези, които носят болка и страдание на нашата Република за собствената си егоистична лична, политическа и партийна изгода\", заявява Тръмп.    \"Дори с обвинените в процесите на Салемските вещици са се отнесли по-справедливо\", смята Тръмп, имайки предвид масовата истерия през 17-и век, при която над 20 жени са били убити по подозрение, че са вещици.    На Тръмп са отправени две обвинения на ниво комисия: злоупотреба със служебно положение и възпрепятстване работата на Конгреса.    Първото обвинение е напълно лишено от стойност и е продукт на въображението ви, заявява Тръмп, който е обвинен, че е замразил обещана на Украйна военна помощ, за да накара украинския президент да обяви, че ще разследва Джо Байдън, един от потенциалните съперници на Тръмп на президентските избори през 2020 г.    Тръмп отново повтаря по този повод, че телефонният му разговор с украинския президент Володимир Зеленски, заради който започна процедурата за импийчмънт, е бил напълно невинен и че той не е упражнил никакъв натиск върху Зеленски. Второто обвинение пък според Тръмп е абсурдно и опасно.    \"Вие сте неспособна да приемете решението на избирателите от 2016 г.\", казва Тръмп на Пелоси, имайки предвид победата си на последните президентски избори.   С мнозинството на демократите Камара на представителите се очаква да приеме обвиненията днес. След това се отваря вратата за същинския процес по импийчмънт в Сената, където мнозинство са републиканците, които вече подадоха сигнали, че няма да се съобразят с искането на демократите за призоваване на свидетели.  Лидерът на републиканците в Сената Мич Маконъл нарче искането “странна молба,” а топ демократът там Чък Шумър поиска по-конкретна обосновка за това “защо за президента е по-добре да има по-малко-доказателства отколкото повече.” Демократите се опитва да призоват ключови свидетели от администрацията като началник щабовете Мик Мълвени и бившият съветник по национална сигурност Джон Болтън.  В центъра на течащия процес е поведението на Тръмп спрямо Украйна и опасенията, че той се е опитал да използва нужна на Украйна военна помощ като залог за разследване на политически опонент. Тръмп категорично отрича да е нарушавал закона.", "date": "2019.12.18", "title": "Камарата на представителите гласува за импийчмънт на Тръмп. Той: Това е опит за преврат!"}
{"url": "http://epicenter.bg/article/Amerikanskiyat-Senat-odobri-sanktsiite-sreshtu--Severen-potok-2--/201834/7/0", "text": "Сенатът на САЩ гласува с голямо мнозинство за налагане на санкции върху компании, работещи по руския газопровод „Северен поток“, изпращайки на президента Доналд Тръмп законопроект, който със сигурност ще предизвика недоволството на европейските държави, разчитащи да получат природния газ от проекта, предава AFP.    Мярката, която миналата седмица лесно премина през Конгреса, има за цел да спре по-нататъшното изграждане на газопровода „Северен поток-2“ - инвестиция в размер на 10,6 милиарда долара, изграден по дъното на Балтийско море, който се очаква да удвои доставките на руски природен газ в Германия.    Американските депутати предупредиха, че големият енергиен проект ще изпрати милиарди долари приходи в хазната на руския президент Владимир Путин и значително ще увеличи политическото влияние на Москва в Европа.    Европейските правителства призоваха Вашингтон да не се меси в бизнес делата на Стария континент. (\"Фокус\")", "date": "2019.12.18", "title": "Американският Сенат одобри санкциите срещу „Северен поток-2“ "}
{"url": "http://epicenter.bg/article/Okolo-15-000-dushi-protestiraha-v-Praga-sreshtu-premiera-Andrey-Babish/201845/7/0", "text": "Около 15 000 души, по данни на полицията, отново протестираха снощи срещу чешкия премиер Андрей Бабиш в центъра на Прага, седмица след предишната демонстрация, на която е имало 50 000 души, предаде АФП.  Протестното движение се организира от групата \"Един милион мигове за демокрацията\", който иска оставката на премиера. Бабиш е замесен в афера с измама с европейски субсидии и е в конфликт на интереси според доклад на Европейската комисия. Във вчерашната демонстрация участваха редица опозиционни депутати. Лидерът на Партията на пиратите Иван Бартош заяви, че Чехия преживява най-мрачните часове в историята си от падането на комунизма през 1989 г. заради съществуващите според него заплахи за правовата държава и свободата на медиите.    В агроиндустриалната империя Агроферт, която милиардерът Бабиш създаде преди да се захване с политика, влиза и влиятелна пресгрупа, отбелязва АФП, цитира Новини.бг    Въпреки протестите обаче партията на Бабиш \"Действие на недоволните граждани\" (АНО) продължава да е най-популярната в Чехия с около 30 процента подкрепа, двойно повече от следващата в класацията, отбелязва Ройтерс.", "date": "2019.12.18", "title": "Около 15 000 души протестираха в Прага срещу премиера Андрей Бабиш"}
{"url": "http://epicenter.bg/article/Eduard-Snoudan-shte-tryabva-da-deli-prihodite-ot-memoarite-si-s-amerikanskite-vlasti-/201851/7/0", "text": "Бившият сътрудник на американската Агенция национална сигурност Едуард Сноудън е нарушил договореностите за поверителност с американското правителство и това позволява на американските власти сега да предявят претенции върху приходите от неговите мемоари, появили се на пазара миналата година, предаде Асошиейтед прес, цитирано от БТА. Това решение бе взето от окръжния съдия Лиам О'Грейди от Александрия в щата Вирджиния. Той прецени, че Сноудън е нарушил договора си с американското правителство, като е публикувал книгата си \"Permanent record\", без първо да я представи за преглед пред властите. В книгата Сноудън представя подробности за правителствените масиви от имейли и данни за телефонни обаждания и активността в Интернет, събирани в името на националната сигурност. Сноудън разказва и за съдбата си на разобличител. Според споразумение с Агенцията за национална сигурност (АНС) и с ЦРУ той е трябвало да представи мемоарите си за предварителен преглед. Съгласно това споразумение той по принцип трябва да представи за преглед всичко, което планира да публикува, в което се споменава за разузнавателни данни и дейности и за всякакви други информации и материали, за които се знае, че са секретни.  Сноудън беше обвинен по силата на американския закон за шпионажа и сега живее в Русия, за да избегне арест.", "date": "2019.12.18", "title": "Едуард Сноудън ще трябва да дели приходите от мемоарите си с американските власти "}
{"url": "http://epicenter.bg/article/Noviyat-glaven-prokuror-Ivan-Geshev-vstapva-v-dlazhnost-dnes/201835/2/0", "text": "На тържествена церемония в Съдебната палата днес новоизбраният ръководител на държавното обвинение ще встъпи в длъжност днес. Иван Гешев поема поста от предшественика си Сотир Цацаров, който става председател на Антикорупционната комисия.  Иван Гешев беше избран за главен прокурор с 20 гласа \"за\" и 4 \"против\" след две гласувания във Висшия съдебен съвет. До прегласуването се стигна след като президентът Румен Радев върна кандидатурата му в съвета заради липса на реално състезание. Гешев бе единственият кандидат за поста.  След втория вот на съдебните кадровици държавният глава подписа указа за назначаването му и така Гешев оглави държавното обвинение.", "date": "2019.12.18", "title": "Новият главен прокурор Иван Гешев встъпва в длъжност днес"}
{"url": "http://epicenter.bg/article/Deputatite-reshavat-za-danaka-za-apartamentite-pod-naem-prez-internet-platformi-/201837/2/0", "text": "Депутатите ще обсъдят окончателните промени в Данъчно-осигурителния процесуален кодекс. Между двете четения на закона от ГЕРБ предложиха собствениците, които отдават имоти под наем чрез платформите за споделени услуги, да плащат патентен данък.    Предвижда се патентен данък да се дължи от собствениците на места за настаняване с до 20 стаи, които са регистрирани по Закона за туризма.    Така с промените всички, които предлагат дори една стая за краткосрочно отдаване под наем, ще се приравнят към хотели, като няма да са задължени да се категоризират, а само да се регистрират.    За тези места за настаняване ще се прилага размерът на патентния данък, определен в границите от 25 до 250 лева, според местонахождението на обекта.    Други изменения в Данъчно-осигурителния процесуален кодекс предвиждат въвеждане на механизъм за предоставяне на информация на изпълнителния директор на Националната агенция за приходите за трансгранични схеми, при които съществува риск от избягване на данъчно облагане от консултанти или данъчно задължени лица.", "date": "2019.12.18", "title": "Депутатите решават за данъка за апартаментите под наем през интернет платформи "}
{"url": "http://epicenter.bg/article/Vodata-v-Pernik-nyama-da-poskapva--po-strogiyat-rezhim-startira-v-ponedelnik/201838/2/0", "text": "Перник ще бъде без вода днес до 22 часа, а новият по-строг режим влиза в сила от понеделник.     Днешното безводие е заради подмяната на кран, който ще позволи отстраняването на авария, която засяга половината от град Перник.  Сега има кран, който е поставен преди 50 години и не може да спира напълно водата, коментира в Сутрешния блок на БНТ инж. Камен Каменов, който е прокурист във ВиК-Перник.  Със спирането на този кран, ще можем да отстраним течове, които има по главния клон, каза още инж. Каменов. По думите му става въпрос за течове от порядъка на 30-40 литра в секунда.   Отдавна се знае, че не работи този кран. По принцип той се спира само когато се поправят аварии по главния клон - 2. Той няма никаква връзка с промишлената зона. От него има отклонение за \"Стомана\" за питейна вода, на което има измерително устройство.   Инж. Каменов заяви, че към промишлената зона на Перник се подава само питейна вода, но не и такава за промишлени дейности.   Кметът на Перник Станислав Владимиров каза, че преди подмяната на крана са се губели огромни количества вода по трасето. Към промишлената зона е отивала вода, но преди кранът да бъде пломбиран.   Днес ще заседава и кризисен щаб, на който ще бъдат обсъдени мерките за справяне с водната кризата. Не се изключва и въвеждането на извънредно положение, каза Владимиров. Водата в града няма да поскъпва, каквото предвиждат новите пределни цени на КЕВР за много места в страната. От пернишкото ВиК съобщиха, бизнеспланът ще бъде преработен и ще бъдат изготвени нови разчети с предложение към комисията-регулатор.  Междувременно Министерството на регионалното развитие съобщи, че ще осигури над 2 милиона лева, с които да започне изпълнението на първите спешни мерки за решаване на водния проблем на Перник. Сумата не е част от средствата, които правителството по-рано през месеца отпусна за ремонт на пречиствателните станции на яз. \"Студена\".", "date": "2019.12.18", "title": "Водата в Перник няма да поскъпва, по-строгият режим стартира в понеделник"}
{"url": "http://epicenter.bg/article/Malina-Krumova--V-uchilishtata-tryabva-da-vlyazat-eksperti-po-patna-bezopasnost/201839/2/0", "text": "Трябва да вкараме в училище професионалисти – пътни полицаи, пожарникари, хора от спешната помощ, които да говорят с децата за практически случаи и да им преподадат знанията, които са заложени в учебните помагала. Това каза в сутрешния блок на БТВ председателят на Държавна агенция \"Безопасност на движението\" Малина Крумова по повод предложението в 7-ми клас да се извършва проверка на знанията по безопасност на движението по пътищата. Става въпрос за цялостна идея, която да позволи обществото ни да е запознато с безопасността на движението. Трябва да имаме знания и умения как да разпознаваме рискови ситуации на пътя и да ги предотвратяваме, каза тя.    Шофьорският курс е само практически елемент на обучение, което трябва да започва в най-ранна възраст. Проверката на знанията в седми клас е само един малък елемент. Говорим за анкетно проучване, тест, което най-вероятно ще се случи през първия срок, за да не съвпада с тежките изпити, които имат децата в края на годината, обясни Крумова. По повод зачестилите инциденти с пешеходци Крумова посочи, че спешните мерки, които трябва да се вземат, са там където има критични участъци, те да бъдат коригирани. Ще направим възможно да се избегнат следващи такива случаи, заяви тя в коментар на катастрофата на столичния булевард \"Никола Вапцаров\", при която джип блъсна две момичета, едно от кито почина. В законодателството трябва да се интегрират принципите на безопасните системи, да са ясни отговорностите на институциите и законът да бъде така структуриран, че да бъде устойчив във времето, каза още Малина Крумова.", "date": "2019.12.18", "title": "Малина Крумова: В училищата трябва да влязат експерти по пътна безопасност"}
{"url": "http://epicenter.bg/article/Vezhdi-Rashidov-e-otlichen-s-nagrada-za-Evropeyski-prinos-za-kulturnoto-nasledstvo-/201840/2/0", "text": "Председателят на парламентарната Комисия по културата и медиите Вежди Рашидов бе отличен с наградата за Европейски принос за културното наследство. Отличието е от Националната кампания “Чудесата на България” на вестник “Стандарт”, която се проведе в зала “Витоша” на хотел “Маринела” в София за девети път. Това съобщиха от парламентарната Комисия по културата и медиите. Наградата бе връчена на Вежди Рашидов от Пийт Яспърт, вицепрезидент на известната организация за културно наследство Европа Ностра. Отличието е признание за изключителната роля на г-н Рашидов в опазването и популяризирането на уникалното българско наследство в Европа и в света. В изказванията на церемонията Вежди Рашидов, който беше два мандата министър, беше определен като най-добрия министър на културата на демократична България.", "date": "2019.12.18", "title": "Вежди Рашидов е отличен с награда за Европейски принос за културното наследство "}
{"url": "http://epicenter.bg/article/Po-nastoyavane-na-BSP-deputatite-shte-izslushat-ministar-Neno-Dimov-za-otpadatsite-/201841/2/0", "text": "По настояване на БСП депутатите ще изслушат министър Нено Димов за отпадъците, предаде Агенция \"Фокус\".   Изслушването на министъра на околната среда ще е във връзка с информация за транспортирането на стотици тонове неясен отпадък с крайна точка България.    \"За\" предложението на социалистите гласуваха единодушно 176 народни представители, без \"против\" и \"въздържали се\". Изслушването бе гласувано като точка първа за днешното пленарно заседание.", "date": "2019.12.18", "title": "По настояване на БСП депутатите ще изслушат министър Нено Димов за отпадъците "}
{"url": "http://epicenter.bg/article/Noviyat-glaven-prokuror-Ivan-Geshev-vstapva-v-dlazhnost--Na-zhivo-/201842/2/0", "text": ". Oт днес започва неговият 7-годишен мaндат.  Иван Гешев е шестият обвинител номер едно след промените у нас.    Иван Гешев поема поста от предшественика си Сотир Цацаров, който става председател на Антикорупционната комисия.   \"От днес 18 декември 2018 г. ще започне неговият мандат. От вчера, 17 декември, аз не съм главен прокурор.   каза Сотир Цацаров.   И се обърна директно към наследника си:  . Напълно съм убеден, че каквито и дискусии да се водят по този въпрос,   не защото това е въпрос на самоцел, а защото така може да работи ефективно без да е подчинена на политическата конюнктура' , специално подчерта Сотир Цацаров.   каза бившият вече главен прокурор. \"Г-жо Караянчева, благодаря ви от мое и от името на г-н Гешев, че предоставихте оригинала на българската Конституция, която се съхранява във вашия кабинет\", благодари Цацаров на Цвета Каранчева.   След това се пристъпи към клетвата на Иван Гешев и подписването на клетвения лист. Актът за встъпване в длъжност е подписан от заместниците на Сотир Цацаров.   ,  Вече съм главен прокурор благодарение на тези хора. Показахме какво можем, когато сме единни и имаме обща цел.  ', бяха първите думи на Иван Гешев в качеството му на главен прокурор на България.   ,,Вярвам, че прокуратурата ще стане по-открита, ще се отвори към проблемите и болките на хората, ще стане и по-динамична. Това ще го направим, ако сме единни, ако в институциите виждаме партньор, а не враг.    Бих искал да перифразирам една мисъл от американския президент Ейбрахам Линкълн: '  Освен това искам  . Благодаря ви още веднъж на всички! Това е важен ден за българската прокуратура', завърши главният прокурор.   Сред присъстващите бяха председателят на Народното събрание Цвета Караянчева и бивши главни прокурори.     В залата присъстваха вътрешният министър Младен Маринов, правосъдният министър Данаил Кирилов, проф. Георги Близнашки, представляващият ВСС Боян Магдаличнев и други.    В 13,30 днес новият главен прокурор ще председателства Прокурорската колегия. Мандатът бе официално предаден от предшественика му.    Тържествената церемония започна в 9:35 часа с химна на България.       Във вторник Държавен вестник публикува указа за предсрочното освобождаване на Цацаров поради избирането му за шеф на КПКОНПИ.   Иван Гешев беше избран за главен прокурор с 20 гласа \"за\" и 4 \"против\" след две гласувания във Висшия съдебен съвет. До прегласуването се стигна след като президентът Румен Радев върна кандидатурата му в съвета заради липса на реално състезание. Гешев бе единственият кандидат за поста.    След втория вот на съдебните кадровици държавният глава подписа указа за назначаването му и така Гешев оглави държавното обвинение.  ", "date": "2019.12.18", "title": "Иван Гешев положи клетва като главен прокурор на България. Обеща повече справедливост (Видео)"}
{"url": "http://epicenter.bg/article/Dots--Stoychev--Lichi-si--che-politolog-e-shef-prezidentskiya-kabinet---Radev-govori-mnogo-po-a/201844/2/0", "text": "„Откакто се смени началникът на кабинета на президента, има ново развитие в конфронтацията с премиера. По времето на Иво Христов тя беше много изострена, популистка, търсеше се скандалът и пиар изражението на този вид сблъсък... След смяната на Иво Христов имаше затишие, но после конфронтацията с премиера се възвърна, вече по-омекотена. Личи си, че политолог е началник на президентския кабинет, защото Радев заговори много по-адекватно и информирано от преди. Сега вече се търси не само пиар ефект от противопоставянето, но има и изразяване на съдържателни позиции, които допринасят за това президентът да стои по-тежко и по-адекватно в професионалните общности. Не се търси само послание към гражданството в най-общ смисъл, но и към експертни среди”.  Това казва анализаторът доц. д-р Стойчо Стойчев в интервю за „24 часа”. Той визира д-р Калоян Методиев, който от август месец е началник на кабинета на Радев.   Според него от конфликтите между Радев и Борисов президентът извлича имиджов ефект за себе си - руши имиджа на правителството и от това гради положителен имидж за президентската администрация.    Доц. Стойчев е убеден, че „с критиките си към правителство и премиера Радев си трасира пътя към нов президентски мандат. „Действа реактивно - ако сега правителството ще раздава коледни добавки и помощи за празниците, удовлетвореността на хората расте, то с критичната си позиция Радев се опитва да неутрализира тези ефекти в цикъла на общественото одобрение към политиките на правителството и да създава предпоставки за скепсис и критика”, мотивира се анализаторът. Той приема поведението на президента като „в реда на нещата, а пък правителството има достатъчно потенциал да си отстоява силата и политиките”.    Доц Стойчев обаче предупреждава, че да „градиш позитивен имидж на базата на отрицание на нещо друго, не е работеща стратегия”.  Анализаторът е скептичен, че един политически проект на Радев би имал успех.", "date": "2019.12.18", "title": "Доц. Стойчев: Личи си, че политолог е шеф на президентския кабинет - Радев говори много по-адекватно"}
{"url": "http://epicenter.bg/article/Dimov--V-MOSV-ne-e-postapvalo-zayavlenie-za-prevoz-na-otpadak-s-zhp-transport-ot-Italiya-za-Balgariya/201849/2/0", "text": "В МОСВ не е постъпвало заявление за съгласие за превоз на отпадък с жп транспорт от Италия за България. Това каза министърът на околната среда и води Нено Димов по време на изслушването си за отпадъците, предаде Агенция \"Фокус\". Той посочи, че не е предоставено и разрешение за такъв. Министърът поясни, че МОСВ не е уведомявано от италиански власти за задържан отпадък.    \"Съгласно чл. 3 от Регламент на Европейската общност от 2006 г. превозите на отпадъци могат да бъдат обект на процедура по предварителна писмена нотификация и съгласие или да се извършват в съответствие с общите информационни изисквания по чл. 18 от Регламента. МОСВ като компетентен орган по този регламенти издава предварителна писмена нотификация и съгласие за трансграничен превоз на отпадъци. На този етап контролът е предварителен и по документи.   Стриктно се следи да не се превишават годишно позволеният капацитет на получаващите отпадък инстаналиции съгласно разрешителните документи по Закона за управление на отпадъците или комплексното разрешително. На основание чл. 98 от Закона за управление на отпадъците се забраняват превозите на отпадъци за Република България, предназначени за обезвреждане.   Забранени са и тези, които са в количества надвишаващи сумарно половината от годишният капацитет на инсталацията, определена в документа за извършване на дейности с отпадъци за съответната календарна година, когато става дума за изгаряне или съвместно изгаряне с ополозотворяване на енергията. Предмет на общи информационни изисквания от така наречения зелен списък не подлежат на разрешителен режим от страна на МОСВ\", посочи министърът.    Министърът поясни, че по закон контролът при осъществяване на трансграничен превоз се осъществява чрез директора на РИОСВ, митническите органи, органите на ГД\" Гранична полиция\" и на \"Пътна полиция\", длъжностни лица на Изпълнителна агенция \"Автомобилна администрация\", Изпълнителна агенция \"Железопътна администрация\" и Изпълнителна агенция \"Морска администрация\".   По думите му в случай на съмнение за съответствие на товара и съмнение на класификацията на вида отпадък лицата, участващи в контролната проверка, незабавно уведомяват директора на РИОСВ за вземане на решение по класификацията на отпадък.    \"Съгласно Закона за управление на отпадъците при констатиране на нарушение на регламент или незаконни превози отделни контролни органи са упълномощени да налагат санкции\", допълни министърът.  Контролът по транспортиране и превоз на отпадъците е засилен още през лятото на тази година, каза още Нено Димов.   Той поясни, че с цел превенция МОСВ е сезирала контролните органи по европейския регламент в лицето на регионалните инспекции по околна среда, Агенция \"Митници\" и ГД \"Гранична полиция\" за повишено внимание и бдителност при превоза на отпадъците.   \"Предприети бяха превантивни мерки за намаляване на потенциалните рискове за човешкото здраве и околната среда, произтичащи от отпадъците\", каза още министърът.    \"Относно достъпа на информация. До МОСВ е отправено искане за предоставяне на попълнени приложения 7, съдържащи информация, за придружаващи превоза на отпадъци. Това са превози, за които не се изисква процедура по нотификация. Съгласно приложимото европейско и българско законодателство не се иска лицата да изпращат копие от приложение номер 7 по регламент в МОСВ\", каза още министърът.   По думите му, когато не се изисква нотификация се предоставя годишна справка - декларация в МОСВ.   \"Заявлението за достъп до информация е изпратено от МОСВ на изпълнителния директор на Изпълнителна агенция по околна среда и води по компетентност. Той е отказал достъп на основание чл. 37, ал. 1, т. 1 от Закона за достъп до обществена информация във връзка с чл. 47, ал. 7 от Закона за управление на отпадъците.   Отказът е обжалван от Административния съд, който със свое решение отменя отказа на изпълнителния директор на Агенцията по околна среда. Изпратил е решението на директора на Изпълнителната агенция за произнасяне при спазването на показанията на съда\", допълни още министърът.  ", "date": "2019.12.18", "title": "Димов: В МОСВ не е постъпвало заявление за превоз на отпадък с жп транспорт от Италия за България"}
{"url": "http://epicenter.bg/article/Ima-li-direktor-na-stolichna-bolnitsa-sas-zaplata-ot-100-000-leva-mesechno---VIDEO--/201850/2/0", "text": "Директор на частна столична болница взима заплата от 100 000 лева месечно, твърдят от КТ „Подкрепа”.    „Това е болница, която получава средства и от НЗОК. Това е порочното според нас”, заяви в предаването „Здравей, България” по Нова тв Ваня Григорова, икономически експерт в КТ „Подкрепа”. Тя обаче отказа да каже коя точно е болницата.    Ваня Григорова коментира още, че има и лекари, които получават по 800 лева.    „Тази тема беше дискутирана и на срещата на медицинските сестри с премиера Борисов. Те настояват частните болници да не получават пари от Касата”, допълни Григорова.    „Аз се съмнявам в истинността на такова нещо. Ако е в частна болница, това е проблем на болницата, не на обществото”, заяви бившият шеф на „Пирогов” Спас Спасков. „В по-голямата част от частните заведения има приходи извън НЗОК”, призна той.    „Като мантра се повтаря – „дават се пари, а няма резултат”. А какво става със средната продължителност на живот в България? За 20 години тя се е увеличила със 7 години и половина”, допълни Спасков. „Не трябва непременно да говорим, че само лоши неща се случват около нас”.    „Всички знаем, че най-тежките случаи, които носят най-сериозни разходи, отиват в „Пирогов”, отиват в ИСУЛ, в големите държавни болници. Затова твърдим, че частните болници не трябва да получават пари от НЗОК”, смята Григорова. „Изкривяванията са твърде много, източването на системата се случва по хиляди начини”.    Относно протеста на медицинските сестри, Спас Спасков коментира, че когато е бил директор на „Пирогов”, и той е бил обект на упреци заради заплатите.    „Съотношението в заплатите беше едно към две към три – лекари, сестри и останал персонал”, заяви Спасков. „Когато вкараме много емоция, тя винаги изкривява нещата в общ план. Сестрите в момента подхождат изключително емоционално”.    Що се отнася до проверките на болниците, д-р Спасков обясни, че те са почти ежедневни, но те не се забелязват от персонала, а засягат най-вече администрацията.  ", "date": "2019.12.18", "title": "Има ли директор на столична болница със заплата от 100 000 лева месечно? (ВИДЕО) "}
{"url": "http://epicenter.bg/article/Vasileva--Tryabva-da-sme-neprimirimi-kam-vsyakakvi-formi-na-nerglamentirani-praktiki-po-izgaryane-na-ot/201852/2/0", "text": "Трябва да сме непримирими към всякакви форми на нергламентирани практики по изгаряне на отпадъци. Това каза председателят на Комисията по околна среда и води и депутат от ГЕРБ Ивелина Василева в отношение към изслушването на министър Нено Димов, предаде репортер на Агенция \"Фокус\".   \"Благодаря на колегите от БСП за това, че предизвикаха изслушване по тази актуална и изключително важна и вълнуваща всички нас и обществото тема. Става въпрос за притеснения, свързани със средата, в която живеем. Въпросите, касаещи околната среда, стават все по-значими и чувствителни за обществото и няма как да не е така, защото те са пряко свързани със здравето на хората.   Г-н Димов представи информация, свързана и с конкретния повод за разискванията и по политиките, провеждани от МОСВ. Благодаря ви за информацията г-н Димов. Мисля, че много важен акцент в това беше и стремежът да се съблюдава законодателството от гледна точка на йерархията на управлението на отпадъците, прилагането на най-добрите практики и най-добрите налични техники с цел да повишим процентът на предотвратяване образуване на отпадъците, рециклиране и повторна употреба. Това е фокусът, върху който трябва да насочим усилията си\", заяви Василева.    Според нея рисковете от изгаряне на отпадъците са свързани с потенциално замърсяване на въздуха. \"В този смисъл трябва да бъдем абсолютно непримирими към всякакви форми на нерегламентирани практики. Това включва и нерегламентирано депонирано, нереглемантирано внасяне и изгаряне на отпадъците\", каза още Василева.    \"Що се отнася до изгарянето - мисля, че всички ние сме наясно с факта, че това е възможност, която допуска европейското законодателство. Възможност за генериране на електро и топлоенергия. То трябва да става само и единствено при съблюдаването на най-строгите изисквания и прилагането на най-строгите стандарти\", допълни още Василева. Тя отчете направени промени в законодателството, с които са въведени изисквания инсталациите да са оборудвани с видеонаблюдение.   \"Наскоро внесохме и предложение за изменение на НК отново с цел недопускане на нерегламентирани практики и строги наказания за всеки, който си позволява нещо подобно. Това, което е важно е да не се допуска икономическият интерес да надделее над обществения. В този смисъл винаги и на първо място да бъде превантивният контрол\", допълни още Василева.", "date": "2019.12.18", "title": "Василева: Трябва да сме непримирими към нергламентираните практики по изгаряне на отпадъци"}
{"url": "http://epicenter.bg/article/Ninova--Nyamame-informatsiya-za-otpadatsite--nyama-kontrol--nyakoy-izkarva-mnogo-pari--a-horata-se-trovyat/201854/2/0", "text": "Нямате информация, няма контрол, някой изкарва много пари от това, а българите се тровят. Това каза лидерът на БСП Корнелия Нинова в отношение към изслушването на министър Нено Димов за отпадъците, предаде репортер на Агенция \"Фокус\".   Лидерът на БСП обясни, че партията ще внесе проект на решение и предложение разисквания с цел да се защити природата на страната.    Нинова обобщи резултата от дискусията. \"Какво разбрахме от отговорите на министъра на околната среда и водите. По конкретния случай за боклука от Италия, за който италианската преса писа, че е схема на италианската мафия и че е предназначена за България. Отговорът на българското правителство е: МОСВ не е давало разрешение и италианците не са ни уведомили. Г-н министър, вие не попитахте ли италианската страна, след като прочетохте тази тревожна информация - вярно ли е, че това количество е предназначено за България. Кой от италианска страна стои зад това? Кой от българска чака този боклук и какво можете да направите службите на двете държави, за да пресечете този канал за зариване на България с нерегламентираните боклуци на Италия. Не - българското правителство и българското министерство не е проявило никаква инициатива. След като италианците не са ни уведомили - кротко и тихо, ще се размине, никой няма да чуе и ще се потулят нещата.    Второ какво разбрахме. Българското правителство и министъра нямат информация. Не знаят на този етап. Самите те на колко фирми са дали разрешително да внасят боклуци, какво количество са разрешили и къде се намира то\", допълни още Нинова. Тя уточни, че министърът е информирал, че има регламент да не се надвишава една втора от капацитета на България и че това минава през неговия подпис. \"В същия момент след пет минути ни казва от тази трибуна, че не знае на колко фирми е разписал и какво количество е разрешил и не знам къде се намира този боклук в България и какво се случва с него. Уважаеми колеги, вие излизате и казвате: \"Благодарим на министъра\". Това сериозно ли го правите?\", попита Нинова. Лидерът на БСП разкритикува и контролът на отпадъците. \"Т.е. никакъв контрол. МОСВ издава разрешение само по документи и очевидно тук е заровен проблемът\", допълни тя. Според нея по документи влизат суровини за производство и то пуска и няма контрол вместо това какво влиза.    \"Ние бяхме вчера на едно такова място с една италианска фабрика за суровини, които трябва да се преработват на пластмасов продукт. Този италиански инвеститор иска да ползва водохранилището на селото, което е за питейна вода, да измива този отпадък и да пусне водата в реката на селото. Как ви изглежда това като сериозно инвестиционно намерение или в превръщането на България в сметище за болуци от цял свят и терен за разиграване на икономически интереси и много пари за сметка на здравето на българските граждани\", каза още Нинова.     Какво разбрахме от отговорите на министъра на околната среда и водите? По конкретния случай – за боклука от Италия, за който италианската преса писа, че е схема на италианската мафия и че е предназначен за България. Отговорът на българското правителство е: „ МОСВ не е давало разрешение и италианците не са ни уведомили“. Господин министър, Вие не попитахте ли италианската страна след като прочетохте тази тревожна информация? Вярно ли е, че това количество е предназначено за България, кой от италианска страна стои зад това, кой от българска страна чака този боклук и какво можете да направят службите на двете държави, за да пресечете този канал за зариване на България с нерегламентирани боклуци.    Не, българското правителството и българското министерство не са проявили никаква инициатива - ще се размине, никой няма да чуе и ще се потулят нещата.    Второто, което разбрахме - българското правителство и министърът не знаят на колко фирми са дали разрешително да внасят боклуци, какво количество са разрешили и къде се намира то. Говорим за официални данни. Тъй като министърът ни информира, че има регламент да не надвишаваме ½ от капацитета на България при вноса на такива отпадъци и че това всичко минава през неговите ръце. В същия момент ни казва: „Не знам на колко фирми съм разписал, какво количество съм разрешил и не знам къде се намира този боклук в България“. Вие, уважаеми колеги, благодарите на министъра за „свършената работа“ – това сериозно ли го правите?    На трето място – контролът. Какво разбрахме от министъра? Отново пълен административен хаос в контрола. Митниците отговарят на границите, МВР отговаря вътре в страната, РИОСВ отговаря за сметища. Тоест никакъв контрол. Министерството издава решение само по документи и очевидно тук е проблемът – по документи влизат суровини за рециклиране и производство, министерството си гледа документите – всичко е „наред“, разписва, пуска и няма никакъв контрол вместо тази суровина какво влиза. А очевидно влизат отпадъци. И си прехвърлят отново отговорността от институция на институция.    Ние бяхме вчера на едно такова място - с една италианска фабрика за суровини, която трябва да преработва до пластмасови продукти. Този италиански инвеститор иска да ползва водохранилището на селото, което е за питейна вода, да измива този отпадък и от това измиване, да пусне водата в реката на село Яворец. Как ви изглежда това?    Като сериозно инвестиционно намерение или превръщането на България в сметище за всякакви боклуци, в терен на икономически интереси и много пари. Много пари, за сметка на здравето на българските граждани. Искаме чиста вода, чист въздух, чиста земя и храна. Изискваме незабавни мерки – не общи приказки, каквито чухме днес тук.    Изводът ни е – нямате информация или я криете, няма контрол върху целия този процес. Някой изкарва много пари от това, а българският народ се трови. Това не може да продължава така. Ние ще продължим с темата, ще внесем проект за решения, които правителството трябва да изпълнява. Те ще бъдат с една цел- спасяване на природата на България, запазването на здравето на българина, гарантиране на всички чиста вода, храна, земя и опазване на хубавата ни България - от това да я превърнете в сметището на света.", "date": "2019.12.18", "title": "Нинова: Нямаме информация за отпадъците, няма контрол, някой изкарва много пари, а хората се тровят"}
{"url": "http://epicenter.bg/article/V-parlamenta-obsazhdat-otlagane-ili-otmyana-na-zakona-za-sotsialnite-uslugi-/201858/2/0", "text": "Парламентарната социална комисия ще обсъди отлагане или отмяна на Закона за социалните услуги, който трябва да влезе в сила на първи януари 2020 година. Социалният министър Деница Сачева вече определи идеята за отлагането на действието на закона като разумно предложение, предава БНР.    Депутатите от комисията ще обсъдят общо четири законопроекта - единият внесен от Десислав Чуколов и група независими депутати и предвижда отмяна на Закона за социалните услуги. Другият проект, внесен от независимият депутат Ангел Исаев, предвижда навсякъде терминът „социални услуги“ да се замени със „социална подкрепа“.    Текстове, внесени от депутати от „Воля“, предвиждат отлагане влизането в сила на закона до 31 декември 2020 година. Има и още един проект, внесен от Искрен Веселинов и депутати от „Обединени патриоти“. В него също се иска отлагане на действието на закона до първи юли 2020 година.    Новият социален министър Деница Сачева вече се обяви \"за\" отлагане.    \"Това дава възможност от една страна да се влезе от режим на протести в режим на разговори. И от друга страна дава възможност да се видят всички гледни точки\", посочи Сачева.        Според протестиращите законът дава твърде много власт на държавата и неправителствените организации. Пред БНР участници в протестното шествие заявиха:    \"Не искаме да ни взимат децата, грубо казано. Това е\".    \"Тук виждате - не сме мнозинство, но сме част от тези, които сме недоволни, от промените в Закона за социалната политика (за социалните услуги), Закона за защита на детето. Това, което се планира, ще донесе голям обрат в общественото развитие. Дават се прекалено много права на неправителствените организации, които без съдебна заповед ще могат да отнемат деца от семействата.\"    \"Не може да се овластяват НПО-та и социални, които имат ясен финансов интерес\".    Министър Деница Сачева подчерта няколко пъти, че законовите текстове няма да доведат до отнемане на деца от родителите им.  ", "date": "2019.12.18", "title": "В парламента обсъждат отлагане или отмяна на закона за социалните услуги "}
{"url": "http://epicenter.bg/article/EP-obsazhda-koruptsiyata-i-konflikta-na-interesi-pri-evroparite--Balgariya-sochena-za-negativen-primer/201860/2/0", "text": "Европейският парламент обсъди вчера въпроса за корупцията и конфликта на интереси при харченето на средства от бюджета на ЕС, съобщи БТА.   Европейската комисия не търпи измамите и злоупотребите със средства от ЕС, заяви еврокомисарят Йоханес Хан. ЕК възприема много сериозно всяко съмнение и го препраща към европейската служба за борба с измамите ОЛАФ, независимо откъде го е научила, добави той. Групата на Европейската народна партия отбеляза, че участници във взимането на решенията за бюджета на ЕС имат пряк интерес от разпределението на средствата, защото имат фирми, обвързани с европейски програми. Подобни проблеми има не само в Чехия (където премиерът Андрей Бабиш е проверяван за злоупотреба със средства от ЕС - бел. кор.), но и в Словакия, Румъния, България и Малта - политиката е тясно свързана с корупция и европейски средства, посочи тази парламентарна сила.   Групата на социалистите и демократите упрекна ЕК, че дълго стои бездейна при ясни улики за злоупотреби с европейски средства. ЕК трябва да направи невъзможен конфликтът на интереси и да се намесва, когато националните власти са неспособни да разследват, призоваха социалистите.   Групата \"Обнови Европа\" призова да се изчакат заключенията от проверките срещу Бабиш и заяви, че са необходими са ясни и общи правила за всички държави в ЕС.   Зелените заявиха, че европейският бюджет финансира олигарси и Чехия не е единственият случай. Трябва да ускорим разследванията и да спрем плащанията от общия бюджет (за нарушителите), казаха Зелените.   От групата \"Идентичност и демокрация\" изразиха мнение, че в конструкцията на ЕС има недостатъци, след като има злоупотреби. Опасността в областта на земеделието и сближаването е очевидна.   Трябва да се спира финансирането, а правилата трябва да бъдат много опростени, призоваха от тази политическа група.   Европейските консерватори и реформатори (ЕКР) посочиха, че наблюдението над разходите е обща отговорност на ЕК и на държавите в ЕС и добавиха, че външните инвеститори в земя трябва да бъдат обезкуражени.", "date": "2019.12.18", "title": "ЕП обсъжда корупцията и конфликта на интереси при европарите, България сочена за негативен пример"}
{"url": "http://epicenter.bg/article/Ivo-Hristov--Evropeyskata-komisiya-da-zabrani-vrednite-pestitsidi/201862/2/0", "text": "Макар да е стъпка в правилната посока, инициативата на Европейската комисия не може да се смята за сериозен ангажимент за справяне с драматичното намаляване на дивите и домашните опрашители. Европейската комисия трябва да мисли в по-дълъг хоризонт от бизнеса, който очаква бърза ликвидност и няма сам да се откаже от пестицидите. За това е нужна воля. Това заяви Иво Христов, член на Групата на Прогресивния алианс на социалистите и демократите в ЕП, в свое изказване в пленарна зала в Страсбург, съобщават от прессекретариата на евродепутата и Агенция \"Фокус\".    По време на последното за тази година заседание на Европейския парламент бе разисквана представената през юни 2018 г. от Европейската комисия Инициатива на ЕС за защита на опрашителите. Резолюция, подготвена от Комисията по околна среда на ЕП на 3 декември, определи предлаганите мерки като недостатъчни за справяне с причините за проблема, които са свързани с измененията в климата, интензивното земеделие и загубата на естествени местообитания. Документът призовава за предприемането на мерки от страна на ЕС срещу намаляването на броя на дивите опрашители.    \"През последните години в моята страна - България - имаше десетки случаи на отравяне на пчели. Много пчелари загубиха пчелите и поминъка си, често заради пръскане с вредни хербициди и пестициди. И това е само сметката за домашните пчели, върху които имаме наблюдения. Какъв е ефектът върху всички други опрашители, можем само да гадаем. Още не знаем какъв ефект ще окаже и 5G технологията, а учените предупреждават, че тя ще има ефект върху опрашителите\", каза още българският евродепутат.  Според Иво Христов, ако не бъде поет действен, реален финансов и политически ангажимент от страна на Комисията към пчелари и научни специалисти, съдбата на тази инициатива ще бъде доста сходна с насоките на Европейския орган по безопасност на храните от 2013 г. - за намаляване на употребата на пестициди, които вредят на пчелите.    \"Шест години по-късно все още сме много по-близо до старта, отколкото до някакъв положителен резултат\", смята Христов.  Въпреки че съществуват достатъчно доказателства за проблемите, с които се сблъскват пчелите и другите насекоми, все още има много неясноти и мащабът на проблема е неизвестен. За да бъдат събрани повече данни, е необходимо отделянето на повече средства за изследвания и наблюдение на видовете опрашители в ЕС. Друга важна посока е разработването на нови видове пестициди, които са безвредни за пчелите и другите полезни насекоми.    Проучване показа, че през последните десетилетия в някои европейски региони летящите насекоми са намалели с над 75%.", "date": "2019.12.18", "title": "Иво Христов: Европейската комисия да забрани вредните пестициди"}
{"url": "http://epicenter.bg/article/Valeri-Simeonov-iska-po-tezhki-nakazaniya-za-biyachi-na-lekari--tsitira-borcheski-vits/201866/2/0", "text": "\"Обединени патриоти\" искат по-строги наказания за агресорите, които нападат медици.    С поправки в Наказателния кодекс те предлагат да се завиши минималният размер на наказанието лишаване от свобода при нападение на медицински специалист при или по повод изпълнение на службата му, предаде  .    В предложенията минималният размер на наказанието при нанасяне на тежка телесна повреда скача от 5 на 7 години затвор. При средна телесна повреда - от 3 на 5 г., а при лека - от 1 на 3 години.    Лидерът на НФСБ Валери Симеонов мотивира текстовете със зачестилите случаи на насилие над медици, като цитира най-фрапантните от последните две години. Той изтъкна, че тези атаки не намаляват, а напротив, което означавало, че наказанията са недостатъчни.    \"Случаите, които ви изредих, стават повече и се задава весела Коледа и щастлива Нова година. За съжаление можем да олицетворим тези празници с краткото стихче: \"Дядо Мраз, Снежанка малка, идват с бокс и с бухалка\", каза той.", "date": "2019.12.18", "title": "Валери Симеонов иска по-тежки наказания за биячи на лекари, цитира борчески виц"}
{"url": "http://epicenter.bg/article/Ankara--Predpriemame-deystviya-v-otgovor-na-sanktsiite-na-SASht/201855/7/0", "text": "Санкциите на САЩ заради закупуването на руски системи за противовъздушна отбрана С-400 и изграждането на газопровода „Турски поток“ няма да попречат на Турция да предприеме стъпки за защита на националната сигурност. Анкара ще предприеме мерки в отговор на действията на Вашингтон, се казва в съобщение на външното министерство на Турция, предаде БГНЕС.   Сенатът на САЩ и Камарата на представителите гласуваха днес бюджет за отбрана на стойност 738 милиарда долара, който включва “защита на европейската енергийна сигурност чрез налагане на санкции върху газопроводите “Северен поток – 2 “и” Турски поток “. Бюджетът за отбрана включва и забрана на прехвърляне на най-новия американски самолет F-35 в Турция в отговор на закупуването от Анкара на С-400. „Нелоялното възпрепятстване участието на страната ни в програмата F-35, по която тя изпълнява всички свои задължения, призива за санкции срещу страната ни поради доставки на С-400, подобни мерки срещу проекта „Турски поток“свидетелстват за неуважението на Конгреса към решенията, които ние взимаме като суверенна държава “, се казва в изявлението на турското министерство на външните работи, цитирано от РИА новости. „Членовете на Конгреса на САЩ, преследвайки вътрешнополитическите цели под въздействието на враждебни на Анкара кръгове, продължават да подкопават турско-американските отношения”, съобщи още турското външно министерство.   “Припомняме още веднъж, че езикът на заплахите и санкциите няма да попречи на Турция решително да предприеме необходимите стъпки за осигуряване на националната си сигурност. Никой не трябва да се съмнява, че Турция ще предприеме необходимите мерки в отговор на тези враждебни инициативи към страната ни”, заяви Турция. В изявлението също се осъждат “опитите за премахване на американското ембарго върху доставките на оръжие за Кипър, които биха нанесли удар върху усилията за уреждане на конфликтите на острова”.   Доставките на най-новите руски системи за ПВО С-400, които предизвикаха криза в отношенията между Турция и САЩ, започнаха в средата на юли. Според турския президент Тайип Ердоган, С-400 ще бъдат напълно действащи през април 2020 г. Вашингтон поиска от Анкара да се откаже от сделката и в замяна да придобие комплексите „Пейтриът“.   Проектът “Турски поток” включва изграждането на газопровод, състоящ се от две тръби с капацитет 15,75 милиарда кубически метра всяка. Първата линия е предназначена за доставка на руски газ за турските потребители, втората – за доставка на газ за страните от Южна и Югоизточна Европа. Стартирането на „Турски поток“ се очаква на 8 януари 2020 г. “Газпром” в края на ноември обяви, че дейностите по въвеждане в експлоатация преди пускането на газопровода са на последния етап и двете линии на “Турски поток” са готови да се напълнят с газ.  ", "date": "2019.12.18", "title": "Анкара: Предприемаме действия в отговор на санкциите на САЩ"}
{"url": "http://epicenter.bg/article/Ninova--Vnasyame-tekstove-ot-Zakona-za-sotsialnite-uslugi-v-Konstitutsionniya-sad/201899/2/0", "text": "„Изслушахме министър Сачева. Решението на групата е да гласуваме за отлагане на влизането в сила на Закона за социалните услуги с 6 месеца. Ще внесем отделни текстове от него в Конституционния съд, за да се произнесат дали те противоречат на българската Конституция\". Това заяви председателят на БСП Корнелия Нинова пред журналисти в парламента, съобщават от пресцентъра на партията.   Тя подчерта, че правителството не се е справило с решенията и комуникацията по този въпрос и това е породило огромно обществено напрежение. „Темата е изключително важна за българското семейство и българското дете“, завърши Нинова.", "date": "2019.12.18", "title": "Нинова: Внасяме текстове от Закона за социалните услуги в Конституционния съд"}
{"url": "http://epicenter.bg/article/Kubrat-Pulev-veche-e-leytenant--obeshta-da-pomaga-v-podgotovkata-na-armiyata-/201900/2/0", "text": "Един от най-успешните български боксьори Кубрат Пулев бе повишен от сержант в лейтенант от резерва на Въоръжените сили.   Тържествената церемония по присвояване на новото му военно звание състоя в Министерството на отбраната, а пагоните му връчи лично министър Красимир Каракачанов.    „Служа на Република България“, провикна се Пулев по устав, когато ги получи.     „Готов съм да съдействам на Българската армия и за подобряването на физическата подготовка на военнослужещите. Защо не? Има какво да се предаде и има какво да им дам“, обяви Кобрата след церемонията.  Той благодари на военния министър за повишението. „За мен това е огромна чест. Ще ми даде още по-голямо самочувствие, но и отговорност. Да си част от Българската армия е престиж“, категоричен е българският боксьор.    Той заяви, че няма нищо ново около организацията на предстоящия му боксов мач с Антъни Джошуа. „До 1 месец трябва да стане ясно къде ще се проведе и какво ще се случи“.    Чест е за Българската армия, че една от легендите на българския спорт е боксьор и спортист, който носи военната униформа, отбеляза министърът на отбраната Красимир Каракачанов.  „Пожелавам му още много успехи. Лично аз, надявам се и всички вие, ще бъдем горди с всяка негова победа, защото ще знаем, че неговият противник е бит и мачкан от български офицер“, подчерта министърът на отбраната Красимир Каракачанов. Началникът на Централното военно окръжие полковник Георги Петров връчи на лейтенант Кубрат Пулев знак за принадлежност към Въоръжените сили на Република България.    „С голямо удоволствие изрекох думите „Служа на Република България“. За мен те не са просто част от протокола, а ги казвам от сърце и душа. За мен е чест, престиж и авторитет да бъда част от Българската армия, независимо с какъв чин“, заяви в отговор лейтенант от резерва Кубрат Пулев.    Със заповед на министъра на отбраната за спортните си постижения през 2019 г. бяха отличени още:    Златният медалист от Седмите световни летни военни игри в турнира по джудо Ивайло Иванов (цивилен служител във военното формирование 22 980 - София) - с почетен плакет и парична награда.    С грамота:    Капитан II ранг Тодор Димитров от Военната академия „Г. С. Раковски“ - за съществен принос към българския военен спорт и издигане авторитета на Министерството на отбраната чрез участия в спортни събития със силен обществен интерес и медийно отразяване. През 2019 г. капитан II ранг Тодор Димитров пробяга най-дългото състезание в света (3100 мили) и стана 44-ият човек, успял да финишира в това състезание. За 2019 година той има официално пробягани над 6000 км в състезания.    Старши лейтенант от Служба „Военна полиция“ Стойко Гашоров, носител на сребърен медал от Световното първенство по самбо в Лимасол, Кипър, в категория мастърс ветерани.    Редник Веселин Веселинов от авиобазата във Враждебна, изкачил седемхилядника Ленин в Памир, заедно с двама свои колеги от Планинската спасителна служба.    Цивилен служител от Централното военно окръжие Николай Колев, световен шампион в дисциплината малокалибрен спортен пистолет на Световното първенство в Германия, носител на още два сребърни медала.    Традиционно бе наградена десетката на най-добрите спортисти на Министерството на отбраната. Военен спортист на годината стана майор Илия Куцаров от военното формирование 22 800 София, който се състезава успешно в спортовете маратон, лека атлетика и планинско бягане.    Командирът на Сухопътните войски генерал-майор Михаил Попов получи купата за първото място в комплексното класиране от Държавните военни шампионати през 2019 г. за първото място на военното формирование 22 450 – София.    „Искам да ви благодаря затова, че сте пример за останалите военнослужещи и цивилни. Това, което правите, издига нашия престиж като Въоръжени сили. Постиженията в Китай това лято показват, че във Въоръжените сили има спортисти, които са на световно ниво. Пожелавам ви нови успехи догодина, които разбира се означават и повече усилия“. Това заяви министърът на отбраната Красимир Каракачанов в поздравлението си към военните спортисти.    Министърът на младежта и спорта Красен Кралев благодари за сътрудничеството на Министерството на отбраната и Българската армия и пожела: „Следващата година заедно да празнуваме световната титла на Кубрат Пулев и олимпийската титла на Ивайло Иванов“.    „Благодарим за ресурсното осигуряване на двете министерства“, каза заместник-началникът на отбраната вицеадмирал Емил Ефтимов, председател на Националната военна спортна федерация. „Нека спортът бъде не само част от живота на Българската армия, а част от живота на всеки военнослужещ и цивилен служител“, допълни той.   Кубрат Пулев има забележителна кариера в тежката категория на аматьорския и професионалния бокс. В периода между 2005 г. - 2010 г. (докато е състезател на мъжкия национален отбор на България) Кубрат Пулев е военнослужещ (сержант) в Центъра за високо спортно майсторство към Министерството на отбраната. Участвал е и е печелил медали от десетки международни и национални турнири; има изиграни около 300 мача. Първия си медал при мъжете от Световно първенство в категория +91 кг печели през 2005 г. в Китай. През 2008 г. Пулев спечели европейска титла в Ливърпул като наред с другите признания, за това постижение получи награда за най-добър армейски спортист на 2008-а. От 2009 г. се състезава успешно в професионалния бокс. През 2011 г. (вече сержант от резерва) Кубрат Пулев спечели първия си трофей при професионалистите - интернационалния пояс на Международната боксова федерация (IBF) в тежка категория. През 2012 г. стана европейски шампион при професионалистите. Същата година получи награден знак „За принос към Министерството на отбраната“.   Пулев стана и официален претендент за световната титла на Владимир Кличко, версия IBF. Срещата с Кличко се състоя през 2014 г. и завърши с първа загуба на българина след 20 поредни победи на професионалния ринг. В следващите години Кубрат Пулев записа отново няколко успешни мачове и титли в кариерата си (2016 г. за втори път е европейски шампион за професионалисти).    С боксовата си кариера Кубрат Пулев се превърна в един от най-популярните български спортисти в бойните спортове в световен мащаб. Известен е с родолюбието си, подкрепата на обществени и национални инициативи, а успехите му на спортното поле допринасят за издигане на авторитета на Българската армия.  ", "date": "2019.12.18", "title": "Кубрат Пулев вече е лейтенант, обеща да помага в подготовката на армията "}
{"url": "http://epicenter.bg/article/Evropa-Nostra-pozdravi-Rashidov-za-izklyuchitelnata-mu-rolya-v-opazvaneto-na-nasledstvoto-na-Balgariya/201901/2/0", "text": "Европа Ностра - най-голямата организация за културно наследство в Европа, поздрави днес председателя на парламентарната Комисия по културата и медиите Вежди Рашидов за изключителната му роля в опазването и популяризирането на наследството и културата на България.   “Благодарение на направеното от Вас съвременният човек може да се пренесе в богатствата на една древна история като се разходи на Ларгото или като разгледа уникалния археологически музей в некропола под храма “Света София”, тези два обекта и още десетки други събират възхищението на безброй посетители”, с тези думи вицепрезидентът на Европа Ностра Пийт Яспърт се обърна към Вежди Рашидов на днешната им среща в Народното събрание.   Двамата разговаряха за усилията на европейските страни и на неправителствените организации за опазването на културното наследство на най- стария континент. Г-н Яспърт приветства и идеята на Вежди Рашидов България да е домакин догодина на среща на председателите на комисиите по култура на парламентите на страните членки на ЕС, за да обсъдят изработването на общ европейски стандарт за борбата с нелегалния трафик на артефакти и с фалшифицирането на произведения на изкуството. Друга тема, която засяга и европейските държави, е преодоляването на проблема с фалшивите новини.", "date": "2019.12.18", "title": "Европа Ностра поздрави Рашидов за изключителната му роля в опазването на наследството на България"}
{"url": "http://epicenter.bg/article/Shefat-na-BLS--Nyakoi-lekari-ne-poluchavat-i-dve-minimalni-zaplati-/201902/2/0", "text": "„Малко ми се струва нереалистично няколко човека да определят бъдещето на здравеопазването в България.“ Това каза в предаването „Хоризонт до обед“ на БНР председателят на Българския лекарски съюз (БЛС) д-р Иван Маджаров по повод протестите на медицински сестри и срещите им в институциите.    „Всеки има право да се бори за по-добро възнаграждение, но що се отнася до структура, финансиране и система на здравеопазване, има експерти в тази област“, посочи той.    Протестите на медицински сестри отново задълбочиха разделението в здравната гилдия и противопоставянето между сестри, лекари и пациенти. Сестрите поискаха минимални възнаграждения от 950 лева, а от БЛС настояват в новия рамков договор да бъде конкретизирано как точно ще се изплащат заплати от приходите от клиничните пътеки.    „Колкото и да се твърди, че няма точно изчисление каква част от цената на пътеката е за персонала, явно практиката показва, че всички лечебни заведения плащат заплати предимно от приходи по клинични пътеки“, изтъкна д-р Маджаров, според когото има още няколко дни за изчистване на текстовете преди да се подпише новият Национален рамков договор.        \"Лекари на световно ниво у нас получават по-високо възнаграждение от колегите си, но 85-90 на сто от лекарите получават съвсем малък процент различна заплата в сравнение със специалистите по здравни грижи, с които работят в екип. И това е факт. Може да се провери“, подчерта още Иван Маджаров.    „Ако направим справка, ще видите, че наистина само лекари на световно ниво, които извършват уникални неща, редки, получават сравнително високи заплати, нормални за европейските лекари. Останалите колеги, някои от тях дори не получават и две минимални работни заплати за страната“, изтъкна той.        Относно разказите на протестиращи сестри за надписване на клинични пътеки Маджаров изтъкна, че е било редно това да бъде съобщено на компетентните органи по-рано.    „Смятам, че всеки, който е свидетел или участник във всякакъв род манипулации и фалшификации би трябвало веднага да информира съответните органи. Да не говорим, че изобщо не трябва да участва в такива манипулации. Бях учуден, че няколко години след това или месеци, нямам представа кога, разказват в миналото, като някаква приказка“, коментира д-р Маджаров.    „Никога не сме заставали зад това, че трябва да се издържаме в резултат на манипулации и „фалшиви“ клинични пътеки. Ние настояваме, че трябва да се издържаме от добре остойностени, добре платени медицински дейности“, допълни председателят на Българския лекарски съюз.        „Дълги години потискане на цените на клиничните пътеки водят до това – с години, с години ниски цени, а сега в момента сме изправени пред проблем, огромен, защото не можем за една година да повишим цените с 50 или 100%, за да се случи нещо осезаемо. Ясно е, че изоставането през годините се е трупало,“ коментира д-р Маджаров.  ", "date": "2019.12.18", "title": "Шефът на БЛС: Някои лекари не получават и две минимални заплати "}
{"url": "http://epicenter.bg/article/Voennomeditsinska-akademiya-tarsi-da-naznachi-25-lekari-/201906/2/0", "text": "Със заповед на министъра на отбраната е обявен конкурс за 25 вакантни длъжности във Военномедицинска академия (ВМА) за приемане на военна служба на лица, завършили граждански висши училища в страната и в чужбина, съобщават от МО.    Обявените места са за лекари, като има свободни позиции в няколко клиники – в София, Варна и Пловдив. Търсят се и медици за медицински пунктове на няколко военни формирования в страната. Минималното образование и квалификация, които трябва да притежават кандидатите, е магистър-лекар. За една от позициите се изисква и придобита специалност \"Гастроентерология\".    Конкурсът ще се проведе на два етапа - изпит по физическа подготовка по Единния армейски тест и събеседване с кандидатите. Заявления за участие се подават лично и писмено до началника на ВМА чрез структурите на Централно военно окръжие до 31.01. 2020 г.    Сред изискванията за кандидатите са: да притежават образование, съответстващо на изискванията на длъжността; да не са по-възрастни от 40 години; да са годни за военна служба; да не са осъждани за умишлено престъпление от общ характер, независимо от реабилитацията и срещу тях да няма образувано наказателно производство за умишлено престъпление от общ характер; да нямат друго гражданство; да не са освобождавани от военна служба поради наложено дисциплинарно наказание „уволнение” и др.    На военна служба могат да се приемат и лица, изпълнявали военна служба (кадрова военна служба), които отговарят на условията.    Повече информация за вакантните длъжности, условията и начините за кандидатстване в конкурса за вакантни длъжности за лекари в структурите на ВМА, може да откриете тук   ", "date": "2019.12.18", "title": "Военномедицинска академия търси да назначи 25 лекари "}
{"url": "http://epicenter.bg/article/Manol-Genov--Kontrolat-po-vnos-na-otpadak-za-gorene-e-cherna-dupka-v-ekologichnata-politika-na-GERB/201908/2/0", "text": "Истинска черна дупка в екологичната политика на правителството на ГЕРБ е контролът по внос на отпадък за горене. Тук изрично не става дума за режима на внос с цел рециклиране. Разбрахме, че колкото по-навътре влизаме в скандала с вносните тоновe отпадък за горене, толкова по-страшно става. Хората не са виновни, че не разбират огромната разлика между отпадък за рециклиране и внесен от чужда държава опасен отпадък с цел горене. Не са виновни и че не се сещат да се интересуват какво се гори в ТЕЦ-овете или какво се складира тук и там. Това каза народният представител от ПГ на \"БСП за България\" и член на Изпълнителното бюро Манол Генов в представяне на мотивите за изслушването на министър Нено Димов за отпадъците, съобщиха от пресцентъра на партията.      Трябваше карабинерите в Милано да свършат работата със задържаната влакова композиция с почти 900 тона неясен отпадък с дестинация България, та МОСВ да тръгне да се оправдава с процедури и наредби. Няма кой да повярва как оттук насетне българските ековласти щели да контролират или съдействат. А досега нещо по темата?    Само за една седмица време се оказа, че има достатъчно драстични доказателства, че екологичното министерство и неговите уж контролни институции реално отказват или прикриват нуждата от контрол. Трябваше Върховен административен съд да принуди МОСВ да даде достъп до информация за това кои са фирмите за последните 2017 и 2018 година, които имат право да внасят отпадък. Аргументът, че тази информация е търговска, а не обществена и по тази причина не може да се разгласява е скандално укриване на обществено значима информация.    Никак по-лек не е скандалът с откровеното съдействие, което екоинституците, в случая РИОСВ-Стара Загора, е извършило, спестявайки изрична Оценка за въздействие върху околната среда на вносен отпадък за горене в ТЕЦ-ове на известен бизнесмен. Каква само нормативна „вратичка“ са намерили, наричайки горенето „експериментално“ . И така нямало нужда от ОВОС. Е, и за това има съдебно произнасяне и то в никакъв случай не е в полза на МОСВ.    Какво се гори в злощастните български ТЕЦ-ове и каква е съдбата на остатъчната пепел след това- очевидно това не вълнува експертите и чиновниците-експерти на министър Нено Димов. Какво се внася от чужбина с тази цел- също. Дори бивш екологичен министър преди дни потвърди, че няма действащ режим за такъв контрол. Що за оправдание е, че от страна на МОСВ не било искано официално разрешение за внос. Ами естествено, че няма да е искано. Това е канал за трафик на неясен отпадък, от които чуждестранен бизнес пести, а нашенските посредници и бизнесмени печелят. Вероятно и с основание са спокойни докато карабинерите не им нарушиха рахата в трафика.    Министър Димов едва ли е притеснен от логиката, че е невъзможно задържаната влакова композиция, тръгнала за България, да е първа? Колко ли е имало още? И как ли да се притесни и да намери начин да провери какво до момента се е горило в ТЕЦ-овете, например?    Трябваше едно авторитетно тв предаване отпреди дни да покаже на българската общественост как България вече е една от актуалните точки за мафиотски трафик на опасен отпадък. Министерството на екологията ни обаче дни по-рано се опита да омаловажи скандала като предпочете тезата, че това било медийна информация. Не, не е, на миланската прокуратурата е, това чухме всички.    Сега чакаме продължение. И повярвайте, имаме повече надежда на италианското разследване, отколкото на българското екоминистерство. Последното дори не пожела да ни покаже, че се е притеснило и стреснало.  ", "date": "2019.12.18", "title": "Манол Генов: Контролът по внос на отпадък за горене е черна дупка в екологичната политика на ГЕРБ"}
{"url": "http://epicenter.bg/article/Megan-Markal-oglavi-klasatsiya-na-horata--s-koito-sa-se-otnesli-nay-nespravedlivo/201903/10/99", "text": "Съпругата на принц Хари - Меган Маркъл оглави класация на хората, с които са се отнесли най-несправедливо във Великобритания, като половината от анкетираните са казали, че годината за нея е била ужасна, пишат \"Мирър\" и БТА. Херцогинята на Съсекс е обсипвана с критики още от приказната й сватба през 2018 г. Неодобрение предизвиква всичко - от цвета на лака й за нокти, до начина, по който държи бебето си Арчи.   Тя самата призна, че животът й е труден, откакто се е присъединила към кралското семейство и изминалата година за нея е била \"голямо предизвикателство\". В челната петица са също комикът Ант Макпартлин, кралицата, Грета Тунберг и Алекс Холивуд. ", "date": "2019.12.18", "title": "Меган Маркъл оглави класация на хората, с които са се отнесли най-несправедливо"}
{"url": "http://epicenter.bg/article/Maykal-Daglas-e-po-shtastliv-ot-vsyakoga--pokaza-porasnalata-si-vnuchka/201936/10/100", "text": "Холивудският актьор Майкъл Дъглас днес е много щастлив – внучката му Луа става на 2 годинки. По този повод той публикува в профила си във Facebook очарователна снимка с нея и послание с много обич:   „ !“   Майкъл Дъглас стана дядо за първи път на 18 декември 2017 г., когато големият му син Камерън Дъглас и партньорката му Вивиан Тайбс го дариха с внучка.   Актьорът има още две деца - момче и момиче, от Катрин Зита-Джоунс. Дилън е на 19 години, а Карис - на 16.", "date": "2019.12.18", "title": "Майкъл Дъглас е по-щастлив от всякога, показа порасналата си внучка"}
{"url": "http://epicenter.bg/article/Lavrov--Novata-vlast-na-ES-otvarya-pat-za-nov-start-v-otnosheniyata-s-Rusiya/201846/7/0", "text": "\r\n \r\n Русия е част от европейското цивилизационно пространство, но Европейският съюз не е готов за равноправни отношения, заяви външният министър Сергей Лавров в своята статия „Съседи по европейски“, публикувана в „Российская газета“. \r\n   \r\n Европейският съюз не е готов за равноправни отношения, заяви външният министър Сергей Лавров в своята статия „Съседи по европейски“, публикувана в „Российская газета“.  \r\n   \r\n Външният министър отбелязва, че в Брюксел се опитват изкуствено да разделят Европа на „автентичната“ и \"неистинската\".    „В брюкселския лексикон терминът „Европа“ окончателно се е превърнал в синоним на „Европейския съюз“. „Истинската“ Европа - това са членовете на ЕС, а всички останали страни на континента все още предстои да заслужат „висшето звание европейци“. По този начин те отново се опитват изкуствено да разделят континента, изкривяват както географията, така и историята“, пише Лавров.  Според министъра Брюксел на практика не е готов за равноправие в отношенията с Москва. В същото време той подчерта, че географски, исторически, икономически и културно Русия е била, е, и ще бъде неразделна част от Европа.    \"Притежавайки уникална идентичност, с която с право се гордеем, ние сме част от европейското цивилизационно пространство. През вековете Русия допринася за разширяването й - чак до Тихия океан\", добавя той.    В същото време Лавров изразява увереност, че промяната на ръководството на Евросъюза и началото на нов институционален цикъл ще отвори възможност за „нов старт“ в отношенията с Русия. Според него Москва е отворена за взаимоизгодно, справедливо и прагматично сътрудничество с ЕС в хармония с интересите на съюзниците и всички останали партньори в Евразия. „Това е единственият начин да се изгради жизнеспособен модел на дългосрочни отношения, който да отговаря на интересите и стремежите на страните и народите на целия Евразийски континент“, подчертава външният министър.  Отношенията между Русия и Европейския съюз се влошиха поради ситуацията в Украйна и около Крим. Западът, обвинявайки Москва, че се намесва в делата на Киев, наложи санкции срещу нея. Русия предприе ответни мерки, предприе курс към заместване на вноса и неведнъж нарече обвиненията срещу нея неоснователни. Напоследък в страните от ЕС все по-ясно звучат мнения за необходимостта от премахване на санкциите. \r\n Източник: БГНЕС \r\n \r\n", "date": "2019.12.18", "title": "Лавров: Новата власт на ЕС отваря път за нов старт в отношенията с Русия"}
{"url": "http://epicenter.bg/article/Rusiya--NATO-se-gotvi-za-voyna/201847/7/97", "text": "Ученията на НАТО в балтийските страни, Полша и акваториите на Черно и Балтийско морета говорят, че Алиансът се подготвя за голям конфликт. Това съобщи началникът на Генералния щаб на руската армия Валерий Герасимов пред чуждестранните военни аташета, предават ТАСС и Агенция \"Фокус\".    „Военната активност се засилва в балтийските страни и Полша, Черно и Балтийско море, а военните учения на блока се увеличават. Техните сценарии показват целенасочена подготовка на НАТО за задействане на силите му в мащабен военен конфликт“, заяви Герасимов, цитиран от „Червена звезда“.    В същото време, отбеляза той, блокът разпространява тезата за „руската военна заплаха“, интерпретирайки всички действия на Русия за гарантиране на сигурността ѝ или всякакви планирани прозрачни мерки в областта на военното строителство като „заплаха за мира“.    „В доктриналните документи на Брюксел Русия има статут на противник“, подчерта генералът.    Освен това, добави той, на последната среща на върха на НАТО в Лондон пактът обяви завършването на формирането на сили и средства за висока готовност като част от инициативата „четири по тридесет“. Бе обявено и значително повишаване на ефективността на прехвърлянето на войски и засилването на силите по „източния фланг“ на съюза.    „За да се гарантира господство в космическото пространство, на срещата на върха, беше решено космосът да бъде признат като отделна сфера за водене на военни действия, заедно със сушата, въздуха, морето и киберпространството“, добави началникът на Генералния щаб, припомняйки, че разполагането на американските сили за противоракетна отбрана в Европа продължава.    Герасимов припомни също, че от 2016 г. страните членки на алианса са увеличили разходите за отбрана със 130 млрд. долара, а до 2024 г. се планира увеличаването им с 400 млрд. долара. Той подчерта, че действията на блока увеличават напрежението и намаляват нивото на сигурност по линията на контакт между Русия и НАТО.  ", "date": "2019.12.18", "title": "Генщабът на руската армия алармира: НАТО се подготвя за голяма война! "}
{"url": "http://epicenter.bg/article/-quot-Alternativa-za-Germaniya-quot--SASht-ne-tryabva-da-se-namesvat-za-gazoprovoda--quot-Severen-potok-2-quot--/201864/7/0", "text": "Членът на фракцията \"Алтернатива за Германия\" (AfD) в Бундестага Щефан Котре заяви в сряда, че САЩ трябва да стоят далеч от доставките на руски газ през Украйна, предава БНР.    Той добави, че основната причина за изграждането на газопровода \"Северен поток 2\" е \"осигуряване на газ за Европа, така че няма връзки между доставката на ресурси и маршрута за транзит на газ\". Котре също така посочи, че \"Северен поток 2\" трябва да започне да функционира в скоро време.    Неговите коментари са факт, след като във вторник Сенатът на Съединените щати одобри проектозакон за бюджета за отбрана през 2020-а година, който включва въвеждането на американски санкции по отношение на проекта за газопровода \"Северен поток 2\".    Настоящото споразумение за транзит на природен газ от Русия през Украйна за Европа пък изтича в края на настоящата година, като все още няма сключена нова сделка.    По-рано тази седмица обаче вицепрезидентът на Европейската комисия Марош Шефчович обяви, че следващият кръг от тристранните газови преговори между Европейския съюз, Русия и Украйна за постигане на споразумение за газова сделка се очаква да се проведе в четвъртък (19-и декември).  ", "date": "2019.12.18", "title": "\"Алтернатива за Германия\": САЩ не трябва да се намесват за газопровода \"Северен поток 2\"! "}
{"url": "http://epicenter.bg/article/Balgarski-biznesmen-e-zamesen-vav-finansov-skandal-s-Partiyata-na-svobodata-v-Avstriya/201870/7/0", "text": "Барбара Капел, политик от крайнодясната Партия на свободата в Австрия, направи сензационни разкрития за финансов скандал, в който има и следа на български бизнесмен, който живее във Виена. Това пише сайтът  . Бившият депутат в  е получила от български бизнесмен с инициал С.    По нейните думи през 2018 г. българинът и неговият партньор са искали да изкупят пенсионното дружество от австрийска застрахователна компания. Тъй като сделката е била блокирана, бизнесменът  Сумата от 55 000 евро, предадени в плик в рамктие на три срещи във виенски хотел, са били в знак на благодарност за извършената от услуга от нея. Покупката обаче не се е състояла и сега бизнесменът си иска парите обратно. „Страхувам се. Предприемачът е доста опасен. Той си иска парите обратно”, разказва Барбара Капел. Според нея всичко, което тя е направила, е напълно законно – приела е дарението за партията и го е предала по каналния ред. Това е  падна след аферата „Ибисагейт“ с бившия вицеканцлер   , в което се представя като племенница на руски олигарх и казва, че иска да инвестира около 250 милиона евро в Австрия. Щрахе й обяснява как да дари пари на неговата партия посредством сигурна неправителствена организация.  , което доведе до идването на власт на Партията на свободата.  ", "date": "2019.12.18", "title": "Български бизнесмен е замесен във финансов скандал с Партията на свободата в Австрия"}
{"url": "http://epicenter.bg/article/Peter-Siyarto---quot-Turski-potok-quot--ne-e-proekt--koyto-obsluzhva-edinstveno-interesite-na-Rusiya-/201877/7/0", "text": "Газопроводът „Турски поток“ не трябва да се смята за проект, който обслужва единствено интересите на Русия. Това заяви министърът на външните работи Петер Сиярто в интервю пред телевизионния канал RTVI, цитирано от Агенция \"Фокус\".    Унгарският дипломат №1 освен това се оплака, че Будапеща е загубила 8,5 милиарда евро от антируските санкции, но в същото време увери, че Унгария ще се придържа към позицията на Европейския съюз по въпроса.    „Да се счита „Турски поток“ за проект, в който Русия доминира, е неправилно“, заяви първият дипломат на Будапеща.    „Нека разгледаме страните, участващи в проекта: Русия, Турция - член на НАТО, България - член на ЕС и НАТО, Сърбия - кандидат за членство в ЕС, Унгария - член на ЕС и НАТО. По-голямата част от страните, участващи в проекта, са членове на НАТО. Нечестно е да се счита за изцяло руски проект,“ добави той.    Външният министър заяви, че основният му интерес се състои в осигуряването на доставката на газ в Унгария.    „Как мога да направя това? Водя разговори с Русия, Турция, България, Сърбия, за да изградя този нов маршрут“, обясни той.    „Какво мога да направя в тази ситуация като министър, отговорен за енергийните преговори? Мога да провеждам разговори с Русия за бъдещи доставки на газ. Защо? Защото няма други възможности“, отбеляза той.    Централноевропейските страни „трябва да осигурят доставките на газ, да осигурят нашата сигурност и очевидно е необходимо да поддържаме диалог с Русия“, добави той.    Сиярто засегна и темата за антируските санкции на ЕС, като се оплака, че досега Унгария е загубила 8,5 милиарда и много възможности за износ.    „Откакто [ЕС] наложи санкции, бяха загубени общо 8,5 милиарда долара“, заяви Сиярто. „Русия беше вторият ни най-голям търговски партньор преди санкциите. Разбира се, загубихме много възможности за износ“, добави той.    Сиярто обаче отбеляза, че Унгария никога не е нарушавала европейското единодушие относно санкциите и няма да го направи в бъдеще.    „Въпреки че винаги насърчаваме честен диалог, санкциите значително усложняват работата ни от политическа и икономическа гледна точка“, обясни той.  ", "date": "2019.12.18", "title": "Петер Сиярто: \"Турски поток\" не е проект, който обслужва единствено интересите на Русия "}
{"url": "http://epicenter.bg/article/Ucheni-predlagat-otpadatsite-ot-himicheski-orazhiya-da-se-izpolzvat-za-podobryavane-na-asfalta/201880/7/0", "text": "Учени от Курганската държавна селскостопанска академия „Т. С. Малцев“ предлагат да се използват безопасните отпадъци от унищожаването на химическо оръжие, за да се удвои пластичността на асфалтобетона, предава ТАСС, цитирана от Агенция \"Фокус\".    Руската федерация е натрупала голямо количество отпадъци в резултат на унищожаването на подобен тип снаряди след подписването на Конвенцията за забрана на производството, съхранението и разпространението на химическо оръжие. Сега уралските учени предлагат да ги използват в пътното строителство.    „Отпадъците, получени по време на унищожаването на химическо оръжие, са битумно-солева маса (БСМ). След проведени експерименти, успяхме да установим, че въвеждането й в асфалтовите смеси значително увеличава техните механични характеристики. Предлагаме тази смес да се използва тази смес за повишаване пластичността на бетона и асфалтови павета\", цитира агенцията думите на един от учените от университета. Съгласно думите му, по този начин експлоатационният живот на пътното платно ще се увеличи значително, а разходите за поддръжката му ще бъдат намалени.    Учените вече са получили патент за разработка във Федералния институт за индустриална собственост.", "date": "2019.12.18", "title": "Учени предлагат отпадъците от химически оръжия да се използват за подобряване на асфалта"}
{"url": "http://epicenter.bg/article/EP-otbelyaza-10-godishninata-na-Lisabonskiya-dogovor-s-raznoposochni-otsenki-na-dokumenta/201883/7/0", "text": "10-годишнината от влизането в сила на Лисабонския договор бе отбелязана днес от Европейския парламент, съобщава Dariknews. Политическите сили се разминаха в оценката си за документа, дал повече правомощия на ЕП и въвел задължителна рамка за основните права на гражданите.    Групата на Европейската народна партия посочи, че договорът е създал възможност ЕС да говори с един глас в областта на международните отношения. ЕС трябва да бъде само там, където ще има положително въздействие върху живота на гражданите. Само когато имат усещането за контрол над своите избраници, хората ще имат доверие в ЕС, заявиха евродепутатите.    Групата на социалистите и демократите посочи, че гражданското общество трябва да се чувства част от процеса на взимането на решения на европейско равнище. Нуждаем се от справедлива данъчна система, а броят на въпросите, решавани с единодушие, може да се намали, посочиха социалистите.    Групата \"Обнови Европа\" призова за промени в европейските правила заради изменената среда в последното десетилетие. Трябва да имаме предвид очакванията на гражданското общество, защото ЕС не е възможен без гражданите, заявиха либералите.    Според Зелените Лисабонският договор е влязъл в сила, въпреки съпротивата на част от европейските граждани, например срещу свободното движение на капитал. Зелените предложиха занапред ЕС да помисли за уеднаквяването на данъчното облагане за дружествата.    Групата \"Идентичност и демокрация\" коментира, че днес институциите на ЕС и гражданите са по-слаби отпреди 10 години. Според Европейските реформатори и консерватори (ЕКР) договорът от Лисабон е довел до разделение и упадък на демокрацията, до прекалена централизация и изземане на правомощия от държавите. ЕКР изрази мнение, че договорът е допринесъл за бавно и тромаво взимане на недалновидни решения, предизвикали до съмнения в работата на институциите.    Европейската обединена левица посочи, че случаят с кризата в Гърция е онагледил недемократичността на институциите на ЕС. Групата определи днешния европейски пазар като безчувствен и отбеляза, че Европейската комисия подкрепя намерения като пенсионната реформа във Франция, предизвикала масови протести. Борбата с данъчните измами е много трудна, често договорът от Лисабон се използва като оправдание да не се прави необходимото. Този договор трябва да отпадне, редно е да се въведе задължително допитване до общественото мнение, да се прекъсне достъпът на лобистите (до институциите), да се обмисли уеднаквяване в ЕС по социалните и данъчните въпроси, призоваха левите.    Председателят на Европейската комисия Урсула фон дер Лайен заяви, че Лисабонският договор е придал дух на Евросъюза. По нейните думи с този документ гражданите са получили централна роля. \"Трябва да чуем какво ни казват гражданите и да отговорим на техните тревоги\", добави тя.    Председателят на Европейския съвет Шарл Мишел посочи, че договорът е създал възможност ЕП да определя посоката на ЕС. \"Имаме основания за оптимизъм, защото започва нов институционален цикъл\", допълни той.", "date": "2019.12.18", "title": "ЕП отбеляза 10-годишнината на Лисабонския договор с разнопосочни оценки на документа"}
{"url": "http://epicenter.bg/article/Ursula-fon-der-Layen--Velikobritaniya-shte-zagubi-poveche--ako-nyama-sdelka-/201891/7/0", "text": "Председателят на Европейската комисия Урсула фон дер Лейен заяви в сряда, че графикът за излизане на Великобритания от Европейския съюз е \"изключително предизвикателен\", предаде Ройтерс.    Изказвайки се в Брюксел пред Европейския парламент, г-жа Фон дер Лайен също така заяви, че ако до края на 2020 година не бъде финализирано търговско споразумение с Обединеното кралство, \"това ще нанесе повече вреда на Великобритания, отколкото на Европейския съюз\". Тя допълни, че Брекзит е само \"началото на нови отношения\", а не \"краят на нещо\" и че тя се надява двете страни да имат \"безпрецедентно партньорство\" в следващите години.    \"Графикът пред нас е изключително труден. Завършва до декември 2020 година. Остава ни много малко време. В случай, че не успеем да сключим споразумение до края на 2020 година, отново ще се сблъскаме със ситуация на ръба на пропастта\", отбеляза шефът на ЕК.    \"Това очевидно би навредило на нашите интереси, но би повлияло на Обединеното кралство повече, отколкото на нас, тъй като Европейският съюз ще продължи да се възползва от своя единен пазар, митническия съюз и 70-те международни споразумения, които сме подписали с нашите партньори\", допълни тя.    Британските законодатели са готови да гласуват в петък по предложения от премиера Борис Джонсън законопроект за излизане на Великобритания от ЕС на 31-ви януари догодина. Вчера стана ясно, че законопроектът за Брекзит ще бъде променен, като страната ще бъде задължена да приключи с т.нар. \"преходен период\" до края на 2020-а година, независимо от това дали ще има или не търговско споразумение с ЕС.  ", "date": "2019.12.18", "title": "Урсула фон дер Лайен: Великобритания ще загуби повече, ако няма сделка "}
{"url": "http://epicenter.bg/article/EP-preizbra-Emili-O-39-Rayli-za-ombudsman-na-ES/201909/7/0", "text": "Европейският парламент преизбра днес за втори мандат омбудсмана на ЕС Емили О'Райли. За длъжността се състезаваха петима кандидати, като при първото гласуване вчера не бе определен победител, но О'Райли поведе надпреварата, съобщи Нова.тв.   В изявление след обявяването на избора днес тя посочи, че в следващите пет години ще подкрепя усилията за прилагането на високи изисквания към чиновниците, за прозрачност и етика в общностните институции.   Основна цел ще остане борбата с липсата на прозрачност при създаването на европейското законодателство, добавя О'Райли. Трябва да спрем да обвиняваме Брюксел, защото често националните правителства взимат ключовите решения, пояснява тя.", "date": "2019.12.18", "title": "ЕП преизбра Емили О'Райли за омбудсман на ЕС"}
{"url": "http://epicenter.bg/article/Kremal--Sanktsiite-na-SASht-za--Severen-potok-2--narushavat-mezhdunarodnoto-pravo-/201911/7/97", "text": "Санкциите на САЩ по отношение на газопровода „Северен поток-2“ нарушават международното право, твърди Дмитирий Песков, говорител на руския президент Владимир Путин. Той направи изявлението си на брифинг в Москва, пише московското издание “Коммерсантъ”, цитирано от Агенция \"Фокус\".    „Москва не одобрява такива действия, нито пък Европа, те не се харесват и на Берлин и Париж“, каза Песков пред журналистите. Той добави, че такива действия от страна на Вашингтон представляват нарушения на международното право, „което е идеален пример за недобросъвестна конкуренция и разпространяване на изкуственото господство на европейските пазари“.    Според него това води освен всичко друго и до налагането на по-скъпи и неконкурентни продукти на европейските потребители, в случая „по-скъп природен газ“.    Песков още заяви, че санкциите няма да спрат изграждането на газопровода.    „Изхождаме от факта, че този проект ще бъде завършен“, каза той.    По-рано американски източници в Белия дом заявиха пред местните медии, че САЩ няма да могат да окажат влияние върху строителството на газопровода „Северен поток-2“. Според един от тях Вашингтон обаче ще се опита да повлияе и на други енергийни проекти в Русия.    По-рано Сенатът на САЩ одобри законопроект за бюджета на фискалната 2020 г., който предвижда и санкции срещу газопроводите „Северен поток-2“ и „Турски поток“. Сенаторите обосноваха решението си с опит за „защита на европейската енергийна сигурност“.  ", "date": "2019.12.18", "title": "Кремъл: Санкциите на САЩ за „Северен поток-2“ нарушават международното право "}
{"url": "http://epicenter.bg/article/Amerikanskite-voenni-se-vrashtat-v-Siriya/201913/7/0", "text": "Американските военни, които след началото на турската офанзива „Мирна пролет“ изтеглиха своите сили от 16 бази и укрепени постове в Сирия, са се върнали в шест бази, съобщава БГНЕС.   Американските бойци в момента укрепват позициите си в североизточна Сирия в района на границите с Турция и Ирак, както и в районите на нефтените полета.   В провинция Хасеке в североизточна Сирия американски бойци са дислоцирани в пет бази и укрепени постове. Освен това американците създават още два укрепени поста в селищата Кахтания и Хасеке, както и в Химо, намиращо се в района на Камишли. САЩ планират да засилят сигурността в нефтените находища в Хасеке и да се укрепят близо до сирийско-турската граница, посочва агенцията. Според информацията американската армия в момента е разположена в 11 бази и укрепени постове в Сирия. Пет от тях са разположени в Хасеке, четири в Дейр ес-Зор и две в Ракка. В провинция Дейр ес-Зор американските военни изграждат още два контролно-пропускателни пункта.   Съединените щати и Турция на 17 октомври заявиха, че са се съгласили да прекратят военната операция на Турция за 120 часа и за изтеглянето на кюрдските сили от 30-километровата буферна зона на турско-сирийската граница, която Анкара възнамеряваше да контролира самостоятелно. По-късно турският президент Ердоган заяви, че САЩ не са изпълнили изцяло своите задължения към Анкара като част от споразуменията за Сирия, поради което Анкара не е готова на компромиси.", "date": "2019.12.18", "title": "Американските военни се връщат в Сирия"}
{"url": "http://epicenter.bg/article/Pendarovski--Nikakva-promyana-na-granitsite--nikakva-nova-Yugoslaviya/201919/7/0", "text": "Македонският президент Стево Пендаровски категорично се противопостави на всякакви опити за прекрояване на границите на Балканите.   В първото си годишно обръщение пред парламента, откакто бе избран за президент, Пендаровски подчерта, че отхвърля и всякакви предложения за някаква нова Югославия.   “По отношение на т.нар.  “ Мини Шенген“ искам да подчертая, че за бъде ефективен този проект в него трябва да участват всичките 6 държави от Западните Балкани, а не само три в тях /в момента участват РС Македония, Албания и Сърбия – бел.ред./. Същата позиция защитавах и по отношение на т.нар. инициатива “Балкански Бенелюкс”, която имаше по-различна логика за свързването на държавите от региона”, каза Пендаровски и добави:   “Убеден съм, че през 21-ви век Балканите нямат нужда от държавните идеологии от 19 и 20-ти век, включително и да говорим за някакво възобновяване на някаква нова Югославия или пък създаване на балкански съюзи, които да противопоставят едни срещу други. Ако наистина искаме по-добър живот, тогава сме длъжни да се обединим около европейския модел след Втората световна война – помним миналото, но то остава в архивите, а днес говорим за бъдещето”, поясни Стево Пендаровски.   “Тъй като на Балканите времето тече бавно в сравнение с други места по света, и през 2019г. определени центрове по света разговаряха за нови корекции на границите на Балканите и нещо повече – за размяна на територии и хора.”   “От самото начало моята позиция бе и остава една и съща – нова промяна на балканските граници ще ни върне във времето от началото на 1990-те години. Това ще предизвика напрежение и нови конфликти. С цялото ми уважение към всички, които участват в преговорите между Белград и Прищина, тази си позиция съм защитавал пред всички чужди държавници, с които съм разговарял. Разбира се, това съм казал и на президентите както на Сърбия, така и на Косово”, поясни още македонският държавен глава, който бе избран тази пролет за президент.   По отношение на Договора за приятелство и добросъседство с България Стево Пендаровски каза следното: “Вярно е, че през последните месеци има забавяне в работата на съвместната българо-македонска историческа комисия. При подписването на Договора за приятелство преди две години и половина сегашното политическо ръководство бе наясно, че в периода, който идва, ще трябва да говорим открито и без комплекси за т.нар. бели петна и исторически личности, които по времето на комунизма умишлено бяха забравени или едностранчиво тълкувани в обществото и в двете държави. Ние име абсолютно готови да дадем своите аргументите за противоречивите събития и личности, включително и за общи усилия за деиделогизацията на историята. Но няма да има дебат за нашия език и идентичност. Това са отдавна приключили исторически процеси.”   Източник: БГНЕС", "date": "2019.12.18", "title": "Пендаровски: Никаква промяна на границите, никаква нова Югославия"}
{"url": "http://epicenter.bg/article/Moskva-razkritikuva-zhurnalisticheskoto-razsledvane-za-ruska-mrezha-ot-shpioni-vav-Frantsiya/201923/7/0", "text": "Москва разкритикува журналистическото разследване за руска мрежа от шпиони във Франция, публикувано във в. \"Монд\", предаде Франс прес, цитирана от Dariknews.    В материала се казва, че руски шпиони са използвали френските Алпи като база за операции в Европа.    \"Смятаме тази статия за дезинформация, целяща да насади мита за руската заплаха в съзнанието на широката европейска общественост. Пълната липса на доказателства не е станала пречка за тази публикация с откровено русофобско съдържание и пропагандистки фалшиви новини\", се казва в изявление на руското външно министерство.    Според статията, публикувана на 4 декември, 15 офицери от руското военно разузнаване, специализирани в екзекуции, са обикаляли европейския континент от 2014 г., отсядайки в няколко френски града.    Шпионите са били следени от службите за контраразузнаване на Франция, Швейцария и Великобритания. Предполага се, че са действали във Великобритания, България, Крим, Молдова и Черна гора.    Един от 15-те агенти е идентифициран от Лондон като един от тримата извършители на отравянето с невропаралитичното вещество \"Новичок\" на бившия руски шпионин Сергей Скрипал и дъщеря му Юлия в английския град Солсбъри през март миналата година.    Според Москва, статията във в. \"Монд\" е имала за цел да опетни репутацията на Русия в навечерието на срещата в \"нормандски формат\" в Париж на 9 декември и да дискредитира поетия от френския президент Еманюел Макрон курс към нормализиране на отношенията с Москва.", "date": "2019.12.18", "title": "Москва разкритикува журналистическото разследване за руска мрежа от шпиони във Франция"}
{"url": "http://epicenter.bg/article/Merkel-e-protiv-amerikanskite-sanktsii-sreshtu--quot-Severen-potok-2-quot-/201926/7/0", "text": "заяви днес, че не е уведомена китайските власти да са отправяли някакви заплахи, ако Huawei бъде изключен от разработването на 5G мрежата в Германия и отново подчерта, че е срещу изключването на конкретни компании, предаде Ройтерс, цитира Дарикнюз. \"Не ми е съобщавано нищо за натиск от китайските власти\", каза Меркел пред Бундестага. Китайският посланик в Германия   намекна миналата седмица, че Китай може да вземе ответни мерки, ако Huawei бъде изключен от разработването на 5G мрежата, споменавайки милионите коли, които   Меркел освен това се противопостави на екстериториалното действие на санкциите предвид законопроекта, който бе приет от Сената на САЩ срещу газопровода \"Северен поток-2\" и компаниите, които го строят.  ", "date": "2019.12.18", "title": "Меркел е против американските санкции срещу \"Северен поток-2\""}
{"url": "http://epicenter.bg/article/Zapochna-debatat-v-Kongresa-na-SASht-za-impiychmant-na-Tramp/201930/7/0", "text": "Камарата на представителите в САЩ започна дебата преди историческото гласуване по две обвинения в процедурата по импийчмънт срещу президента Доналд Тръмп, съобщи Ройтерс, цитира Дарикнюз. Дебатът ще продължи около шест часа и долната камара на Конгреса ще гласува отделно по двете обвинения, отбелязва ДПА.   Президентът на САЩ е обвинен в злоупотреба с власт и във възпрепятстване на работата на Конгреса. Очаква се демократите, които разполагат с мнозинство в Камарата на представителите, да гласуват за импийчмънт, а републиканците - против.", "date": "2019.12.18", "title": "Започна дебатът в Конгреса на САЩ за импийчмънт на Тръмп"}
{"url": "http://epicenter.bg/article/Severna-Makedoniya-zabranyava-naylonovite-torbichki-ot-2021-g-/201933/7/0", "text": "След една година в Северна Македония найлоновите торбички ще бъдат изхвърлени от употреба, а биоразградимите торбички ще се продават по 10 денара /0,16 евро/, съобщи телевизия Алсат М, цитира Новини.бг   Това е предвидено в закон за управление на опаковките и отпадъците от опаковки, а въпросната разпоредба ще влезе в сила от 1 януари 2021 г.  Министърът на околната среда Насер Нуредини изрази очакване до този срок гражданите да свикнат да си носят торби за пазаруване, за да може постепенно да се намали, а след това и прекрати използването на найлонови торбички.    Министърът каза, че засега инициативата е приета и от търговците. Целта е да се увеличи цената на торбичките, за да се стимулират гражданите да си носят пазарски чанти, а не да купуват торбички, посочи Нуредини.  От 1 януари 2020 г. пък държавните институции вече няма да могат да поръчват пластмасов амбалаж. Пластмасовите бутилки за еднократна употреба ще се заменят със стъклени.    Според статистиката в Северна Македония се използват около 150 милиона найлонови торбички годишно, или близо 2000 тона пластмаса, която най-трудно се унищожава.", "date": "2019.12.18", "title": "Северна Македония забранява найлоновите торбички от 2021 г."}
{"url": "http://epicenter.bg/article/Vtorata-grupa-balgarski-antarktitsi-zasedna-v-Chili/201939/7/0", "text": "Втората група от 13 души предимно учени, отправили се към Българската антарктическа база „Св. Климент Охридски“ се намират в Пунта Аренас – най-южния град на Чили и вече цяла седмица очаква самолет за Антарктика. Това съобщиха от Българския антарктически институт, цитирани от Агенция \"Фокус\".   По предварителен план полетът трябваше да се осъществи на 14 декември с бразилски военен самолет Херкулес С-130. Поради трагичния инцидент със същия вид самолет над пролива на Дрейк, съмнение за проблем в двигателя, осуети излитането на машината. Очаква се да пристигне самолет от Бразилия, който на 20 декември би трябвало да превози групата до Южношетландските острови, в която освен българите има и учени от Колумбия, Монголия, Беларус и Русия. Там ги чака малкото 20-метрово чилийско корабче, което трябва да ги превози до остров Ливингстън. Българските антарктици, които са на Базата вече цял месец преди броени дни имаха неочаквано посещение от френска експедиция посветена на 200-та годишнината от откриването на Антарктида. Ръководител е известната френска пътешественичка и изследователка Лоранс дьо ла Фериер, която е покорителка на Еверест, прекосявала е Антарктика със ски и е била Командир на френската база „Дюмон д'Юрвил” през зимата. Маршрутът на експедицията следва героичните стъпки на първопроходците от преди два века. По пътя си ще посетят няколко научни бази, като българската е една от първите. Френският екип с голям интерес разгледа нашата база и посети православния параклис „Св. Иван Рилски“. Гостите бяха силно впечатлени от Националната програма за полярни изследвания и научните проекти, които се реализират на Базата. Разбира се, че традиционното българско кисело мляко, приготвено от готвача Уляна Яркова се прие с голям успех сред гостите. Катамаранът „NDS Evolution”, с който плава екипът е оборудван с апаратура за мониторинг на морската вода и изучава замърсяването на водите на Южният океан с пластмасови микро частици. Основната цел на проекта е образователна. С ежеседмични директни включвания по френски телевизионен канал, заснемане на богат видео и снимков материал, взимане на интервюта с членове на националните експедиции, екипът ще представи на ученици от френските училища историята на откриването на леденият континент, както и съвременните тенденции в изучаването му.", "date": "2019.12.18", "title": "Втората група български антарктици заседна в Чили"}
{"url": "http://epicenter.bg/article/Zabranyavat-dvizhenieto-na-nad-15-godishni-dizelovi-koli-v-Belgiya-/201940/7/0", "text": "Регионът Брюксел-столица в Белгия въвежда забрана за движение на дизелови автомобили от нормата EURO 3 (с регистрация преди 2005 г.) на територията на т.нар. Зона с ниски емисии /LEZ/, която обхваща целия Брюкселски регион. Това съобщиха от пресцентъра на Министерството на външните работи.    Забраната влиза в сила на 1 януари 2020 г., а нарушителите подлежат на глоба от 350 евро. Санкцията няма да бъде въведена незабавно. Предвиден е преходен период от 3 месеца като глобите ще бъдат ефективни от 1 април 2020 г.    Подробна информация, свързана с тази мярка може да бъде намерена на сайта: https://www.bruxelles.be/lez    Преди да влязат на територията на Брюксел чуждестранните превозни средства трябва задължително да бъдат регистрирани на официалния уебсайт Lez.brussels: https://lez.brussels/mytax/. Изисква се информация за типа превозно средство, евро стандарт и тип гориво. Сайтът е достъпен на английски, френски, немски и холандски езици.    Тази регистрация е безплатна, а всяко нерегистрирано превозно средство подлежи на глоба в размер на 150 евро. Регистрацията на превозно средство за достъп до град Антверпен не е валидна за Брюксел, следователно е необходима отделна регистрация.    В брюкселската Зона с ниски емисии може да се шофира като от същия интернет-сайт Lez.brussels се закупи дневен пропуск на стойност 35 евро на ден. Допускат се максимум до 8 пропуска годишно за едно превозно средство.    Препоръчваме на българските граждани да не се доверяват на уебсайтове, предлагащи закупуване на винетки или стикери, които не са нито необходими, нито валидни за шофиране в брюкселската Зона с ниски емисии. Заплаща се само дневният пропуск като това трябва да се извърши чрез уебсайта Lez.brussels. Всички останали процедури, свързани със Зоната с ниски емисии (искане за специален режим/освобождаване, регистрация на превозни средства, регистрирани в чужбина), са безплатни и трябва да се извършват чрез същия уебсайт.    Зоната за ниски емисии е въведена през 2018 г. и обхваща целия Брюкселски регион. Сегашната мярка цели постепенна забрана на най-замърсяващите превозни средства на територията на белгийската столица и се очаква да засегне около 47 000 превозни средства.  ", "date": "2019.12.18", "title": "Забраняват движението на над 15-годишни дизелови коли в Белгия "}
{"url": "http://epicenter.bg/article/Larisa-Ilieva-ozari-galeriyata-na-Niki-Mladzhov/201944/6/0", "text": " „Българска художничка, която успешно продава картините си в САЩ и твори в Париж, създаде серия платна специално за галерия Нирвана”, с тези думи собственикът на едно от най-хитовите арт пространства в страната Ники Младжов откри изложбата на Лариса Илиева „Осветени мистерии”.   Куратор на изложбата е съпругът на Лариса – известният художник Николай Панайотов, с когото двамата създадоха Бялото уличище в севлиевското село Стоките – място за арт събития и експозиции.   Пъстроцветната феерия, която озарява галерия Нирвана с картини, пристигнали от Париж, привлече погледите на главния секретар на НАП Гавраил Забуртов, светския лъв Евгени Минчев, ексшефа на Магистрална полиция Красимир Занев, колекционера д-р Кольо Бянов, художниците Николай Янакиев и Никола Енев, представители на шоу средите и бизнеса.   Интригуващите картини „Закуска на тревата”, „Цветен водопад”, „Розови намерения” канят ценителите в един нов свят, изпълнен с пъстроцветна красота. Лариса разкрива пред ценителите най-съкровените кътчета на душата си, които са обагрени в пъстрите цветове на оптимизма и любовта към живота.   В галерия Нирвана греят 26 платна на авторката, която е една от най-хитовите съвременни творци от световна класа.   Изложбата „Осветени мистерии” може да се види в галерия Нирвана до 10 януари.", "date": "2019.12.18", "title": "Лариса Илиева озари галерията на Ники Младжов"}
{"url": "http://epicenter.bg/article/Prof--Iskra-Baeva--Demokratsiya-i-politicheskata-upotreba-na-istoriyata-/201904/11/33", "text": "  През дългите години на социализма страдахме от вездесъщата политика и грубата ѝ намеса в историята. И имахме пълно право да се сърдим, че ни налагаха еднострана интерпретация на българската и общата история, че например се премълчаваха неудобни факти от вековните ни контакти с Русия, а се преувеличаваха проблемите на Запада.    Сигурно по-възрастните си спомнят, че тогава се роди крилатата фраза, олицетворяваща тази линия: „А вие защо биете негрите?” Защото на всеки упрек към нашата социалистическа система тогава се отговаряше с посочване на недостатъците на тяхната капиталистическа.    Пак тогава със завист четяхме книгите на западните си колеги, в които намирахме липсващите ни факти, личности и събития от световната и нашата история.  Така у много от нас се утвърди убеждението, че демокрацията, за която мечтаехме и пътя към която се опитвахме да прокараме със свободомислието си – главно като говорехме пред студентите, защото писаното слово беше по-строго контролирано, е решението на проблема с политическата цензура.    Накрая системата се срути, вярно, не заради нашите усилия, но все пак тръгнахме към мечтаната демокрация. И стигнахме до нея – хубава или лоша, тя вече е наша реалност.    Но какво се оказа? Няма пак да отварям дума за политическата цензура при писането на учебници, защото то все пак е държавна политика. Действително вече можем да четем и пише каквото си искаме. Но когато стане дума за държавната употреба на историята, виждаме познатите стари примери.    Към този нерадостен извод ме наведе последният исторически спор в международните отношения. Конгресът на САЩ, водач на световната демокрация, отведнъж на 29 октомври 2019 г. призна унищожаването на 1,5 млн. арменци в Османската империя от 1915 до 1923 г. за геноцид. Тези дни това беше потвърдено и от сената. Чудесно, най-после тази истина с над вековна давност беше призната и от отвъдокеанската сила.    Въпросът е защо чак сега? Нови свидетелства ли се появиха, нови научни изследвания ли най-после показаха истината и на конгресмените? Нищо подобно. Отговорът на въпроса защо сега беше даден от втората резолюция, приета от конгреса същия ден, а именно: призив към президента Доналд Тръмп да наложи санкции на Турция заради намесата ѝ в Сирия.    С други думи, докато Турция беше основен съюзник на САЩ в нашия регион, никой американски политик не забелязваше унищожаването на милион и половина арменци, а когато се превърна в съперник, отведнъж гневът на демократичната общественост се изсипа върху главата ѝ.    Отговорът на Ердоган не закъсня. Той на свой ред заплаши американците, че ще постави въпроса за унищожаването на индианците, като го обяви за геноцид. Това също е вярно, макар и с още по-голяма давност. Но как турските политици досега не забелязаха, че основният им съюзник е изградил държавата си върху костите на индианците?    Взаимните обвинения на САЩ и Турция затвориха кръга на политическата употреба на историята и ни демонстрираха как и най-демократичните политици са готови да пригаждат историческите факти според своите интереси.    Затова нека българските и европейските адепти на тази политика престанат да ни размахват морализаторски пръст колко фалшифицирана била историята в миналото и как сега те са носители на историческата истина.    Защото, за съжаление, тя е най-безсъвестно използвана и манипулирана и днес. Надеждата ми е, че поне ние, историците, няма да участваме в тази фалшива игра.  ", "date": "2019.12.18", "title": "Проф. Искра Баева: Демокрация и политическата употреба на историята "}
{"url": "http://epicenter.bg/article/Galap--Prezidentat-e-s-56--doverie/201910/11/33", "text": "Парламентът продължава да е институцията с най-ниски нива на доверие сред политическите институции в обществото. Това показват данните за основните политически институции през 2019 г. и ежемесечните данни от последните три десетилетия в проучване на Галъп Интернешънъл. В края на годината 23% изразяват доверие в парламента, а недоверие – 67%. Останалите се затрудняват да отговорят. Правителството закономерно е с по-високи нива на доверие от парламента, но и за тази институция негативните (62%) оценки значително надвишават позитивните (29%). Президентът традиционно е институцията с най-висок обществен авторитет и през 2019 г. – доверие в края на годината 56%, недоверие – 30%.    През цялата 2019 г. нивата на доверие и недоверие в парламента се движиха в споменатите стойности. Като цяло, и през тази година доверието в парламента всъщност продължава да изглежда малко по-добро на фона на предходни години. Разбира се, решително преобладават негативни оценки, но се долавят и малко по-позитивни от обичайното.   Тази тенденция започна през пролетта на 2017 г. с тогавашната смяна във властта. Погледът от дистанцията на времето дори показва, че става въпрос за трайно благоприятен период в трите десетилетия от началото на промените въобще – доколкото въобще отношението към парламента може да бъде благоприятно.    През 2019 г. нивата на доверие в правителството останаха под 30%, а на недоверие – над 60% В момента на т.нар. „Апартаментгейт“ дяловете на доверие намаляха по-близо до 20%, а дяловете на недоверие достигнаха и по-близо под 70%. През 2018 г. пък правителството се ползваше с малко по-добри нива на популярност, в сравнение настоящата година. Краят на 2018 г. обаче донесе и рискове за популярността – вероятно заради известно повишаване на политическото напрежение по повод повишението на цени.    Може би и заради победата на управляващата партия ГЕРБ в изборите за Европейския парламент през май, тенденция на спад в доверието не продължи. Победата в местните избори допълнително утвърди образа на управлението.    На този фон през 2019 г. доверието в президентската институция се движи на нива от над 50%, а недоверието – около и малко над 30%. Разбира се, отражение дават и различни предизвикателства като противопоставянето на управляващи и президент или (заедно с това) естествената в хода на мандат „ерозия“ на показателите. Въпреки всичко, засега президентът запазва нива на доверие и остава всъщност единствена фигура у нас с положителен рейтинг (доверие минус недоверие).    ", "date": "2019.12.18", "title": "Галъп: Президентът е с доверие от 56%, кабинетът - 29%, парламентът - 23%!"}
{"url": "http://epicenter.bg/article/Novi-sluchai-na-afrikanska-chuma-po-svinete-v-Loveshko-i-Targovishtko/201865/4/0", "text": "Два нови случая на африканска чума по свинете (АЧС) са регистрирани в област Ловеч, съобщава БНР. Заразените диви прасета са открити в  землището на село Васильово, община Тетевен и край село Торос, община Луковит. С тези два случая заболелите от АЧС животни в Ловешка област стават шест. Предприети са необходимите мерки за ограничаване на разпространението на заразата. Предприемат се спешни мерки за предотвратяване и ограничаване разпространението на болестта АЧС заради случаи в три общини на област Търговище, съобщи БТА.  Регистрираните положителни проби са при диви свине и касаят землищата на селата Миладиновци, Голямо Ново, Славяново, Водица и на град Опака, съобщиха след заседание на Областната епизоотична комисия, ръководено от зам.-областния управител Панайот Димитров.   Предстои директорът на \"Регионална дирекция по горите\" в Шумен със заповеди да определи инфектираните зони, в които се забранява достъпът на хора, нямащи отношение към претърсването и прилагането на мерки за ликвидиране на болестта при спазване на изискванията за биосигурност.   ТП \"ДЛС Черни Лом\" - Попово, в чийто териториален обхват попадат всички обявени огнища, следва да предприемат незабавно всички необходими мерки за биосигурност, опазване и защита на горските територии и дивеча, както и опазване здравето на населението.  От Областната епизоотична комисия апелират всички ловци да се придържат към установените правила и да не навлизат в инфектираните зони.", "date": "2019.12.18", "title": "Нови случаи на африканска чума по свинете в Ловешко и Търговищко"}
{"url": "http://epicenter.bg/article/Evrostat--Inflatsiyata-v-ES--evrozonata-i-Balgariya-se-e-uskorila-prez-noemvri/201886/4/0", "text": "Годишната инфлация в ЕС се е ускорила до 1,3 процента през ноември спрямо 1,1 на сто през октомври, а в еврозоната показателят се е повишил до 1 процент спрямо 0,7 на сто през октомври, съобщи днес европейската статистическа служба Евростат.    Целевата инфлация за европейския валутен блок, определена от Европейската централна банка (ЕЦБ), е малко под 2 процента.  През ноември миналата година показателят е бил съответно на равнище 2 на сто и 1,9 процента. В България инфлацията се е ускорила до 2,2 на сто през ноември спрямо 1,6 процента предходния месец.    Преди година инфлацията в страната е била 3 процента. През октомври най-ниска е била инфлацията в Италия, Португалия (по 0,2 на сто) и Белгия (0,4 процента). Най-висок показателят е бил в Румъния (3,8 процента), Унгария (3,4 на сто), Словакия (3,2 процента) и Чехия (3 на сто). Най-голям принос за повишаването на инфлацията в еврозоната имат услугите (+0,82 процентни пункта), храните, алкохола и тютюневите изделия (+0,37 процентни пункта).", "date": "2019.12.18", "title": "Евростат: Инфлацията в ЕС, еврозоната и България се е ускорила през ноември"}
{"url": "http://epicenter.bg/article/EK-e-priela-reshenie-da-spre-odobrenite-promeni-v-pravilata-za-mezhdunarodnite-prevozi/201887/4/0", "text": "Европейската комисия е приела на вчерашното си заседание в Страсбург решение да спре одобрените неокончателно промени в правилата за международните пътни превози  . Това съобщава тази сутрин изданието \"Политико\", цитирано от БТА. Изданието отбелязва, че решението все още не е представено официално. Причината комисията да приеме подобно решение е, че новите правила, както бяха договорени преди седмица в среднощно закрито заседание, не помагат, а биха попречили за опазването на околната среда. ЕК си постави като основна цел в следващите пет години да защити природата, а новите правила предвиждат допълнително излишно движение на дизеловите камиони по европейските пътища. Цитиран е заместник-председателят на ЕК Валдис Домбровскис, по чиито думи ЕК ще успее да спре въвеждането на промените с приемането на ново решение навреме.   \"Политико\" отчита, че това е първият зрелищен сблъсък между новите ръководства на институциите на ЕС, а полза в случая имат противниците на промените - България, Румъния, Полша, Унгария, Латвия, Литва.  ", "date": "2019.12.18", "title": "ЕК спира дискриминационните текстове от пакета \"Мобилност\"?"}
{"url": "http://epicenter.bg/article/Petya-Avramova--Prieta-e-tarifata-za-tol-taksite--razmerat-na-vinetnite-taksi-ne-se-promenya-/201921/4/0", "text": "Днес с Постановление на Министерския съвет беше приета тарифата за таксите, които се събират за преминаване и ползване на републиканската пътна мрежа, съобщи министърът на регионалното развитие и благоустройството Петя Аврамова.   Тя напомни, че изискването таксуването на пътни превозни средства над 3,5 т да е чрез тол такса беше въведено с измененията и допълненията на Закона за пътищата, а до момента в тарифата липсваха текстове, които да дават възможност на Агенция „Пътна инфраструктура“ да таксува на база изминато разстояние. Това съобщиха от пресцентъра на МРРБ.    Министърът напомни, че винетните такси за пътни превозни средства до 3,5 тона не се променят. Приетите такси са за тежкотоварните превозни средства над 3,5 т и чрез тях се въвежда справедливият модел за таксуване на принципа който руши повече да плаща повече. Тол таксите са обвързани с екологичната категория на превозното средство и с класа на пътя, по който ще се движи – автомагистрали, първи и частично втори клас пътища.    Тези тарифи са окончателните, на които се спряхме след множество разговори с превозвачите след заседанията на Обществения консултативен съвет, като направихме сериозни отстъпки от първоначалния вариант на тарифи, представен за обсъждане в Съвета, каза Петя Аврамова.   Нашето мнение е, че сме направили разумните отстъпки и че тарифите, които предлагаме, са оптималният вариант, с който трябва да бъде плащано за преминаване по пътищата от републиканската мрежа на територията на България за всички превозни средства над 3,5 тона.   Обхватът на тарифата включва 6050 км от общо 20 хил. километра републиканска пътна мрежа. За останалите 14 хил. км тежкотоварните превозни средства няма да дължат нито винетна, нито тол такса. Смятаме че това е оптималният вариант, каза министърът.    Министърът изрази увереност, че въвеждането на тол системата ще даде възможност за акумулиране на средства, необходими за ремонт и рехабилитация на пътната мрежа. Тя напомни, че в поръчано от АПИ социологическо проучване 77% от българските граждани са отговорили, че тол системата трябва да се въведе като справедлив модел за заплащане за преминаване по републиканската пътна мрежа.   В отговор на въпрос регионалният министър коментира, че проблеми за автобусните превозвачи са дългосрочните договори с общините, които не могат да бъдат променяни, и нерегламентираните превози. Мнението ни е че няма как проблеми, които не касаят таксите за преминаване по републиканската пътна мрежа, да се решават чрез въвеждане на тол такси, посочи тя и допълни, че решението им трябва да бъде намерено в други нормативни документи. Възможен вариант е ако въвеждането им се приеме като форсмажорно обстоятелство по Закона за обществените поръчки, така че да се анексират дългосрочните договорите, които имат за извършване на превози, както и да се предприемат действия за ограничаване на нерегламентираните превози.    Министърът напомни, че според решението на Народното събрание тол системата трябва да бъде въведена до 1 март 2020 г. Работим по нейното въвеждане, стартирахме тестове в реално време с бордови устройства, монтирани на тежкотоварни автомобили, така че да проследим действията на цялата система в техническо отношение.   Очакваме нотификация от ЕК на доклада за въвеждането на системата. Движим се в график и до първи март тол системата в България ще бъде въведена. Това е една сериозна система, която се надявам плавно и без много трусове да стартира в България, коментира тя. Първи март е крайният срок. В момента, в който имаме 100-процентова готовност да въведем тол системата, ще докладваме и ще пристъпим към реалното й въвеждане, заяви министърът.", "date": "2019.12.18", "title": "Петя Аврамова: Приета е тарифата за тол таксите, размерът на винетните такси не се променя "}
{"url": "http://epicenter.bg/article/Tol-taksite-za-masoviya-tezhkotovaren-trafik-shte-sa-ot-4-do-7-st--na-kilometar-/201934/4/0", "text": "Тол таксите за масовия тежкотоварен трафик - на товарните автомобили с тегло между 3,5 тона и до 12 тона, ще са от 4 до 7 ст. на километър, в зависимост от емисионния клас на превозното средство. Това предвижда приетата днес от Министерския съвет Тарифа за таксите, които се събират за ползване на републиканската пътна мрежа. Тарифата е нова и след влизането ѝ в сила ще замени сега действащата, съобщиха от правителствената информационна служба.    Цените на е-винетките за всички категории пътни превозни средства остават непроменени. Уикенд винетката за леки коли е 10 лв., седмична - за 15 лв., месечна - за 30 лв., тримесечна - за 54 лв. или годишна - за 97 лв. Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетки за тях остават без промяна. Дневната винетка за всички превозни средства над 3,5 тона струва 23 лв. За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV - седмичната е-винетка е 40 лв., а месечната - 80 лв. Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната - 174 лв.    За емисионен клас Евро III, IV, V или EEV седмичната винетка е 67 лв., а месечната - 134 лв.    С приетата тарифа се въвежда справедлив модел на таксуване на пътните превозни средства, съобразен с европейския принцип - който изхабява пътя повече, да плаща повече. Тол таксите са обвързани с екологичната категория на превозното средство, както и с класа на пътя, за който ще се дължи тол - автомагистрали, първи и частично втори клас.    Товарните автомобили с тегло между 3,5 т и 12 т ще плащат една и съща такса за трите категории пътища, но тя ще зависи от емисионния им клас. Тези с най-високите еко класове Евро V, Евро VI или EEV ще плащат по 4 ст. на километър. За тези с емисионен клас Евро III или Евро IV тарифата ще е 5 ст. на километър, а за тези с най-ниската екокатегория - клас Евро 0, I или II - 7 ст. на километър. Целта е да се поощрява модернизирането на автопарка, за да се пази и околната среда.    Тежкотоварните автомобили с тегло над 12 т и с две или три оси ще плащат в зависимост от емисионния си клас между 11 ст. и 22 ст. на километър за автомагистрали, между 10 ст. и 21 ст. на километър - за първи и втори клас пътища. Камионите с тегло над 12 тона, с четири и повече оси ще плащат в зависимост от емисионния си клас между 18 ст. и 36 ст. на километър за автомагистрала, между 17 ст. и 35 ст. на километър - за първи клас пътища, и между 16 ст. и 34 ст. на километър - за втори клас пътища.    Тарифата за автобусите с тегло над 12 тона ще е от 5 ст. до 9 ст. на километър за автомагистрала, от 4 ст. до 8 ст. на километър за първи клас пътища и от 3 ст. до 6 ст. на километър за втори клас пътища. Автобусите с тегло до 12 тона ще плащат с 1 ст. по-евтино на километър, съответно - от 4 ст. до 8 ст. на километър за автомагистрали, от 3 ст. до 7 ст. на километър за първокласни пътища и от 2 ст. до 5 ст. на километър за втори клас път. С тарифата се определя и компенсаторната такса, която се дължи, ако товарен автомобил ползва платената пътна мрежа без тол такса.    За камиони между 3,5 т и 12 т тя е 150 лв., за камиони над 12 т с две до три оси - 450 лв., за тежкотоварни превозни средства над 12 т с четири и повече оси - 750 лв., за автобусите - 150 лв. Компенсаторната такса се заплаща с цел да се избегнат административните санкции. Тя не е санкция, а по-висока пътна такса, която осигурява свободно придвижване по платената мрежа до 23:59 часа на деня, в който е наложена.    Ако водачът откаже да плати компенсаторна такса на място, той трябва да заплати т.нар. максимална тол такса, за да продължи пътя си. За товарните автомобили между 3,5 т и 12 т предложеният т.нар. максимален тол е от 27 лв. до 48 лв., в зависимост от емисионния клас, за товарни автомобили над 12 тона с 2-3 оси - между 71 лв. и 146 лв., за товарен камион с тегло над 12 тона, с 4 и повече оси - от 119 лв. до 242 лв., и за автобусите - от 24 лв. до 49 лв. Размерът на тол таксите е определен въз основа на съпоставка на няколко сценария, предложени от консултанта по проекта за изграждане и въвеждане на тол системата - Световната банка. Разликата между таксата за автомагистрали за пътно превозно средство с най-висок и с най-нисък емисионен клас е 100% при камионите с тегло над 12 тона, колкото е позволено по европейска директива. В изпълнение на условията на чл. 10б, ал. 6 от Закона за пътищата, при определяне размера на таксите на пътните превозни средства е взета предвид екологичната им категория. Определянето на окончателния размер на таксите на база изминато разстояние (тол такси) е направен въз основа на съпоставка на горепосочените сценарии.   ", "date": "2019.12.18", "title": "Тол таксите за масовия тежкотоварен трафик ще са от 4 до 7 ст. на километър "}
{"url": "http://epicenter.bg/article/Zadarzhaha-balgarin-za-trafik-na-migranti-v-Gartsiya/201863/3/0", "text": "След драматично и опасно преследване гръцката полиция задържа българин, който превозвал в личната си кола нелегални мигранти от Сирия. Шофьорът попаднал на полицейска блокада няколко километра след границата с Турция, откъдето се предполага, че е взел мигрантите.    Задържаният българин е на 43 години, съобщават журналистите, присъствали на ареста.    Автомобилът на задържания трафикант се движел пръв, следван от втора кола с мигранти. След като получил сигнал, шофьорът на втората кола успял да избяга. Той оставил на пътя превозното средство и мигрантите.  По отпечатъци и регистрационните табели полицията е установила самоличността и на втория шофьор, който се издирва.    В последните дни по решение на правителството е засилено полицейското присъствие по пътя от турската граница до Солун, който е нелегален канал за мигранти.    Проверяват се масово колите. Военни и полиция охраняват граничната зона, отбелязва БНР.", "date": "2019.12.18", "title": "Задържаха българин за трафик на мигранти в Гърция"}
{"url": "http://epicenter.bg/article/Shofyor-blasna-uchenichka-i-izbyaga-/201867/3/0", "text": "Шофьор е ударил 15-годишна пешеходка в Хасково и е избягал след инцидента, съобщиха от полицията. Сигналът е получен във вторник. Пострадалата ученичка е отишла в Спешното отделение, откъдето са сигнализирали полицията, предава Нова тв.    Пред изпратените полицаи тийнейджърката разказала, че около 7,20 часа при пресичане по пешеходна пътека е била блъсната от кола и е паднала. Колата е спряла, шофьорът е слязъл и след като е видял, че момичето се изправя, е потеглил без да уведоми контролните органи    Пострадалата е с натъртване на лява тазобедрена става, уточняват от полицията. Избягалият шофьор се издирва.  ", "date": "2019.12.18", "title": "Шофьор блъсна ученичка и избяга "}
{"url": "http://epicenter.bg/article/Zadarzhaha-balgarin-za-trafik-na-migranti-v-Gartsiya/201871/3/0", "text": "Специализираната операция, която е част от календара на Европейската мрежа на службите на Пътна полиция – TISPOL, се проведе от 9 до 15 декември, съобщиха от пресцентъра на МВР.    Акцията бе насочена към недопускане на управление след употреба на алкохол и наркотични вещества на шофьори на моторни превозни средства. В хода ѝ са проверени общо 29 784 водачи, установени са 355 нарушения. 286 от тях са на шофьори, употребили алкохол и 69 - на водачи, управлявали МПС след употреба на наркотични вещества и/или техните аналози.    По време на проверките пътните полицаи са извършвали контрол и за наличието на задължителна застраховка “Гражданска отговорност” на автомобилистите. Установени са 408 нарушения.    Връчени са 4 490 електронни фиша на водачи и 279 фиша на пътници. Отнети са 676 свидетелства за управления на МПС на шофьори, неплатили наложени глоби.    В хода на проверките са установени още 23 случая на притежаване на наркотични вещества и техните аналози, 3-ма нелегални мигранти, установени са 10 издирвани лица.", "date": "2019.12.18", "title": "Близо 30 000 шофьори са проверени за дрога и алкохол в операция на TISPOL"}
{"url": "http://epicenter.bg/article/Izdirvat-mazh--izbyagal-v-Balkana-/201872/3/0", "text": "Открит е жив мъжът, който изчезна в района на Беклемето. Това съобщиха от ПСС, предаде Агенция \"Фокус\".   Мъжът е бил открит към 11:30 часа и е откаран в \"Бърза помощ\" за преглед.  В издирването му участваха спасители, полицаи и пожарникари.   По-рано от Планинската спасителна служба съобщиха, че издирват изчезнал човек в района на Беклемето в Стара Планина.   По време на издирването вчера е имало хора от полицията и от пожарна безопасност. Мъжът не беше открит до четири часа сутринта и акцията беше прекратена.   Днес отново бяха на терен четири човека от Ловеч и шест човека от Троян.  ПСС нямат информация какво е състоянието на човека.  Според тях се касае за свада с групата, с която се е движил с автомобил. В един момент мъжът решава, че ще тръгне да бяга в тъмнината. Знае се от къде е тръгнал, но придружаващите го хора не са имали обхват. Намерили са място и са се обадили на ПСС в Троян и на 112.    На този етап не е криминален случай, а по-скоро битова свада.", "date": "2019.12.18", "title": "Планинските спасители два дни издирваха мъж, избягал в Балкана, намериха го жив"}
{"url": "http://epicenter.bg/article/Razbiha-nezakonna-fabrika-za-tsigari-v-plovdivskiya-kvartal--quot-Stolipinovo-quot-/201874/3/0", "text": "Незаконна фабрика за цигари е разбита при спецакция в пловдивския квартал \"Столипиново\", съобщава NOVA.   На 17 декември т.г., в хода на специализирана полицейска операция срещу контрабандата на акцизни стоки, служители на 6 РУ са проверили жилище на ул. „Малина“ в квартал \"Столипиново\", за което са имали информация, че в него се произвеждат цигари.   В хода на извършената проверка са иззети 146 къса саморъчно направени цигари, 8 ръчни и 1 електрическа машинка за пълнене на заготовки, както и близо 52 кг тютюн.    Задържан е 34-годишен мъж, който няма криминални прояви до момента.    По случая е образувано бързо производство. Материалите са докладвани на прокуратурата.", "date": "2019.12.18", "title": "Разбиха незаконна фабрика за цигари в пловдивския квартал \"Столипиново\""}
{"url": "http://epicenter.bg/article/Otkriha-marihuana-za-nad-1-milion-leva-pri-spetsoperatsiya-v-Rusensko-/201884/3/0", "text": "Повече от 140 кг марихуана за над 1 млн. лева - по пазарни цени, е открита при спецоперация в Русенско. Арестувани са девет души, съобщи началникът на сектор \"Противодействие на криминалната престъпност\" в крайдунавския град Петър Ванев, цитиран от Нова тв.    Марихуаната е била отглеждана в халета в стопански двор в село Новград. На място са арестувани седем души, а други двама, след съдействието на служители от главна дирекция \"Национална полиция\", СДВР и ОДМВР-София, са задържани в София.    \"Изключително затворен цикъл на производство. В една от сградите е имало спални, кухненски помещения и санитарни възли. Хората влизат и не излизат от там, за да не будят подозрение\", обясни Ванев. Той коментира, че няколко фирми имат отношение към имота.    Над четвърт милион евро открити в наркогрупа в Елин Пелин и София (СНИМКИ)    При операцията са открити и над 1743 саксии с марихуана, иззети са четири автомобила, както и множество документи, сочещи към фирми, свързани с покупки на части от оборудването. Също така са намерени голям брой телефони, компютърни конфигурации, таблети, системи за видеонаблюдение и радиовръзка.    Ванев каза още, че четирима от задържаните вече са осъждани - един от мъжете има присъда за притежание на оръжие, а други трима - за наркотици. По думите му това е най-голямата оранжерия за марихуана, откривана досега в региона.    Работата по случая продължава. Предстои на задържаните да бъдат повдигнати обвинения. Към настоящия момент осем от тях са арестувани с постановление на наблюдаващия прокурор от Окръжна прокуратура в Русе за срок от 72 часа.  ", "date": "2019.12.18", "title": "Откриха марихуана за над 1 милион лева при спецоперация в Русенско "}
{"url": "http://epicenter.bg/article/Balgariya-e-otlichnik-v-borbata-s-kontrabandata-na-tsigari-v-ES/201894/3/0", "text": "3,3 на сто е контрабандата за 3-тото тримесечие на 2019 г. Това е с 2 на сто по-малко в сравнение със същия период на миналата година и рекорд за най-ниска контрабанда, отчитат официалните данни от представително проучване, съобщи Novini.bg.    Резултатите бяха представени на специално събитие в столичен хотел, на което присъстваха представители от тютюневия бранш, правителството, депутати, неправителствения сектор.   Сред официалните лица бяха вътрешният министър Младен Маринов, главният секретар на МВР Ивайло Иванов, директорът на Агенция \"Митници\" Георги Костов.   Инициативата \"Срещу незаконната търговия\" е на няколко компании за тютюневи изделия на българския пазар. Чрез събиране на празни кутии е направен анализ в 20 града с общо население над 43 000 жители. Отчита се, че градовете с най-сериозна контрабанда са Монтана, Свиленград, Кюстендил, Дупница, Димитровград и Сандански. За първи път обаче има два града - Габрово и Ямбол, които са с нулево потребление на контрабандани цигари и не е открита нито една кутия, която да не е предназначена за българския пазар.   Най-големият удар срещу незаконните цигари е бил направена при разбиването на фабриката в село Труд и представителите на цигарените компании благодариха на МВР за добрата работа при пресичането на контрабандата у нас.   \"Резултатите от изследването са много добри и може да се каже, че България е отличник в борбата с контрабандата на цигари, като по този начин защитава българската и европейската позиция в незаконната търговия\", добавиха представителите на тютюневия бранш.    \"Тази година постигнахме общ успех. Трябва да продължим да работим все така и да постигаме такива отлични резултати\", обяви от своя страна министър Маринов. \"Ясно се очертават проблемните зони и откъде идват проблемите при контрабандата на цигари. Това са пограничните градове и мисля, че предриемаме ефективни мерки за справянето и ограничаването на контрабандата.   Стигнали сме почти до кота нула на контрабандата и това за мен е проблем, защото сега всяко едно покачване ще се приема като отстъпление от постигнатите резултати. Искам да пожелая здраве и успех на всички през новата година, защото трябва да се заредим с енергия за новите предизвикателства, които ни очакват през 2020 година\", добави още Младен Маринов.    \"Искам да благодаря на тютюневите производители за добрите думи към нас. Това показва, че работим добре\", заяви Георги Костов.   \"Брутните приходи в хазната от акцизите на тютютениви изделия са над 2,5 млрд. лева. Това е 7,7 на сто ръст в сравнение с миналата година. Това са 150 млн. лева повече от предвидените в бюджета. Сумата е добра и ни задължава другата година тя да продължи да расте. Нашата агенция не би могла да се справи сама в борбата с контрабандата на цигари.   Всички органи на държавата и представителите на тютюневия бранш трябва да застенем непоклатими в борбата срещу тази порочна практика. Не трябва да забравяме и подкрепата на правителството лично в лицето на премиера на Бойко Борисов. Трябва да продължим да развиваме този модел на единна борба. Ние имаме решимост и желание да продължим заедно да противодействаме на незаконнта търговия на цигари\", категоричен бе директорът на Агенция \"Митници\".    Емил Димитров - Ревизоро, зам.-председател на комисията по бюджет и финанси пък изтъкна, че цените на тютюневите изделия е трябвало да се повишат. По думите му увеличението е трябвало да се случва с по малко всяка година, за да няма шоков ръст в цената след няколко години. ‌\"Следващата година е предизборна, тогава реформи не се правят\", коментира той и призова: \"Моля ви, търсете ги тия нелегални фабрики за цигари\".    На дискусията беше обърнато внимание, че органите на реда трябва да засилят и разследванията за контрабандата на горива.", "date": "2019.12.18", "title": "България е отличник в борбата с контрабандата на цигари в ЕС"}
{"url": "http://epicenter.bg/article/Razbiha-balgarska-banda-v-Antverpen--otkradnala-hilyadi-veshti/201905/3/0", "text": "Белгийската полиция разби българска банда, продавала в различни сайтове крадени стоки. Арестувани са общо 8 души в Антверпен, пише сайтът „vrt.be”, цитиран от Dariknews.    Обискирани са няколко адреса в града. В един от претърсените домове криминалистите са открити над 2000 откраднати вещи, голяма сума пари, както и свалени регистрационни табели. Всичко е конфискувано.    Петима от арестуваните ще останат в ареста, а трима са освободени с мярка за неотклонение.    Предстои всички иззети стоки да бъдат върнати на истинските им собственици.", "date": "2019.12.18", "title": "Разбиха българска банда в Антверпен, откраднала хиляди вещи"}
{"url": "http://epicenter.bg/article/Kursant-ot-Natsionalniya-voenen-universitet--Vasil-Levski--spasi-zhena--postradala-v-katastrofa-/201929/3/0", "text": "Курсант сержант Иван Станоев от Националния военен университет “Васил Левски“(НВУ) във Велико Търново е спасил жена, пострадала в катастрофа. На 15 декември, пътувайки с личния си автомобил от Сандански към Велико Търново, той забелязал, че колата пред него излиза от пътя и се блъска в билборд. Сержант Станоев спрял и оказал помощ на изпадналата в шок млада жена. Пострадалата била със счупена ръка.   Курсантът успял да я обездвижи и се обадил на Бърза помощ. Забелязал, че от предния капак на автомобила излиза пушек и помогнал на жената да излезе, минути преди колата да бъде обхваната от пламъци. Веднага след това грабнал пожарогасителя от своя автомобил и започнал да гаси. Сержант Станоев изчакал пристигането на екипа на „Спешна помощ“, след което продължил пътуването си. Постъпката на курсанта станала известна едва преди ден, след като пострадалата Анастасия Бойчева е изпратила благодарствено писмо до началника на НВУ полковник Иван Маламов. „Радвам се, че страната ни все още ражда такива добри и достойни хора“, се казва в писмото. Сержант Иван Станоев е на 21 г. Роден е в с. Микрево, община Сандански. В момента е трети курс. Обучава се по военна специализация „Мотопехотни войски”.", "date": "2019.12.18", "title": "Курсант от Националния военен университет „Васил Левски“ спаси жена, пострадала в катастрофа "}
{"url": "http://epicenter.bg/article/Pensioner-pochina--sled-kato-beshe-izpisan-ot-bolnitsa-v-Plovdiv-/201938/3/0", "text": "Възрастен мъж изпадна в безсъзнание, а по-късно почина в центъра на Пловдив преди малко повече от час, предаде DarikNews.bg, като се позова на очевидци.    Трагедията се разигра пред очите на минувачите малко след 13.00 часа пред Дома на културата \"Борис Христов\".    Сигналът за мъж в безпомощно състояние е получен от дежурния в полицията след 13.00 часа, уточниха от полицейския пресцентър за DarikNews.bg.    Оттам добавиха, че възрастният човек е бил изписан по-рано от пловдивска болница и заедно със сина си, който го придружавал, е потеглил с такси към къщи.    Близост до Дома на културата \"Борис Христов\" на дядото му прилошало в таксито и шофьорът спрял, за да може възрастният човек да слезе и да подиша чист въздух. Когато излязъл от колата, човекът паднал на земята в безсъзнание.    \"Повикана била линейка, на място пристигнал и полицейски екип. Мъжът бил качен на спешния автомобил, но по пътя за болницата починал. По случая няма да бъде образувана преписка\", каза пресаташето на ОД на МВР-Пловдив Таня Костадинова.  ", "date": "2019.12.18", "title": "Пенсионер почина, след като беше изписан от болница в Пловдив "}
{"url": "http://epicenter.bg/article/Valchev--Tazi-sedmitsa-se-ochakvat-rezultatite-ot-odita-v-Natsionalnata-hudozhestvena-akademiya-/201924/2/0", "text": "През тази седмица се очакват резултатите от одита в Националната художествена академия /НХА/, каза пред журналисти министърът на образованието и науката Красимир Вълчев след заседанието на парламентарната образователна комисия, предаде Novini.bg.    Министър Вълчев съобщи през миналата седмица, че е назначил одит в НХА заради това, че със средства за заплати и за стипендии във висшето училище са били плащани договори за ремонти и строителство.  Днес имах среща с представители на НХА, но нямаме много варианти към момента да им помогнем, каза министър Вълчев. И добави, че утре пак ще се срещне с представители на Националната художествена академия.   На въпрос, ако се установят нарушения, има ли варианти за налагането на санкции на НХА, образователният министър обясни, че \"не е толкова въпрос на незаконосъобразни действия, колкото е на лошо финансово управление и на липса за яснота какво са направили\". В НХА има неправилни разчети и лошо планиране, заяви министър Вълчев.    Утре Националната художествена академия ще представи на пресконференция новия си корпус. Министър Красимир Вълчев обясни, че НХА е едно от 13-те висши училища, които са получили финансиране по ОП \"Региони в растеж\" и отбеляза, че е важно да бъдат подпомагани всички висши училища и НХА с капиталови разходи.    Националната художествена академия има много сгради, а основната й сграда формира архитектурния облик на най-централната част на София и може би са прави, че средствата за капиталови разходи никога не са достатъчни, но хубаво е, че са го направили, каза министър Вълчев.", "date": "2019.12.18", "title": "Вълчев: Тази седмица се очакват резултатите от одита в Националната художествена академия "}
{"url": "http://epicenter.bg/article/MS-otchete-tendentsiya-na-zastaryavane-na-naselenieto--polozhitelnoto-e-namalenata-detska-smartnost/201925/2/0", "text": "Правителството прие отчет за 2018 г. за изпълнението на Националната стратегия за демографско развитие на населението в България (2012 - 2030 г.). Това съобщи правителствената информационна служба.   Отчетът за 2018 г. за изпълнение на Актуализираната Национална стратегия за демографско развитие на населението в Република България (2012 - 2030 г.) следва изчерпателната рамка за предприемане на комплексни действия и мерки в отговор на демографските предизвикателства, заложена в стратегията.  Предприетите от правителството и отговорните институции комплексни мерки са разпределени в 12 стратегически направления. Поставя се акцент не само върху осигуряване на възможности за подобряване на раждаемостта, намаляване на смъртността и разумно управление на миграциите, но и върху развитието на качеството на човешките ресурси, подобряване на образователния и здравен статус, повишаване на квалификацията, уменията и мобилността на хората на пазара на труда. Отчетът подобрява ефективността и координацията на отговорните за провеждането на демографската политика в страната институции при условията на прозрачност.  По данни на НСИ към 31 декември 2018 г. населението на България е 7 000 039 души, което представлява 1.4% от населението на Европейския съюз. В сравнение с 2017 г. населението на страната намалява с 49 995 души, или с 0.7%.    Като най-положителна демографска тенденция може да се отбележи значителното намаляване на детската смъртност през последните години. През 2018 г. в страната са починали 358 деца на възраст до една година, а коефициентът на детска смъртност е 5.8%о. Това е най-ниската регистрирана в страната стойност.    През 2001 г. коефициентът на детска смъртност е бил 14.4%о, през 2005 г. - 10.4%о, а през 2017 г. - 6.4%о.    По отношение на стандарта и качеството на живот на населението се наблюдават позитивни промени. През 2018 г. годишният общ доход средно на лице от домакинство е 6 013 лв. и нараства с 7.6% спрямо 2017 година. За периода 2009 - 2018 г. общият доход средно на лице от домакинство се увеличава 1.6 пъти. Реалните доходи на домакинствата нарастват с 7.3% през 2018 г. в сравнение с 2017 г., като най-висок е индексът на реалните доходи спрямо 2011 г. - 13 8.1 %.  През 2018 г. в страната са регистрирани 62 576 родени деца, като от тях 62 197 (99.4%) са живородени. В сравнение с предходната година броят на живородените намалява с 1 758 деца, или с 2.7%. Средната възраст на жените при раждане на първо дете се увеличава от 27.1 години през 2017 г. на 27.2 години през 2018 г.  Тоталният коефициент на плодовитост за 2018 г. се задържа на нива около 1.5. През 2018 г. средният брой живородени деца от една жена е 1.56, какъвто е и за 2017 г.  Спрямо предходната година броят на умрелите лица намалява с 1 265, или с 1.2%. Общият брой на умрелите лица през 2018 г. е 108 526 души, а коефициентът на обща смъртност - 15.4%о.    Най-значимата демографска тенденция в развитието на населението е процесът на застаряване. В края на 2018 г. лицата на 65 и повече навършени години са 1 493 119, или 21.3% от населението на страната.   В сравнение с 2017 г. делът на населението в тази възрастова група нараства с 0.3 процентни пункта, а спрямо 2001 г. с 4.4 процентни пункта. Процесът на застаряване е по-силно изразен сред жените, отколкото сред мъжете. Относителният дял на жените на възраст над 65 години е 24.8%, а на мъжете - 17.7%. Тази разлика се дължи на по-високата смъртност сред мъжете и като следствие от нея - на по-ниската средна продължителност на живота при тях.    Застаряването на населението води до повишаване на неговата средна възраст, която от 40.4 години през 2001 г. и достига 43.8 години в края на 2018 година.      Правителството прие План за действие за изпълнението на Националната програма за развитие: България 2020 през следващата година. Основната цел на документа, подготвен от Съвета за развитие при Министерския съвет, е да допринесе за постигането на трите стратегически цели на Програмата - повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност.    За постигането на тези цели през 2020 г. се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет е дефиниран набор от показатели, стойностите на които се актуализират годишно и показват постигнатия напредък. Предварителната оценка на въздействие от изпълнението на планираните мерки показва, че ще бъдат реализирани значителни дългосрочни ефекти. Към 2020 г. брутният вътрешен продукт ще нарасне с 3,5%, ако Планът за действие бъде реализиран с посочените като вече осигурени средства, и с 4,8%, ако мерките бъдат напълно реализирани с посочените като необходими за тяхното изпълнение средства. Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 0,6 и 0,8%.  За оценката на макроикономическото въздействие на предвидените мерки е използван моделът СИБИЛА (Simulation model of Bulgaria's Investment in Long-term Advance). Оценявани са дългосрочни ефекти, дефинирани като промени в нивата на основни макроикономически показатели, генерирани в резултат на направените през 2020 г. интервенции и наблюдавани трайно след преустановяване на импулса (края на изпълнението на мерките).        Правителството одобри присъединяването на страната ни към Глобалната статистическа база данни за приходите (Global Revenue Statistics Database) на Организацията за икономическо сътрудничество и развитие (ОИСР).  Организацията и координацията на процеса по присъединяването и изпращането на годишна статистическа информация за данъчните приходи за публикуване в базата данни ще се осъществява от Министерството на финансите, а Националният статистически институт ще осигурява съответствие на методологията, съдържанието и обхвата на информацията с изискванията на ОИСР.    Мярката е в съответствие с целите на приетата с РМС № 789 от 20.12.2017 г. Пътна карта за действията на Република България по присъединяването към ОИСР и с изготвения в близка координация с ОИСР План за действие през 2019-2020 г. в областта на фискалните въпроси.  Статистиката на данъчните приходи, която се използва в публикацията за страните членки на ОИСР, се събира и обработва от 1972 година. Глобалната статистическа база данни за приходите включва подробна, съпоставима и надеждна информация за данъчните приходи за повече от 90 икономики от целия свят, включително икономиките на членовете на ОИСР, страните от Африка, Азия, Европа, Латинска Америка, Карибите и страните от Тихоокеанския басейн. Базата данни е ценен инструмент за вземането на решения в областта на данъчната политика и подпомага данъчните администрации, като дава възможност за сравнения с останалите страни.  Присъединяването към инициативата не е свързано със заплащането на такси или вноски на ОИСР.        Правителството одобри План за 2019 - 2020 г. за изпълнение на Националната стратегия за активен живот на възрастните хора в България (2019 — 2030 г.). Приоритетите на документа са свързани с насърчаване на заетостта, активното участие в обществото, създаването на възможности за самостоятелен живот и на капацитет и благоприятна среда за активен живот на възрастните хора на национално и регионално ниво.   Настоящият План за изпълнение на Стратегията представя оперативна рамка за предприемане на комплексни действия и мерки в отговор на предизвикателствата, породени от застаряването на населението. В Плана са систематизирани задачи от различни отговорни институции в изпълнение на четирите приоритета, заложени в Националната стратегия за активен живот на възрастните хора в България (2019 -2030 г.).  Планът за 2019 - 2020 г. за изпълнение на Националната стратегия за активен живот на възрастните хора в България (2019 - 2030 г.) използва интегриран подход, включващ финансиране на набелязаните мерки чрез бюджетите на компетентните ведомства според Закона за държавния бюджет на Република България за 2019 г. и 2020 г., Оперативна програма “Развитие на човешките ресурси”, други оперативни програми, финансиране по европейски и други международни проекти.    Министерският съвет прие днес Стратегия за развитието на пенитенциарната система в България за периода до 2025 г. Стратегията формулира основните стратегически цели, мерките и действията за постигането им, както и очакваните резултати от тяхното изпълнение, като се основава на изискванията на международните правни документи по правата на човека, проучването на добрите чуждестранни практики в тази област, европейските стандарти за демократизиране на институциите и за хуманно третиране на закононарушителите.    При изготвяне на Стратегията са взети предвид вътрешните и международните актове и възприети стандарти в областта на налагането и изпълнението на наказанията като Европейската конвенция за защита правата на човека, Европейската конвенция за предотвратяване на изтезанията и нечовешкото и унизително отнасяне или наказание, Препоръка № Rec (2006) 2 на Комитета на министрите на държавите-членки относно Европейските правила на затворите, Закона за изпълнение на наказанията и задържането под стража и правилника за неговото прилагане и Актуализираната стратегия за продължаване на реформата в съдебната система и Пътната карта за изпълнение на мерките приета с Решение № 299 на Министерския съвет от 22 април 2016 г.    Проектът на стратегия е изготвен в Министерството на правосъдието в рамките на реализирането на проект: „Модернизиране на пенитенциарната система в България“, финансиран от Оперативна програма „Добро управление“, чрез ЕСФ по договор № BG05SFOP001 -3.001-0005-С01 /14.12.2016 г.  Основните цели, които са залегнали в Стратегията, са свързани с продължаването на действията по модернизиране и реформиране на пенитенциарната система в съответствие с европейските стандарти, хуманизиране изпълнението на различните видове наказания с оглед постигане целите на налагането им, подобряване на управлението и рехабилитацията на правонарушителите, компетенциите и мотивацията на персонала, сътрудничеството, и възможностите за въвеждане на иновации във функционирането на Главна дирекция „Изпълнение на наказанията“ и териториалните й служби. За осигуряване на практическото изпълнение на Стратегията са изготвени План и финансов план за дейностите включени в нея.        Министерски съвет прие за учебната 2020/2021 година актуализиран Списък със защитените от държавата специалности от професии и със специалности от професии, по които е налице очакван недостиг от специалисти на пазара на труда. Списъците се актуализират всяка година.   Те са анализирани от Междуведомствена комисия. Отчетени са предложенията за обновяване, постъпили от министерства и ведомства, с участието на организации на работодателите. В актуализирания Списък на защитените от държавата специалности отпадат пет специалности и се допълва една нова. Във втория Списък отпадат три специалности и се добавят 17 нови специалности с очакван недостиг на специалисти на пазара на труда.  С приемането на Постановлението се създава възможност за осигуряване на условия за организиране и провеждане на качествено професионално образование и обучение, за преодоляване на дефицита от подготвени кадри по специалности от професии със значение за пазара на труда и за икономическото развитие на национално ниво.   Необходимите средства за изпълнение на проекта на Постановление за учебната 2020/2021 година са в размер на близо 3 млн. лв. и са в рамките на разчетените средства с проекта на бюджет за 2020 г. и актуализираната бюджетна прогноза за 2021 г. С тях ще бъдат осигурени необходимите условия за обучение на 743 ученици в 59 паралелки в защитени от държавата специалности от професии и на 3 979 ученици в 239 паралелки в специалности от професии, по които е налице очакван недостиг от специалисти на пазара на труда.        Министерският съвет реши България да предостави доброволни годишни вноски в основния бюджет на Детския фонд на ООН (УНИЦЕФ), Върховния комисар на ООН за бежанците (ВКБООН), ООН-Жени и Организацията за сигурност и сътрудничество в Европа (ОССЕ) в общ размер на 139 534 лева.  Средствата се осигуряват в рамките на утвърдените разходи по бюджета на Министерството на външните работи за всяка година, като за 2019 г. са съответно: за УНИЦЕФ - 37 320 лв.; за ВКБООН - 26 659 лв.; за ООН-Жени - 26 659 лв.; за Бюрото по демократичните институции и правата на човека към ОССЕ - 39 117 лв.; за Представителя на ОССЕ за свободата на медиите - 9779 лв.  Предоставянето на доброволен финансов принос от страна на България е израз на съпричастност и подкрепа за дейността на организациите и демонстрира ангажираност на страната ни в области като правата на човека, демокрацията и върховенството на правото.        Правителството одобри допълнителен трансфер в размер на 827 лв. по бюджета на държавното обществено осигуряване за 2019 година. Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.        Допълнителни разходи в размер на 129 000 лв. по бюджета на Министерството на правосъдието, бяха одобрени днес от Министерски съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие.  Това е общият размер на сумата, изплатена за периода от 01.10.2019 г. до 03.12. 2019 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок.   Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя.  Средствата, необходими за изплащане на сумите по сключените споразумения, са планирани в централния бюджет.        Министерският съвет одобри допълнителни разходи по бюджета на Министерството на вътрешните работи за 2019 г. Средствата в размер на 1 462 500 лв. са за създаване на условия за ефективно и ефикасно функциониране на експертно-криминалистичната дейност, подобряване на качественото събиране на доказателства в рамките на досъдебното производство, както и за доставка на консумативи за нормалното функциониране на лабораториите за ДНК - анализи и непрекъсваемост на процеса по извършване на експертизите.   Допълнителни разходи са одобрени и по бюджета на Министерството на транспорта, информационните технологии и съобщенията за 2019 г. Средствата в размер на 208 млн. лева се предоставят целево като капиталов трансфер за инвестиционни проекти на Национална компания „Железопътна инфраструктура“ (НКЖИ). По този начин НКЖИ ще погаси задълженията си по възмездната финансова помощ, предоставена за приключване на железопътните инфраструктурни обекти по Оперативна програма „Транспорт“ 2007-2013 г.   Други 24 483 934 лева са одобрени по бюджета на Министерството на транспорта, информационните технологии и съобщенията като допълнителни разходи за 2019 г. Средствата са за извършване на плащане по решение на Международния арбитражен съд (ICC) в Париж при Международната търговска камара (МТК) по дело № 22594/МНМ по проект „Изграждане на нов граничен комбиниран (пътен и железопътен) мост на река Дунав при Видин-Калафат (България-Румъния)”. След изплащане на дължимата сума на ищеца, FCC Construction, тя ще бъде приета като разход за българската страна, което ще увеличи стойността на активите ни за изграждането на обекта и ще се отрази при разпределението на дивидентите между България и Румъния.   Съгласно друго правителствено постановление се одобряват допълнителни разходи по бюджета на Министерството на външните работи за 2019 г. в размер до 407 870 лв., за нормалното функциониране на генералното ни консулство във Франкфурт на Майн и за обезпечаване наема на сградата на посолството ни в Тирана. Възникналата необходимост от разход за наем на сградата на посолството ни в Тирана е в резултат на прекратяване на споразумението между външните ведомства на България и Албания за безвъзмездно предоставяне на имоти за ползване на дипломатическите представителства в двете страни.   Допълнителни разходи са одобрени и по бюджета на Министерството на културата за 2019 г. Средствата са за отпускане на държавни парични награди за особени заслуги към българската държава и нацията на изявените български творци: Анатоли Кръстев, Анжел Вагенщайн, Георги Дюлгеров, Иван Стайков, Иван Иванов, Лили Иванова и Христо Ганев и Андрей Дреников за изключителните им постижения и за цялостния им принос в областта на културата.   По бюджета на Министерството на здравеопазването за 2019г. се одобряват допълнителни разходи в размер на 1 200 000 лева. Със средствата се предвижда създаването на „Център за комплексна терапия на тумори на простатната жлеза“ и за закупуването на специализирана медицинска апаратура и оборудване за същия в Университетска многопрофилна болница за активно лечение „Царица Йрана-Исул“ ЕАД.  Други 2 500 000 лева са одобрени по бюджета на Министерството на здравеопазването за 2019 г. като допълнителни разходи за държавни лечебни заведения за болнична помощ - търговски дружества, за капиталови разходи за закупуване на дълготрайни материални активи.        Министерският съвет одобри трансфери в размер на 393 628 лв. по бюджетите на общините за 2019 г. за допълнително финансиране на училища и детски градини. 380 100 лв. са за издръжка на паралелки за придобиване на квалификация по защитени специалности от професии и такива, за които е налице очакван недостиг от кадри на пазара на труда за новоприетите ученици в VIII клас за учебната 2019/2020 година. Останалите 13 528 лв. са за допълнително финансиране за новите защитени детски градини и защитени училища, одобрени от МС през ноември т.г.   С предоставянето на допълнителните средства на първостепенните разпоредители с бюджет ще се осигури необходимият финансов ресурс за подготовката на кадри за специалности от професии и отрасли, необходими за местната, регионалната и националната икономика в дългосрочен план. Предоставянето на тези средства няма да доведе до въздействие върху държавния бюджет, тъй като те са предвидени по бюджета на Министерството на образованието и науката за 2019 г.        Правителството отпусна допълнително по бюджетите на общините 1 555 971 лева за 2019 г. за компенсиране на безплатния транспорт на деца и ученици.  Средствата за превоз на децата и учениците са неотложен разход за образователната системата, за да се изпълни една от основните мерки за осигуряване на равен достъп до качествено образование на всички деца и ученици.  Необходимите средства в размер на 1 555 971 лв. ще бъдат осигурени от бюджета на Министерството на образованието и науката за 2019 година.        Правителството одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на икономиката за 2019 г. Допълнителни средства в размер на 854 000 лв. се насочват за финансиране на основната дейност на Изпълнителна агенция за насърчаване на малките и средните предприятия и на Центъра на промишлеността на Република България в Москва. Средствата се осигуряват за сметка на реализирани икономии по бюджетна програма „Преструктуриране и ефективно управление на държавната собственост“ от „Политика в областта на устойчивото икономическо развитие и конкурентоспособност\".   Министерският съвет одобри вътрешнокомпенсирани промени и на утвърдените разходи по бюджета на Министерството на външните работи за 2019 г. С промените се осигуряват допълнителни средства в размер на 140 400 лв. за реализиране на проекти в областта на публичната дипломация. Сред проектите са семинар на тема „Енергийна дипломация“, с участие на представители от страните от Западните Балкани и Източното партньорство, изграждане на институционален капацитет на Република Молдова, провеждане на събития по повод 15-годишнината от членството на България в НАТО и 70- годишнината на Алианса.   С друго постановление правителството разреши 1 667 535 лева от бюджета на Министерството на външните работи да бъдат използвани за изплащане на командировъчни средства за дипломати в чужбина. Парите са от реализирани икономии по други пера от бюджета на дипломатическото ведомство. Предлаганото изменение не променя общия размер на утвърдените разходи по бюджета на МВнР за 2019 г., а допринася за доближаване на бюджета по отделните политики и програми до размери, максимално близки до необходимите за тяхното изпълнение.   Вътрешнокомпенсирани промени се правят и по бюджета на Министерството на енергетиката. Измененията се налагат, за да бъдат осигурени финансово разходите за персонал по програма „Администрация“, във връзка с изплатени обезщетения по реда на чл. 106, ал. 3 от Закона за държавния служител за придобито право на пенсия за осигурителен стаж и възраст.   По бюджета на Министерството на културата за 2019 чрез вътрешнокомпенсирани промени се увеличават разходите по бюджетните програми „Обучение на кадри в областта на изкуството и културата“, „Опазване на недвижимото културно наследство”, „Опазване и представяне на движимото културно наследство и визуалните изкуства” и „Администрация“.   Правителството прие също така пренасочване на средства от определени бюджетни програми, по които са реализирани икономии, от бюджета на Министерството на земеделието, храните и горите за 2019 г. към други бюджетни програми. Средствата ще бъдат насочени за реализиране на реформата в Изпълнителна агенция „Борба с градушките“.   Съгласно друго правителствено постановление са одобрени промени по плановите показатели „Максимален размер на ангажиментите за разходи, които могат да бъдат поети през 2019 г.“ и „Максимален размер на новите задължения за разходи, които могат да бъдат натрупани през 2019 г.“ по бюджета на МЗХГ. Те са във връзка с начисления по сключените многогодишни договори и корективите към тях.  Вътрешнокомпенсирани промени се правят също по бюджета на Министерството на здравеопазването за 2019 г. Вътрешното преразпределение ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2019 г. и постигане на заложените основни стратегически и оперативни цели на ведомството.        Министерският съвет прие промени в Устройствения правилник на Държавна агенция „Държавен резерв и военновременни запаси”.  Целта е хармонизиране на нормите на УП с Наредба № РД- 04-2/16.07.2019 г. за реда и условията за водене на регистър на лицата, осъществяващи икономически дейности, свързани с нефт и продукти от нефтен произход.   Въвеждат се задължения за Агенцията да внедрява съвременни информационни технологии и потребителско администриране на Автоматизирана информационна система и за разработване на процедури и предприемане на мерки за отстраняване на уязвимости и повишаване на нивото на мрежовата и информационната сигурност при инциденти, включително и кибератака.  Урежда се работното време на „фронт офисите“ на Агенцията с граждани, с което ще се постигне максимална ефективност в работата с граждани и организации и пълноценно използване на кадровия потенциал на агенцията. Предвижда се актуализиране на щата на администрацията на Агенцията.    Съгласно друго правителствено постановление се извършват промени на утвърдените със Закона за държавния бюджет на Република България за 2019г. максимални размери на ангажиментите за разходи и нови задължения за разходи, които могат да бъдат поети през 2019г. по бюджета на Държавна агенция „Държавен резерв и военновременни запаси“. С приетото постановление ще се осигури възможност за поемането на ангажименти и нови задължения за разходи, които могат да бъдат поети през 2019г. по борсови договори за покупка на държавни резерви, свързани с поддържане и обновяване на държавния резерв.        Правителството одобри финансирането на публична общинска инфраструктура по реда на Закона за насърчаване на инвестициите (ЗНИ). От бюджета на Министерството на икономиката на Община Марица, обл. Пловдив, ще се предоставят средства за изграждане на елементи на общинска инфраструктура. Тя се изгражда във връзка с изпълнението на сертифицирания по ЗНИ инвестиционен проект „Сглобяване на метални компоненти за носова част на самолет AIRBUS А350 в производствено предприятие на „Латекоер България: ЕООД в Индустриална зона на с. Радиново“.  Чрез новоизградената инфраструктура ще се улесни пътното движение в Индустриална зона Марица. Новите обекти ще обслужват работещите предприятия в зоната, както и новите инвестиционни проекти на нейната територия. Новоизградената улица ще предостави по-лесен и удобен транспортен достъп на служителите, доставчиците и клиентите на компаниите.      Министерският съвет прие решение за възмездно учредяване на безсрочни сервитути върху поземлени имоти в горски територии - публична държавна собственост, находящи се в землището на гр. Шумен. Общата площ на сервитутните зони е в размер на 3,467 дка. Имотите се намират в района на дейност на Териториално поделение „Държавно горско стопанство Шумен’’ към Държавно предприятие „Североизточно държавно предприятие” - Шумен. Вещното право върху имотите се учредява за изграждане и обслужване на външни водопровод и кабелно електрозахранване на радарна станция за метеорологични наблюдения, в полза на Изпълнителна агенция „Борба с градушките“.   Министерският съвет прие също така Решение за даване на съгласие за продажба на недвижим имот, собственост на „Многопрофилна болница за активно лечение - Силистра“ АД, гр. Силистра. „МБАЛ - Силистра” е лечебно заведение - търговско дружество със смесено държавно и общинско участие в капитала /държавата притежава 75,18 на сто от капитала/, като правата на държавата в него се упражняват от министъра на здравеопазването. Обособената част от лечебното заведение, по смисъла на § 1, т. 2 от Допълнителните разпоредби на ЗПСК, представлява дворно място от 8800 кв.м. - поземлен имот, ведно с построената в него „Оздравителна болница“ - масивна двуетажна сграда. Имотът, предмет на настоящия доклад, не се ползва за дейността на дружеството и генерира само разходи, поради което ръководството на лечебното е заявило желание за освобождаване от имота чрез продажба. Съгласно чл. 28, ал. 10 и ал. 9 от ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение ма Министерския съвет, по предложение на органа, упражняващ правата на собственост в капитала на търговското дружество. Паричният ресурс, получен от продажбата на имота, ще остане в лечебното заведение и ще се използва в съответствие със ЗЛЗ и ЗПСК.   На изпълнителния директор на фонд „Земеделие“ се възлага да сключи договор за покупка на имот в полза на държавата. Поземленият имот е ситуиран в град София, район Овча купел. Същият е собственост на дружеството „Водпроект“ ЕАД - гр. София, което се намира в ликвидация. С приемането на проекта на акт ще се даде възможност на изпълнителния директор на Държавен фонд „Земеделие“ да сключи договор за покупка на посочения имот в полза на държавата, обявяването му за имот - публична държавна собственост и предоставянето му безвъзмездно за управление на фонда. Предложеният проект на акт не води до въздействие върху държавния бюджет. Чрез придобиването на посочения имот и предоставянето му на Държавен фонд „Земеделие“ за безвъзмездно управление ще се постигне съхраняване собствеността на имота за държавата.   Министерският съвет реши да възложи на представляващия Висшия съдебен съвет да сключи договор за покупка на имот в полза на държавата, който да бъде предоставен безвъзмездно за управление на ВСС за нуждите на органите на съдебната власт. Имотът се намира на ул. „Стара планина“ № 2 в гр. Балчик и представлява терен с площ близо 3000 кв. м с изградени в него триетажна масивна сграда със сутерен и едноетажна масивна сграда. Към настоящия момент част от триетажната сграда се ползва под наем от органите на съдебната власт в града, като същата е реновирана през 2011 г. и не се нуждае от ремонт. Тя отговаря на всички изисквания за съдебни сгради и осигурява комфортно функциониране и задоволяване на административните им нужди, поради което имотът е подходящ за трайното им устройване.   Правителството обяви също така имоти - публична държавна собственост, за имоти - частна държавна собственост, с предоставени права за управление на Министерство на отбраната. За Министерство на отбраната и Българската армия отпада необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия, съгласно Закона за държавна собственост /ЗДС/ и Правилника за прилагане на ЗДС. Четирите поземлени имота със сменен статут се намират в общините Габрово, Сливен, Аксакови и в Столична община, район „Младост“.   На Държавната агенция за метрологичен и технически надзор се предоставя управлението върху три помещения - публична държавна собственост, в гр. Перник. Имотите са на деветия етаж във вх. „Б“ на сграда, намираща се на площад „Свети Иван Рилски“ № 1 в гр. Перник. В помещенията ще работи новата дирекция по контрол на горивата за битово отопление в област Перник. До момента имотът се управляваше от Националната агенция за приходите, но е с отпаднала необходимост.   Съгласно друго правителствено решение имоти - публична държавна собственост в гр. София се обявяват за частна държавна собственост и се прехвърлят на Столична община. Те представляват два терена с площ 468 кв. м и 37 кв. м на бул. „Драган Цанков“ № 33 в район Изгрев и терен с площ 261 кв. м на бул. „Д-р Г. М. Димитров“ № 42. Имотите са необходими за изграждането на улици по действащия подробен устройствен план.  На днешното заседание правителството прие също така решение за апортиране на имот - частна държавна собственост в капитала на „Национална спортна база“ ЕАД за изграждане на многофункционална спортна зала в гр. Кърджали. Изцяло новоизградена многофункционална спортна зала в съответствие със съвременните изисквания в сферата на подобен тип спортни обекти, както последващото й ефективно управление е в изпълнение на държавната политика в сферата на развитието и популяризирането на физическата активност и спорта и насочено с оглед обществения интерес на гражданите, спортните организации и развитието на спорта.   Министерският съвет предостави за управление част от имот - публична държавна собственост, на Министерство на младежта и спорта. Имотът представлява стрелбищен комплекс, отговарящ на необходимите условия за провеждане на съобразени с правилника на Международната федерация по спортна стрелба първенства и турнири, членове на която са 161 федерации.        Правителството предлага на Народното събрание да ратифицира Спогодба за пенсионно осигуряване между Република България и Република Азербайджан. Документът беше подписан на 6 ноември 2019 г. в Баку и ще влезе в сила в деня на получаване по дипломатически път на последното писмено уведомление за изпълнение от двете страни на вътрешнодържавните процедури, необходими за влизането й в сила.  Влизането в сила на тази Спогодба ще даде възможност на хората, работили в България и в Азербайджан, да реализират своите пенсионни права. Документът ще регулира осигуряването при работа в двете държави, както и реда за отпускане и изплащане на пенсиите за осигурителен стаж и възраст, пенсиите за инвалидност поради общо заболяване и наследствените пенсии.   Във връзка с определянето на пенсионните права по Спогодбата се предвижда взаимно зачитане на осигурителните периоди, завършени съгласно законодателствата на България и Азербайджан. При определянето на правото на пенсия ще се зачитат и осигурителни периоди в трета държава, с която държавата, преценяваща правото на пенсия, има сключен договор за социална сигурност, който предвижда сумиране на осигурителни периоди. Ако осигурителните периоди по двете законодателства съвпадат по време на придобиване, те не се сумират. Ще се зачитат и периоди, придобити преди влизане в сила на Спогодбата.        Правителството одобри проекти на двустранни спогодби за регулиране на трудовата миграция между България и Азербайджан, Киргизстан и Узбекистан. Проектите ще послужат като основа за водене на преговори по въпросите, свързани с регулирането на заетостта на граждани на тези държави в България.   Двустранните спогодби са инструмент за задоволяване на потребностите на българския бизнес от работна сила в условията на трайни тенденции на икономически растеж, увеличено търсене на работна сила и намаляване на безработицата в България.  В документите се предвижда работниците и служителите да се ползват със същите трудови права и задължения на територията на приемащата държава, както и от еднаква защита с местните работници. От страна на България спогодбите ще се изпълняват от Агенцията по заетостта.  Към момента България е подписала спогодби за регулиране на трудовата миграция с Армения, Молдова и Грузия, които са влезли в сила. Водят се преговори за подписване на такива споразумения и с Украйна и Беларус.      Министерският съвет одобри проект на Споразумение за сътрудничество в областта на образованието, научните изследвания и технологиите между правителството на Република България и правителството на Държавата Катар, като основа за водене на преговори.  В проекта се насърчават активизирането и задълбочаването на връзките в училищното образование; сътрудничеството в областта на магистърските и докторските програми и научните изследвания; организирането на научни семинари и лекции, конференции и обучения.        Министерският съвет одобри Програмно споразумение № В-1489 между Министерството на отбраната на Република България, Министерството на отбраната на Италианската република, Министерството на националната отбрана на Република Литва, Министерство на националната отбрана на Румъния, Министерство на отбраната на Словашката република и Европейската агенция по отбрана, отнасящо се до сътрудничеството C-27J Spartan.   Програмното споразумение (ПС) е насочено към подобряване на оперативните и логистични възможности на Военновъздушния флот на участващите държави. В България самолетите C-27J се експлоатират от военната ни авиация, чиято задача е да развива и задълбочава сътрудничеството си с партньорски държави в рамките на общата политика за сигурност и отбрана.  Като области на взаимодействие в ПС са набелязани задачи, свързани с подобряването на оборудването и експлоатацията на самолетите, обучението и съгласуваните действия на военните екипажи и поддържащия състав. Във фокуса на вниманието е и оптимизацията на логистични решения, които да позволят пълноценното използване на притежаваните самолети.  С цитираното Решение на Министерския съвет се създават необходимите условия за повишаване на оперативната съвместимост между компонентите за тактически въздушен транспорт на европейските държави, притежаващи тактически военнотранспортни самолети C-27J.        Правителството одобри позицията на България за заседанието на Съвета на ЕС по околна среда, което ще се проведе на 19 декември в Брюксел. Ще бъде проведена дискусия относно политиката на ЕС в областта на околната среда и климата през новия законодателен период. Министрите ще обсъдят какви ангажименти определят като приоритетни на равнището на ЕС за периода 2019 - 2024 г., за да се катализират необходимите преобразувания за обръщане на процесите на влошаване на климата и на състоянието на околната среда и за гарантиране на устойчивостта на нашето общество и икономика. В дневния ред е включено и приемането на Заключения относно Глобалната рамка за биоразнообразието след 2020 г., чиято цел е да се дадат политически насоки по отношение на текущата подготовка на Глобалната рамка, която следва да бъде приета на 15-та среща на Конференцията на страните по Конвенцията за биологично разнообразие (СОР-15) в Кунмин, Китай, през октомври 2020 г.   Одобрен е и докладът с резултатите от участието на България в редовното заседание на Съвета на ЕС по образование, младеж, култура и спорт - част „Спорт“ и част „Младеж“, което се проведе на 21 - 22 ноември в гр. Брюксел, Кралство Белгия. Съветът във формат министри на спорта прие Заключения относно борбата с корупцията в спорта и Заключения относно защитата на децата в спорта. Проведен беше и дебат на тема „Насърчаване на доброто управление в спорта“. Съветът на министрите на младежта прие Заключения относно цифровата младежка работа и Заключения относно образованието и обучението на младежките работници. Министрите проведоха дебат на тема „Визия за младежката работа в Европа - изменение на климата, млади хора и работа с младежта“.        Правителството прие решение за откриване на процедура за възлагане на концесия за морски плаж „Равда - Олимпийски надежди“ община Несебър, област Бургас. Целта е обезопасяване на морския плаж и предоставяне на услуги от обществен интерес за срока на концесията. Процедурата се провежда по реда на Закона устройството на Черноморското крайбрежие, като се предлага срокът на концесията да е 20 години. Размерът на минималното годишно концесионно възнаграждение е 20 512 лева без ДДС. Той е определен съгласно приетата от МС Методика за определяне минималния размер на концесионното възнаграждение за морските плажове - обекти на концесия, по реда на чл. 8, ал. 2 и 3 от Закона за устройството на Черноморското крайбрежие. Морският плаж ще бъде обезпечен със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.   Открива се също така процедура за възлагане на концесия за морски плаж „Бяла-централен I”, община Бяла, област Варна, с оглед решението на правителството за едностранно прекратяване на договора за концесия. Прекратяването на концесионното правоотношение се налага, тъй като концесионерът „БРАТЯ МОСКОЯНОВИ - Бяла Сън Сендс и СИ-Е“ СД е неизправна страна по договора, вследствие на констатирани системни нарушения на основни нормативни и договорни задължения. Концедентът цели обезопасяването на морския плаж чрез осигуряването на задължителните дейности по смисъла на Закона за устройство на Черноморското крайбрежие и предоставяне на услуги от обществен интерес. Договорът за концесия е сключен на 8 май 2003 г. между Държавата, представлявана от министъра на регионалното развитие и благоустройството и „БРАТЯ МОСКОЯНОВИ - Бяла Сън Сендс и СИ-Е“ СД.        Концесионният договор за добив на неметални полезни изкопаеми - кварцови пясъци, от находище „Селски ниви“ ще бъде прекратен по взаимно съгласие на страните. Това реши Министерският съвет на днешното си заседание, одобрявайки искането на концесионера. Находище „Селски ниви“ се намира на територията на община Аврен, област Варна. През октомври 2009 г. за него е сключен концесионен договор с „Девня цимент“ АД. В искането си за прекратяване на договора дружеството посочва, че предвид пазарната конюнктура, ръководството на компанията е променило своите намерения и визия за бъдещата производствена дейност.   С по 15 години ще бъдат продължени концесионните договори за находищата „Чуките“ и „Ябълково“, разположени на територията на област Хасково, след като правителството прие исканата промяна от концесионера - „Артескос“ АД, гр. Пловдив. От дружеството мотивират искането си с наличието на запаси в находищата, които биха останали неиззети. Министерският съвет изменя и начина на формиране на концесионните плащания за двете находища, привеждайки го в съответствие с Наредбата за принципите и методиката за определяне на концесионното възнаграждение за добив на подземни богатства, променена през 2007 г. До момента концесионерът е заплащал необходимите суми в съответствие със старите правила, валидни към датата на подписване на договора. Концесионните договори за находищата „Чуките“ и „Ябълково“ са сключени през 2001 г. От тях се добиват строителни материали – латитоандезити и трахиандезити.   Министерският съвет също така даде съгласие да бъде променен договорът за предоставяне на общинска концесия за добив строителни материали - пясък, от находище „Маница“, разположено на територията на кв. Виница, община Варна. Концесионер е ЕТ „Морски бряг - Атанаска Василева“. Промяната на договора се налага заради необходимостта той да бъде приведен в съответствие с действащото законодателство, според което концедент следва да бъде държавата, представлявана от министъра на енергетиката, а не общината. Правителството даде и съгласие срокът на концесионния договор да бъде удължен с 15 години. Първоначалният договор е сключен на 3 октомври 2003 г. за 15 години, с възможност за продължаването му. Удължаването на срока е мотивирано с оставащите запаси в находището и необходимостта за оптималното им извличане. Министерският съвет одобри също намаляване на концесионната площ от досегашните 88,8 дка на 49.4 дка. Тя обхваща както находището, така и терени, необходими за осъществяване на дейностите по концесията, извън добива.   Софийското дружество „Ел-Дан Инвест“ ЕООД е новият концесионер на находищата „Блатото“ и „Конак Тарла“, от които се добиват строителни материали - глини. Това реши Министерският съвет на днешното си заседание, одобрявайки поисканата от предишния концесионер промяна. Двете находища се намират на територията на община Стралджа, област Ямбол. Концесията за тях е предоставена на „Керамична къща Стралджа“ ЕООД през септември 2004 г. за срок от по 35 години. През август 2018 г. правата и задълженията по двете концесии са прехвърлени изцяло на „Моние България“ ЕООД, което, с днешното решение на Министерския съвет, ги прехвърля на „Ел-Дан Инвест“ ЕООД. Условията по концесионните договори остават без промяна. Възможността за прехвърляне на права и задължения по предоставена концесия е регламентирана в Закона за подземните богатства.   Съгласно друго правителствено решение се констатира, че концесионният договор за находището „Свети Иван“ не е влязъл в сила поради неизпълнение на съществени условия за това. Находището, от което могат да се добиват варовици, е разположено в землището на с. Гара Орешец, община Димово, област Видин. Концесионният договор за него е сключен на 23 февруари 2013 г. с „Трафик инженеринг“ ЕООД, гр. София. Срокът на договора е 35 години. Видно от Търговския регистър при Агенцията по вписванията, на 21 март 2013 г. е вписано обявяване на търговското дружество - концесионер, в несъстоятелност, а на 25 май 2017 г. е вписано и неговото заличаване. След днешното решение на Министерския съвет находището „Свети Иван“ може да бъде концесионирано отново при заявен инвеститорски интерес.        Дружеството „Фемили - Филибев - с-ие“ ООД ще добива скалнооблицовъчни материали - гнайси, от находище „Умата“, община Гърмен, област Благоевград. Концесията се предоставя за срок от 25 години. През този период концесионерът ще вложи около 68 хил. лв. за обезпечаване на добивната дейност и необходимите предпроизводствени инвестиции. Очаква се концесионните плащания за целия период на договора да надхвърлят 181 хил. лв. Според регламентите на Закона за подземните богатства, когато запасите в находището са до 500 хил. куб. м., цялата сума от концесионното плащане постъпва в бюджета на общината. Такъв е случаят с находище „Умата“, плащанията от което ще постъпват в община Гърмен.   „Тракия Минералс“ ООД, гр. Пловдив ще проучва скалнооблицовъчни материали в площ „Батаклийско“, разположена в землищата на гр. Ветрен и с. Виноградец, област Пазарджик. Разрешението за проучване се предоставя за срок от 1 година, като през този период титулярят ще вложи близо 29 хил. лв. в проучвателните дейности.  За срок от 2 години „Априлови“ ООД ще проучва скалнооблицовъчни материали в площ „Звезда“, разположена в землището на с. Плетена, област Благоевград. През този период титулярят ще вложи минимум 49 хил. лв. в проучвателните дейности.  Съгласно друго решение, Министерският съвет отказва да предостави концесия за добив на скалнооблицовъчни материали от находище „Бъзговец“, разположено в землището на с. Кладница, община Перник. Причината е попадането на територията в границите на природен парк „Витоша“. Разработването на посоченото находище е недопустимо и в нарушение на чл. 31, т. 7 от Закона за защитените територии, се казва в мотивите за взетото решение.        Правителството прие доклада за напредъка в изпълнението на Националната програма за реформи за 2019 г. Документът, който обхваща периода май - октомври тази година, е изготвен на основание РМС № 396 от 2017 г. за определяне на механизъм за координация и наблюдение на структурните реформи в рамките на Европейския семестър.   Докладът съдържа отчетна информация за мерките, насочени към подобряване на конкурентоспособността на икономиката и към постигане на националните цели по стратегия „Европа 2020“.  Отчетено е и изпълнение на препоръките на Съвета на ЕС от 2018 г. и на четирите от 9 юли 2019 г. За пръв път тази година всяка държава-членка има отделна препоръка за адресиране на инвестиционния недостиг в ключови за растежа области. Останалите препоръки покриват областите фискална политика, финансов сектор, регулаторна рамка по несъстоятелността, система за социална защита, образование и здравеопазване.   Изпълнението на националните цели протича съобразно заложените срокове, като данните показват подобрение на показателите, свързани с ранното отпадане от образователната система, намаляване на равнището на безработица сред младежите и постигане на подцелта за заетост на населението на възраст 55- 64 г.  В отчета към доклада е направен преглед на изпълнението на отделните политики и са посочени евентуални рискове пред тяхното осъществяване.        Министерският съвет прие решение за одобряване на кандидатура за представител на Република България за член на Комитета на регионите на Европейския съюз за мандат 2020- 2025 г.   Одобрена е кандидатурата на Таня Христова - кмет на община Габрово, от името на Република България, за член на Комитета на регионите на Европейския съюз за мандат 2020-2025 г., която е предложена от Управителния съвет на Националното сдружение на общините в Република България.  Обновеният състав на делегацията отразява резултатите от последните местни избори и е съобразен с общите принципи на Договора за функциониране на Европейския съюз.        Министерският съвет одобри 1 018 014 лева за финансово осигуряване на дейности по националните програми „Осигуряване на съвременна образователна среда“, „Обучение за ИТ кариера”, „Без свободен час”, „Мотивирани учители” и „ИТ бизнесът преподава” за 2019 г. Средствата за допълнителни трансфери по бюджетите на общините са разпределени по националните програми както следва:   За НП „Осигуряване на съвременна образователна среда“, модул „Модернизиране на системата на професионалното образование“ се отпускат 53 513 лв. за финансиране на 8 училища, разработили типови учебни планове и учебни програми за отраслова и специфична професионална подготовка по учебни предмети за първи и втори гимназиален етап и национални изпитни програми за придобиване на квалификация по професия, както и 2 броя учебни помагала за специфична професионална подготовка.   За НП „Обучение за ИТ кариера“ средствата са 453 000 лв. за 2 общински училища в градовете Бургас и Пловдив за обучение по програмиране на 535 ученици за придобиване на професионална квалификация по професия „Приложен програмист“.   По НП „Без свободен час“ с 455 623 лв. ще се изплатят взети часове от заместващи учители. По модул „Без свободен час в училище“ бенефициенти са 571 общински училища, а по модул „Без свободен час в детската градина“ - 52 общински детски градини.   По НП „Мотивирани учители“ отпуснатите 17 300 лв. са за подкрепа на 23 специалисти без педагогически опит за придобиване на професионална квалификация „учител“ по математика, физика и астрономия, информатика, информационни технологии и чужди езици.   По НП „ИТ бизнесът преподава“ се предоставят 38 578 лв. за провеждане на кратки демонстрационни обучения от представители на ИТ сектора за запознаване на учениците с новости в технологичния сектор, за провеждане на семинари за учители от фирми по актуални теми, свързани с дейността на фирмата, както и за провеждане на обучения от ИТ специалистите съвместно с учителя по съответния учебен предмет. Бенефициенти са 46 общински училища.   Средствата се осигуряват от бюджета на МОН за 2019 г.        Правителството одобри допълнителни трансфери по бюджета на Министерството на земеделието, храните и горите за 2019 г. Финансовият ресурс е в размер на 3.5 млн. лв. и представлява съфинансиране към Грантово решение на Европейската комисия. Той е предназначен за доставка на ваксина за превенция срещу болестта заразен нодуларен дерматит по едрите преживни животни.  България стартира ваксинация на поголовието от едри преживни животни срещу заболяването Заразен нодуларен дерматит през 2016 г. след констатиране на огнища на заболяването на територията на страната.   Ваксинирането на животните срещу заболяването е съгласно одобрена програма за ваксинация с Решение за изпълнение (ЕС) 2016/2008 на Европейската комисия.  Ваксинацията на цялото поголовие от възприемчиви животни ( едри преживни животни) на територията на страната се извършва вече за четвърта поредна година, като в резултат на това след последното огнище през август 2016 г. не е констатирано ново огнище на заболяването. Закупуването на ваксината е важен елемент от недопускането на разпространението му на територията ни отново.  Ваксинация на възприемчивите животни на заболяването заразен нодуларен дерматит е практика във всички засегнати държави в Европа, като това е правилният подход и метод за бързото и трайно ограничаване и ликвидиране на заболяването.        Правителството одобри безвъзмездна финансова помощ по линия на официалната помощ за развитие за Република Сърбия, Република Северна Македония, Босна и Херцеговина, Косово, Република Албания, Черна гора, Украйна и Грузия.  С решението си Министерският съвет дава съгласие за сключване на споразумения за предоставяне на безвъзмездната финансова помощ за изпълнението на проекти в осемте страни. България ще финансира 35 проекта на обща стойност 1 929 758 лв. Те са насочени към повишаване качеството на образованието и гарантиране на равен достъп в условията на мултикултурна среда, подкрепа за по-качествено здравеопазване, включително и за деца с увреждания, подпомагане на демокрацията и изграждането на активно гражданско общество чрез насърчаване на младите хора на регионално ниво. Проектите целят и да повишат административния капацитет на държавните и общински служители в страните-партньори, да запазят и популяризират културно-историческото наследство и духовни ценности, ще съдействат за опазването на околната среда, за приобщаването на националните малцинства и други уязвими групи.   Отпуснатите средства ще подобрят още повече видимостта на България като държава-член на ЕС, съпричастна към усилията на международната общност за решаване на проблемите на развитието. Финансовата помощ допринася и за задълбочаване, и откриване на нови възможности за разширяване на двустранното сътрудничество, а също така подкрепя и общите усилия за осъществяване на политиката на ЕС на сътрудничество за развитие.  Одобрените проектни предложения следват заложените приоритети в приетата от Министерския съвет Средносрочна програма за помощ за развитие и хуманитарна помощ за 2016-2019 г. Финансирането ще бъде осигурено от бюджета на МВнР, предназначен за официална помощ за развитие и хуманитарна помощ.        Министерският съвет одобри приетия от Координационния съвет по концесиите Актуализиран План за действие за държавните концесии за периода 2019 - 2020 година.  Политиката за държавните концесии се определя от Министерския съвет, който одобрява приетите от Координационния съвет по концесиите (КСК) Национална стратегия за развитие на концесиите и План за действие за държавните концесии и техните изменения и допълнения.  Планът за действие е приет от КСК на заседание, проведено на 17.01.2019 г., и е одобрен от Министерския съвет на заседанието, проведено на 23.01.2019 г. Планът за действие е публикуван в Националния концесионен регистър.  Съгласно ЗК съдържанието на плана за действие за държавните концесии може да се изменя и допълва текущо.  По предложение на министъра на туризма КСК е приел Актуализиран план за действие за държавните концесии за периода 2019 - 2020 г. В него са извършени промени относно включени в Плана за действие проекти за концесии за морски плажове.  Актуализираният план за действие не променя очакваните резултати от изпълнението на Плана за действие.  С оглед публичност и прозрачност на държавната политика в областта на концесиите, и в съответствие с чл. 15, ал. 7 от Наредбата, одобреният от Министерския съвет Актуализиран план за действие ще се публикува в информационния раздел на Националния концесионен регистър.        Министерският съвет одобри Доклад за състоянието на безопасността на движението по пътищата в Република България към 2019 г. Одобрени са и мерки за ограничаване на пътнотранспортния травматизъм за 2020 г.  Председателят на Държавна агенция „Безопасност на движението по пътищата“ предоставя най-малко веднъж годишно информация на МС за състоянието на пътната безопасност в Република България. Предназначението на документа е и да предостави информацията в контекста на края на периода на Националната стратегия за подобряване на безопасността на движение по пътищата 2011-2020 г. и да служи като основа на предстоящия нов планов период на националната рамка за безопасността на движение по пътищата 2021-2030 г.   Анализът включва стратегически политики, статистика и тенденции на пътнотранспортния травматизъм, влияещи фактори и области за въздействие. Крайната цел на документа е да подпомогне управлението на безопасността на движението по пътищата като комплексна система, която позволява анализ на всички етапи от планирането и реализацията на политиката, създавайки предпоставки за ясен мониторинг и оценка на предприетите действия.   Предложеният План за действие за 2020 г. включва комплекс от мерки в следните направления: регулационна рамка; поведение на участниците в движението по пътищата; контролна дейност; пътна инфраструктура; автомобилен парк и спешна медицинска помощ. Той съдържа над 130 конкретни мерки за подобряване на безопасността на движението по пътищата на Република България през 2020 г., очаквани резултати и отговорни институции.  С Решението на МС, 2020 година се обявява за година на активна работата по опазване на живота и здравето на участниците в движението по пътищата под мотото „На пътя животът е с предимство“.        Министерският съвет одобри на днешното си заседание проекта на нов договор за застраховка „Обща гражданска отговорност“ на Държавното предприятие „Радиоактивни отпадъци” (ДП РАО). Застрахователният договор ще бъде сключен с Гражданското дружество „Български национален застрахователен ядрен пул“ за срок от една година.  Уредбата на застраховката „Обща гражданска отговорност“ се съдържа във Виенската конвенция за гражданска отговорност за ядрена вреда, както и в Закона за безопасно използване на ядрената енергия. Съгласно чл. 129, ал. 2 от него експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго.  На ДП РАО са предоставени за експлоатация съоръженията за управление на радиоактивни отпадъци на специализираните поделения „Радиоактивни отпадъци – Козлодуй“ и „Извеждане от експлоатация – Козлодуй“. ДП РАО притежава и лицензни за извеждане от експлоатация на блоковете 1-4 на АЕЦ „Козлодуй“.        С 11 040 536 лева се увеличава ангажиментът на разходите, които може да бъдат поети през 2019 г. по бюджета на Министерството на регионалното развитие и благоустройството, свързани с модернизацията на пътя Мездра - Ботевград.   През септември 2019 г. правителството пое ангажимент за осигуряване на 419 327 906 лева, които ще бъдат осигурени от приходите от смесената система за таксуване за ползване на републиканската пътна мрежа в периода 2020-2023 г. След приключване на процедурите за избор на изпълнители и сключването на договорите за проектиране и строителство, както и за строителен надзор, общата стойност на средствата, необходими за реализирането на проекта са 430 368 442 лева, което налага промяна в постановлението на Министерския съвет и поетите ангажименти.   Проектът за модернизацията на пътя Мездра - Ботевград ще бъде първият, при който ще се прилага нова схема на плащане. Тя предвижда цялата стойност за изпълнение на строително-монтажните работи по договорите за двата участъка, на които е разделено трасето, да се разплати на изпълнителите след приключване и приемане на строителните дейности. За да започне изпълнението на проекта през тази година, правителството увеличи размера на ангажиментите за разходи, които могат да бъдат поети от Министерството на регионалното развитие и благоустройството.  Отсечката Мездра - Ботевград, чиято модернизация започна през октомври, ще бъде с две платна с по две ленти за движение в посока.   Трасето ще следва съществуващия път като се развива по нов терен в участъците, обхождайки селата Люти дол, Типченица, Новачене и Скравена с цел намаляване на въздействието на шума и вредните емисии от тежкото транзитно движение върху жителите на населените места. Ще бъдат изградени и ремонтирани редица съоръжения - над ж. п. линията. Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е изграждането на селскостопански надлези, площадки за отдих и т. н. На обхода на с. Люти дол ще бъдат построени два тунела, с дължини съответно 490 м и 340 м.  Направлението Видин - Ботевград, с обща дължина 167 км, е приоритетен проект в инвестиционната програма на Министерството на регионалното развитие и благоустройството и Агенция „Пътна инфраструктура“ до 2022 г.  С построяването на моста „Нова Европа“ (Дунав мост 2), свързващ градовете Видин, в България и Калафат, в Румъния, това направление през страната ни се използва по-интензивно като най-кратък маршрут между Западна и Централна Европа и Бяло море.        Министерският съвет одобри допълнителни трансфери по бюджетите на общини за 2019 г. в размер 14 836 452 лева. Средствата са предназначени за извършване на дейности за намаляване на риска от бедствия, възстановяване на непредвидени разходи за провеждане на спасителни и аварийно-възстановителни работи и за преодоляване на последиците от бедствия.  Сумата се осигурява от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия.        Министерският съвет одобри промяна на Програмата за трансгранично сътрудничество ИНТЕРРЕГ - ИПП България - Турция 2014-2020, съфинансирана от Инструмента за предприсъединителна помощ II. Изменението е предложено от Управляващия орган в резултат на извършен вътрешен анализ в периода май - юли 2019 г.  С оглед финансиране на проекти от списъка с резерви ще бъде преразпределен ресурс от приблизително 1,204 млн. евро от Приоритетна ос 1 „Околна среда“ към Приоритетна ос 2 „Устойчив туризъм“.  В резултат на изменението ще се финансират всички проекти от резервния списък по Втора покана за подаване на проектни предложения, което от своя страна ще допринесе за постигане на заложените цели и пълното усвояване на финансовите средства по Програмата за периода 2014-2020.  Измененията са свързани и с промяна в начина на представяне на финансовите показатели към Рамката за изпълнение на Програмата.        Кабинетът прие Постановление за удължаване на срока за изплащане на задълженията на „Холдинг БДЖ“ ЕАД по ПМС № 162/04.08.2017 г., изменено с ПМС 237/01.11.2018 г., за предоставяне на безлихвен заем в размер на 62 млн. лева. Задълженията ще бъдат изплатени до 31 март 2020 г.  Средствата бяха предоставени на „Холдинг БДЖ“ ЕАД за погасяване на просрочени задължения по Втори облигационен заем в размер на 20 млн. лв. и 42 млн. лв. към НАП за погасяване на активирана държавна гаранция по заеми към Европейската банка за възстановяване и развитие и Международната банка за възстановяване и развитие.  Кабинетът прие и разпореждане за увеличаване на капитала на „Холдинг Български държавни железници“ ЕАД, чрез непарична вноска, представляваща вземане на държавата срещу дружеството.        Министерският съвет прие постановление за извършване на промени на утвърдените със Закона за държавния бюджет на Република България за 2019 г. максимални размери на ангажиментите за разходи, които могат да бъдат поети през 2019 г. по бюджета на Министерството на отбраната.  Извършени са промени на утвърдения с чл. 11, ал. 3 от Закона за държавния бюджет на Република България за 2019 г. показател по бюджета на Министерството на отбраната максимален размер на ангажиментите за разходи, които могат да бъдат поети през 2019 г., със сумата 140 000 000 лв., в съответствие със сключените договори.  Приетият нормативен акт не води до въздействие върху държавния бюджет и до допълнителни разходи по бюджета на Министерството на отбраната за 2019 г.        Правителството одобри проект на закон за Националния институт по метеорология и хидрология (НИМХ), с който се урежда статута на института като национална хидрометеорологична служба на Република България, осъществяваща оперативни дейности в областта на метеорологията, хидрологията и агрометеорологията и научна организация за осъществяване на научни изследвания, научно-приложна, иновативна и образователна дейност.  Научноизследователската и оперативната дейност на НИМХ ще бъдат по-тясно обвързани с държавните и обществени нужди, като е предвидена възможност за пряко възлагане на функции и дейности от министъра на образованието и науката. НИМХ има задължения от национална значимост по Закона за водите, Закона за защита при бедствия, Закона за чистотата на атмосферния въздух и по други подзаконови нормативни актове.   Дейността на института ще се финансира със средства от държавния бюджет, собствени приходи, проекти и програми, финансирани от Европейския съюз и други международни организации, както и с безвъзмездно получени средства.  Законът урежда имуществен и финансов статут на НИМХ, който е гаранция за неговата автономност и ще се осигури както подобряване в техническата база, така и развитието и възпроизводството на мрежите за мониторинг, на специализирани системи за ранно предупреждение за риск в случаи на природни бедствия от хидрометеорологичен произход и др.  Законът за НИМХ ще уреди трайно обществените отношения, свързани както с научноизследователската дейност и същност на НИМХ, така и с дейността му като националната хидрометеорологична служба на Република България, извършвана в полза на държавата и гражданите, каквато е и практиката на повечето европейски страни по отношение на подобните им структури.        Средствата за детските градини и училищата за работа с деца и ученици от уязвими групи ще бъдат актуализирани в съответствие с политиката на правителството за увеличение на доходите в системата на предучилищното и училищното образование. Това предвижда изменение на Наредбата за финансирането на институциите в системата на предучилищното и училищното образование, приета от Министерския съвет. Финансирането ще се използва за мотивиране и привличане на учители, заплащане на възнаграждения на служители, включени в екипите за обхват и ангажирани с мерки за подпомагане на достъпа до образование и предотвратяване на риска от отпадане от системата.  С промяна в наредбата се уеднаквява редът за формиране на групите за целодневна организация на учебния ден с реда за формиране на паралелките в училищата в случаите, когато групите са две. В момента за формиране на две паралелки в начален етап са необходими минимум 13 ученици, а в прогимназиален етап на основното образование - минимум 15. Минималният брой на учениците за формиране на две групи за целодневна организация досега беше 16, като в бъдеще ще бъде съобразен с нормативните изисквания за формиране на паралелките.        Със Закона за киберсигурност бе създаден Съвет по киберсигурността със съвещателни, координационни и контролни функции по отношение на разработването и изпълнението на политиките в областта на киберсигурността към Министерския съвет. За функционирането на Съвета по киберсигурността бе необходимо да бъде приет правилник за организацията и дейността му. Постановлението за приемане на Правилник за организацията и дейността на междуведомствения орган беше прието на днешното заседание на Министерския съвет.   Съветът по киберсигурността ще подпомага правителството при изпълнението на неговите задачи по организацията, управлението и контрола на киберсигурността, която включва мрежова и информационна сигурност, противодействие на киберпрестъпността и киберотбрана. В съответствие с предвиденото в Закона за киберсигурност, Съветът по киберсигурността ще предлага на Министерския съвет Национална стратегия за киберсигурност и пътната карта към нея, Национален план за управление на киберкризи, ще предоставя информация на Съвета по сигурността към Министерския съвет относно състоянието на сигурността в киберпространството за включване в проекта на годишен доклад за състоянието на националната сигурност. Съветът ще анализира тенденциите, рисковете и методите за противодействие на киберзаплахите и ще предлага решения и действие по отношение на тях. Ще осъществява взаимодействие с компетентните органи в областта на киберсигурността, включително с националните компетентни органи по чл. 16 от Закона за киберсигурност, с Националното единно звено за контакт, с регулаторни органи и с други институции, ще дава предложения за хармонизиране и координиране на секторните политики за постигане на високо общо ниво на киберсигурност на икономиката и обществото.   Съставът на Съвета по киберсигурността включва представители на институциите, имащи пряко отношение към превенцията и противодействието на киберзаплахите и за повишаване на общото ниво на сигурност в киберпространството. Предвиденият състав, от една страна, гарантира необходимото участие на политическо равнище, а от друга страна, създава условия за оперативност в работата на Съвета. Със Заповед № КВ-303 от 19.08.2019 г. министър-председателят определи за председател на Съвета по киберсигурността заместник министър-председателя по икономическата и демографската политика.  Съветът по киберсигурността ще провежда редовни заседания не по-малко от веднъж годишно, с възможност за извънредни заседания, а за участие в тях могат да бъдат канени и представители на други държавни органи, както и представители на професионални и граждански организации и експерти.        Служителите в българските дипломатически мисии няма да получават командировъчни средства по време на отпуск за празничните и почивни дни и през 2020 г. Това постановление прие правителството днес.  Ограничението на Наредбата за командировъчните средства при задграничен мандат на служителите в българските дипломатически мисии е в сила от 2010 г., като всяка следваща година, неговото действие се продължава заради ограниченията в бюджета на МВнР.  Правителство прие и намаляване числеността на министерството на външните работи с десет щатни бройки.        Наемните цени на имоти - държавна собственост да се определят на база оценка, извършена от независим оценител, отчитаща условията на конкретния пазар и съобразена с приетите по реда на Закона за независимите оценители стандарти за оценяване. Това предвижда одобрения днес от правителството Проект на Постановление за изменение и допълнение на Правилника за прилагане на Закона за държавната собственост.   Досега наемната цена на помещения, предназначени за здравни, образователни и хуманитарни дейности за социално задоволяване нуждите на населението или на юридически лица с нестопанска цел, определени за осъществяване на общественополезна дейност, както и на помещения, предоставени на международни организации, които се предоставят под наем без провеждане на търг, се определя в троен, съответно в петорен размер спрямо наемната цена на жилище със същата полезна площ и показатели.   Определянето на първоначалната наемна цена при провеждане на търгове за отдаване под наем на имоти - държавна собственост към настоящия момент също става спрямо наемната цена на жилище със същата полезна площ и показатели, като се дава възможност цената да бъде увеличена до 40 пъти в зависимост от реалните пазарни наемни цени за съответния район.  С предложените промени се цели по-добра защита на държавния и обществения интерес.   В проекта на Постановление се предвижда още промяна в начина на предоставяне на държавните имоти на политическите сили, отговарящи на чл. 31 от Закона за политическите партии, като те вече няма да заплащат наем, а ще се учредява безвъзмездно право на ползване върху имот - частна държавна собственост, за срок не по-дълъг от 10 години.  В разпоредбите на Правилника за прилагане на Закона за държавната собственост е записано изрично, че партиите не могат да използват държавния имот за извършване на икономическа дейност, нито да ги отдават под наем или да ги преотстъпват за ползване. От партийното ръководство ще трябва да декларират, че разполагат с необходимия финансов ресурс за стопанисването на имота. Партиите ще заплащат данък недвижими имоти и такса битови отпадъци за имота, всички експлоатационни разходи, както и тези за текущи поправки и ремонти.  Политическите партии трябва да представят документ, удостоверяващ, че имат парламентарна група или достатъчен брой народни представители да образуват такава. Извънпарламентарните партии пък ще трябва да доказват, че на последните избори за народни представители са получили не по-малко от едно на сто от действителните гласове.  При неплащане на разходите повече от три месеца, както и когато партията престане да отговаря на изискванията на чл. 31 от Закона за политическите партии, договорът се прекратява.   С промените в Правилника за прилагане на Закона за държавната собственост се разписва подробно и редът за ползване на имоти - частна държавна собственост от синдикатите. При ползването на такива имоти синдикалните организации не могат да осъществяват в тях икономическа дейност, нито да ги отдават под наем или да ги преотстъпват за ползване.  Синдикатът, на който е предоставен за безвъзмездно ползване имот - частна държавна собственост, също е длъжен да плаща данък недвижими имоти и такса битови отпадъци за него, както и всички експлоатационни разходи и тези за текущи ремонти.   Министерският съвет прие Национална програма за насърчаване на донорството и подпомагане на трансплантацията в Република България (2019 - 2023 г.).   Програмата е разработена във връзка с идентифицираните проблеми и предизвикателства в сферата на донорството и трансплантацията в Република България - недостиг на органи за трансплантация, липса на специалисти по белодробна трансплантация, недоразвита материална база, недостатъчна ангажираност на ръководствата на болниците в процесите по откриване и поддържане на потенциални донори и недостатъчна мотивация при координаторите по донорство.  С приемане на Националната програма за насърчаване на донорството и подпомагане на трансплантацията в Република България (2019 - 2023 г.) ще се подобри организационният модел на донорството и трансплантацията в страната. Приоритет се отдава на донорството в цялостния трансплантационен процес, както на органи, така и на хемопоетични стволови клетки.   Основните дейности на програмата са насочени към насърчаване на донорството, осигуряването на апаратура за диагностика и лечение, създаване на работеща мрежа от координатори, изграждането на добра логистика при донорска ситуация, по-ефективен подбор и оценка на пациенти за трансплантация, провеждането на обучения на медицински специалисти от интензивно отделение и отделението за спешна помощ за идентифициране на потенциални донори на органи, подобряване мотивацията на координаторите по отношение на дейностите по донорство, 24-часова възможност за комуникация между координаторите и Изпълнителна агенция „Медицински надзор“.  Необходимите средства за изпълнението на Програмата са за сметка на утвърдения бюджет за съответната година на Министерството на здравеопазването и Изпълнителна агенция „Медицински надзор“.   ", "date": "2019.12.18", "title": "МС отчете тенденция на застаряване на населението, положителното е намалената детска смъртност"}
{"url": "http://epicenter.bg/article/Kabinetat-pita-Konstitutsionniya-sad-za-mehanizma-za-razsledvane-na-glavniya-prokuror/201927/2/0", "text": "Министерският съвет одобри днес искане до Конституционния съд (КС) за даване на задължително тълкуване на разпоредбите на чл. 126, ал. 2 от Конституцията на Република България. Това съобщи правителствената информационна служба.   Повод за тълкувателното питане, което предстои да бъде внесено, са отправените препоръки от независимия технически анализ на Прокуратурата на Република България за необходимостта от изготвяне на ефективен механизъм за разследване срещу главния прокурор.   Формулиран е следният конкретен въпрос: „Общият надзор за законност и методическото ръководство, осъществявани от главния прокурор съгласно чл. 126, ал. 2 КРБ, включват ли случаите, когато прокурор извършва проверки, разследване и други процесуални действия по сигнали срещу главния прокурор, предвид общоприетия правен принцип „никой не може да съди себе си“ /nemo judex in causa sua/, който е елемент на правовата държава?“    Като аргумент за допустимост на тълкуването е посочено, че нормата на чл. 126, ал. 2 от Конституцията не дава ясен отговор на този въпрос, а това води до различни тълкувания и колебания, както в юридическите, така и в политическите среди с оглед внесения на 9 декември 2019 г. в Народното събрание проект на Закон за допълнение на Наказателно-процесуалния кодекс.  ", "date": "2019.12.18", "title": "Кабинетът пита Конституционния съд за механизма за разследване на главния прокурор"}
{"url": "http://epicenter.bg/article/Promeni-v-Zakona-za-avtomobilnite-prevozi-ogranichavat--quot-kuhite-quot--firmi-v-bransha-/201928/2/0", "text": "Кабинетът прие проект на Закон за изменение и допълнение на Закона за автомобилните превози. Промените ще доведат до намаляване на превозвачите, които не отговарят на условията за установяване, т. нар. „пощенски кутии“. Въвеждат се допълнителни условия за упражняване на по-ефективен контрол върху превозвачите и мерки за ограничаване на фиктивната регистрация. Това съобщиха от правителствената информационна служба.    Облекчават се условията за извършването на специализиран превоз и превоз на пътници по редовни автобусни линии с дължина на маршрута до 30 км., чрез отпадане на изискването за задължително оборудване с обезопасителни колани за МПС от категории М2 и М3, клас А и клас I, както и от категории М2 и М3, клас В и клас II, с които се извършват тези превози, с изключение на специализираните превози на деца и/или ученици.    Регламентират се правилата за движението по пътищата с индивидуални електрически превозни средства чрез изменения и допълнения в Закона за движението по пътищата, с които се цели да бъдат уредени най-неотложните въпроси в тази област. С промените се въвежда легалната дефиниция на понятието „индивидуални електрически превозни средства“. Определят се изискванията за предпазните средства при тяхната употреба, както и местата, на които е разрешено придвижването им, максимално допустимата скорост на движение и минималната възраст за техните водачи.    Създават се условия за ограничаване на възможностите за извършване на нерегламентиран превоз чрез повишаване качеството на извършваната контролна и админстративнонаказателна дейности. Разширява се обхватът на нарушенията, за които се прилагат принудителни административни мерки. Въвежда се и изискване превозни средства от категории М2 и М3, които са предназначени за превоз на повече от 8 пътници и превозните средства от категория N3, които са предназначени за превоз на тежки товари, да се регистрират само от юридически лица, еднолични търговци или физически лица, регистрирани като земеделски стопани по реда на Закона за подпомагане на земеделските производители. С тази мярка се цели предотвратяване извършването на нерегламентирани превози.    Намалява се размерът на част от санкциите съобразно степента на обществена опасност на съответните нарушения.  Въвежда се възможност за диференциране на размера на максималните цени за автогарово обслужване по видове транспортни схеми.  Намалява се административната тежест на лицата, осъществяващи таксиметрова дейност чрез създаването на единен публичен таксиметров регистър.    Регламентират се превозите с атракционна цел и се създава условия за извършването на контрол на тази дейност.    Регламентират се превозите на повредени пътни превозни средства - т. нар. „Пътна помощ“, като се въвеждат технически изисквания към превозните средства за извършване на дейността и изисквания към водачите, които извършват превоза.  ", "date": "2019.12.18", "title": "Промени в Закона за автомобилните превози ограничават \"кухите\" фирми в бранша "}
{"url": "http://epicenter.bg/article/Traditsionna-videokonferentna-vrazka-s-komandirite-na-balgarskite-voenni-kontingenti-zad-granitsa/201931/2/0", "text": "Министърът на отбраната Красимир Каракачанов и началникът на отбраната генерал Андрей Боцев ще участват утре, 19 декември, в традиционната видеоконферентна връзка с националните командири на българските военни контингенти, участващи в операции и мисии в Афганистан, Босна и Херцеговина, Косово и Мали. Те ще поздравят военнослужещите, които изпълняват задачи в мисии и операции на НАТО и ЕС, по повод Коледните и Новогодишни празници. Това съобщават от пресцентъра на министерство на отбраната.    Видеоконферентната връзка се организира от Съвместното командване на силите и ще започне в 10.00 часа в конферентната зала на административната сграда на Министерството на отбраната на бул. „Ген. Тотлебен” № 34. В нея ще участва и командващият на Съвместното командване на силите генерал-лейтенант Любчо Тодоров.", "date": "2019.12.18", "title": "Традиционна видеоконферентна връзка с командирите на българските военни контингенти зад граница"}
{"url": "http://epicenter.bg/article/Kabinetat-otpusna-161-mln--lv--za-obshtinski-proekti--remont-na-hramove-i-obekti-ot-sotsialnata-sfera/201932/2/0", "text": "Министерският съвет одобри допълнителни разходи/трансфери за 2019 г. по бюджетите на редица общини и по бюджетите на Министерския съвет, Великотърновския университет „Св. Св. Кирил и Методий“ и Русенския университет „Ангел Кънчев“ чрез Министерството на образованието и науката, и на Министерството на здравеопазването в общ размер на 161 млн. лв. Това съобщиха от правителствената информационна служба.    Одобрените разходи по бюджета на Министерския съвет за 2019 г. са в размер на 21,4 млн. лв. за ремонт на Бачковския манастир, сградата на Старото гръцко училище, гр. Пловдив, манастирския комплекс „Св. Йоан Предтеча“, гр. Кърджали и за изграждане на Граничен контролно-пропускателен пункт „Рудозем - Ксанти“ и подходен път.    Осигуряват се допълнителни средства в общ размер от 3,4 млн. лв. по бюджетите на двата университета и на Министерството на здравеопазването за реализирането на значими за тяхната дейност обекти.    Предоставят се допълнителни трансфери по бюджетите на общини в общ размер 136,2 млн. лева.    Средствата се предоставят целево за реализиране на редица инфраструктурни проекти в сферата на социалната и техническата инфраструктура - реконструкция, рехабилитация и ремонт на улична мрежа и общински пътища, доизграждане и основен ремонт на водопроводни мрежи, основен ремонт и реконструкция на пречиствателната станция за питейни води на гр. Перник, за дофинасиране на разходите за изграждане на регионална система за управление на отпадъците, регион Благоевград, изграждане на спортни и детски площадки, ремонт и възстановяване на централната градска част на някои населени места, ремонт на детски градини, читалища и училища.    Допълнителните разходи и трансфери се осигуряват за сметка на преструктуриране на разходите и/или трансферите по централния бюджет за 2019 година.  ", "date": "2019.12.18", "title": "Кабинетът отпусна 161 млн. лв. за общински проекти, ремонт на храмове и обекти от социалната сфера"}
{"url": "http://epicenter.bg/article/Osem-akta-sastaviha-ekipi-na-Stolichen-inspektorat-pri-proverki-za-iztochnitsi-na-zamarsyavane-/201935/2/0", "text": "При извършени проверки за източници на замърсяване на атмосферния въздух през днешния ден екипите на Столичен инспекторат съставиха 8 бр. акта за установени нарушения. Това съобщиха от пресцентъра на Столична община.    Проверени са строителни обекти, автосервизи и пунктове за смяна на автомобилни гуми. Извършени са и проверки за горене на отпадъци на открито.    Екипите провериха 33 строителни обекти в районите \"Красно село\", \"Изгрев\", \"Студентски\", \"Лозенец\" и \"Витоша\", където са съставени 7 акта за установени нарушения.    Проверени са общо 28 автосервизи и пунктове за смяна на автомобилни гуми и за горене на отработено масло.  За горене на отпадъци на открито в район \"Подуяне\" е съставен акт на ул. \"Дан Колов“.    Съвместно с район \"Красна поляна\" и екипи на 3 РУ - СДВР бяха извършени проверки в района на бившите виетнамски общежития на ул. „Рижки проход“. Иззети и извозени за депониране са 4 камиона отпадъци, подготвени за горене.    Утре акцията по извозване на отпадъци ще продължи. През този месец при проверки в жилищата са съставени и 11 акта.  ", "date": "2019.12.18", "title": "Осем акта съставиха екипи на Столичен инспекторат при проверки за източници на замърсяване "}
{"url": "http://epicenter.bg/article/Dzhambazki-se-izvini-za-izkazvaniya-otnosno-proizhoda-na-dvama-evrodeputati/201937/2/0", "text": "Евродепутатът Ангел Джамбазки се извини за расистките си коментари, отправени към двама депутати от транспортната комисия на Европарламента, съобщава бТВ.   „Аз съм българин с корени в днешна Македония, Сърбия и Турция. И не бих се обидил, ако някой ме нарече българин от Македония. Но след като те са се почувствали обидени и искат извинения, те ги имат”, каза Джамбазки.   Председателят на институцията обаче все още може да наложи санкция на нашия евродепута. За такава продължават да настояват и засегнатите – французойката Карима Дели и германецът Исмаил Ертуг.   „Свикнали сме да сме на различни мнения по различни въпроси – това е нормално. Но когато един колега не е работил никога по темата... Плюс, че никога не сме се познавали и отиде пред медиите, и започне да ме обижда – трябва да реагирам”, заяви евродепутатът Исмаил Ертуг от СПД.  ", "date": "2019.12.18", "title": "Джамбазки се извини за изказвания относно произхода на двама евродепутати"}
{"url": "http://epicenter.bg/article/Prof--Dimitar-Dimitrov-e-noviyat-rektor-na-UNSS/201941/2/0", "text": "Проф. Димитър Димитров е новият ректор на УНСС, предаде Агенция \"Фокус\". Той получи 160 гласа \"за\".   Пожелавам да продължим да работим нататък като Университет номер едно. Това каза новият ректор при встъпването си в длъжност, предаде Фокус.   \"Благодаря на членовете на общо събрание, които участваха в избора. Някои от тях ме подкрепиха, други - другия достоен кандидат в балотажа или другите кандидати. Мисля, че УНСС показа, че е на високо ниво и ние поддържаме тази колeгиална атмосфера и академичен дух. По-сериозната работа предстои. Надявам се, че изборните емоции ще преминат след изборите за Академичен съвет и други органи. Наближават много празници и искам да пожелая на всички светли Коледни и новогодишни празници. Да сме живи и здрави и да продължим да работим нататък като Университет номер едно\", каза той. \"Искам да му пожелая така както управляваше катедрата и факултета, два пъти по-успешно да управлява университета\", пожела досегашният ректор проф. Стати Статев на проф. Димитров.", "date": "2019.12.18", "title": "Проф. Димитър Димитров е новият ректор на УНСС"}
{"url": "http://epicenter.bg/article/Sotsialnata-komisiya-prie-otlaganeto-na-Zakona-za-sotsialnite-uslugi/201942/2/0", "text": "След 3-часови бурни дебати и остри изказвания социалната комисия в парламента реши влизането в сила на Закона за социалните услуги да бъде отложено с 6 месеца, съобщават от Dariknews.    На заседанието на комисията бяха поканени организации, които са против закона, както и такива които го подкрепят, което доведе до нежежаване на страстите в социалната комисия и ескалиране на напрежението. Заради полярните мнения на едната и другата страна на няколко пъти редът в залата бе нарушаван от емоционални речи и нападки между участниците в дискусията.    Стигна се дори до противопоставяне на родителите на деца с увреждания и други родители, което пък предизвика острата реакция на депутата от левицата Милко Недялков. Министър Сачева също взе отношение и настоя, че е недопустимо да бъдат обиждани хора с увреждания и припомни, че Конституцията ни се уповава на хуманизъм, равенство и търпимост.    За пореден път социалният министър Деница Сачева успокои, че законът не третира отношенията в семейството и децата, а хора, които имат нужда от подкрепа в определен момент – възрастни хора, хора с увреждания, бездомни хора. Противниците на закона обаче не бяха убедени и се чуха критики, че не вярват на министър Сачева.    Имаше общо четири предложения за съдбата на Закона за социалните услуги. От \"Атака\" настояваха за напълното му отпадане, защото бил \"непоправим\", от \"Воля\" поискаха пък отлагането му да бъде с 1 година. В крайна сметка бе приет варианта на \"Обединени патриоти\", според който влизането в сила на текстовете ще бъде отложено с 6 месеца. Един от вносителите Искрен Веселинов посочи, че това е достатъчно време да бъде коригиран законът, така че да няма двусмислени текстове и тълкуване против изокнните семейни ценности.    \"Без да драматизираме и да мислим, че има престъпен заговор срещу българските деца, трябва да имаме текст, който удовлетворява всички – хората с увреждания и хората, които протестират\", каза той. От \"Атака\" обаче бяха категорични - в закона били заложени \"най-тежки форми на неолиберализма\". Десислав Чуколов настоя, че в социалната сфера се превръща в поредната сфера, където върлува частния интерес.    \"Това е закон, който противоречи на Конституцията, че България е социална държава. От хазната ще се излеят към тези соросоядски организации едни много милиони. Затова сме против Сачева, тя бе поставена да устиска закона с цената на отлагането. Нищо няма да бъде пипнато. В лятото, ваканции, отпуски, тихомълком, ще бъде пробутан законът и ще влезе в действие. Недейте да лъжете, че хората били подведени\", отсече Павел Шопов от \"Атака\".    Георги Гьоков от БСП пък припомни, че всички народни представители за гласували за приемането на закона преди месеци и добави, че левицата ще подкрепи отлагането му с 6 месеца. Колегата му Милко Недялков пък благодари на всички НПО-та, които са работили в сферата на социалните услуги.    От Светия синод подкрепиха отлагането на законопроекта, но настояха техни юристи да участват в по-нататъшното му обсъждане.    \"Ние гражданите сме четящи повече от вас. Наблюдаваме, че депутатите не са запознати. Законът носи философия, която е недопустима в Конституцията. Ние не можем да превърнем държавата ни в тържище на всякакъв род услуги. Ние сме свидели как стъпка по стъпка се въвежда едно различно общество и държавно строителство. Затова ние гражданите ще подготвим правните текстове да бъдат внесени към Конституционния съд. Не вярваме на г-жа Сачева. Миналата година внесохме искане за оставката на Сачева и на Цачева, защото ни убеждаваха, че Истанбулската конвенция е толкова прекрасна\", скочи Мадлен Кирчева от Организацията за защита на гражданите и държавата.    \"Какво ще стане, ако законът не влезе в сила? Законът за личната помощ не може да функционира без този закон. Ако утре детето ми не може да ползва дневен център, аз мога да съдя тая държава. Не съм съгласна НПО-та да бъдат разпъвани, защото вършат една чудесна работа. Ако има организации, които вършат незаконни дейности, има си процедури\", защити другото мнение Мая Стоицева от \"Системата ни убива всички\".    В залата се чуха много мнения на противници, които не искат държавата да сенамесва в семействата и възпитанието на децата им. Имаше и предложения текстовете да касаят само децата с увреждания.    \"В тези 6 месеца ще проведем дискусии в цялата страна, ще подкрепим и ако бъде инициирана от парламента дискусия за семейните политики. Това е тема, която вълнува обществото и трябва да има политически консенсус около това каква трябва да е визията на България за семейните политики\", посочи на брифинг преди заседанието Деница Сачева.    \"Проучваме възможността да внесем отделни текстове от закона в Конституционния съд, за да се произнесе дали те противоречат на Конституцията\", заяви от своя страна Корнелия Нинова.", "date": "2019.12.18", "title": "Социалната комисия прие отлагането на Закона за социалните услуги"}
