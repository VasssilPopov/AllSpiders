{"url": "http://epicenter.bg/article/Firmata--remontirala-Largoto--otreche-da-sa-oproshtavani-neustoyki--VIDEO--/174197/2/0", "text": "От фирмата, ремонтирала Ларгото, отрекоха да са им опрощавани неустойки. Никога не били водили подобни разговори с Министерството на културата, тъй като не е имало повод за тях, предава бТВ.  От фирмата обявиха, че имат пет акта за спиране на работата за 59 дни и с тях са предали обекта преди крайния срок. За всеки акт е имало конкретен повод.  Обектът бил много сложен за изпълнение и по време на дейностите е имало поводи за спиране на работата, но за тях не са пускали актове.  „Ние не сме и търсили такъв разговор, защото сме в правото си и с документите доказваме, че няма нужда от някаква защита да плащаме неустойка”, каза инж. Росен Колелиев, управител на \"Пътища и мостове\".  ", "date": "2019.01.31", "title": "Фирмата, ремонтирала Ларгото, отрече да са ѝ опрощавани неустойки (ВИДЕО) "}
{"url": "http://epicenter.bg/article/Boil-Banov--Premierat-mi-kaza-da-ne-se-predavam-/174128/2/0", "text": "Декларирал съм на премиера, че във всеки един момент може да се тълкува, че съм подал оставката си, заяви министърът на културата Боил Банов в силно емоционално интервю приед Нова телевизия. Аз все едно съм подал оставка. Дали ще я напиша… аз все едно съм я подал. Цялото общество да е спокойно. Това каза министърът на културата Боил Банов по НТВ.   Боил Банов съобщи, че е разговарял с премиера още вчера, когато депутатът от БСП Елена Йончева огласи записите от аферата \"Ало, Банов съм!\". Борисов му казал да не се предава.   Записите, които огласи БСП са нагласени, посочи многократко министър Банов в предаването \"Здравей, България\".   Много хора знаят, че съм рекетиран. То си е като малка организирана престъпна група. Това са схемаджии и изнудвачи, единият работи в администрацията – Ангел Ангелов, другият - Иво Костов, работи отвън с проекти с изнасяна вътрешна информация от Ангелов. Това правят тези момчета – шантажират. Преди години шефът на европейската дирекция казва, че този човек – Ангел Ангелов, записва от години всеки висшестоящ, при който влезе. При мен действат през трети лица. Изпращат ги, за да ми кажат, че ако не направя нещо, което искат, ще ме съсипят, ще ме унищожат, ще ми разгонят фамилията, заяви Банов. Този човек беше в силна тенденция, докато бях зам.-министър, но когато станах министър, тази тенденция малко спря, може би някакъв уплах е получил, добави той.   Тези двамата преди години правеха кухи проекти. Разполагат със записи, разполагат с неща, с които да ви съсипят. Така действат и в образованието, знам поне за 4-5 случая. Ще дам всичко на прокуратурата, подчерта министърът на културата.   БСП и Елена Йончева взеха от едни изнудвачи - Иво Костов и Ангел Ангелов -  една помия и я хвърлиха на мен.  Сега се чудя къде да ми учи детето. И без това се скъсваха да го бъзикат, че баща му е министър, каза още Боил Банов в студиото на Нова.   БСП са приватизирали отношенията с Русия, а аз имам договор с Ермитажа, не можаха да го преглътнат, бе друга от тезите на министъра. Жална ни майка, ако така ще печелят избори и ще управляват! Жална ни майка на всичките, каза развълнувано Банов.   \"Като блъснем културата, Бойко трябва да го отстрани, защото той така действа. Ето ти един отстрелян\", разказа Банов своята версия на сценария на червените.   И отново добави развълнувано: \"Жална ни майка, ако така ще спечелят избори. Изнудвачи, хора, които скалъпват. И това им е работата да скалъпват. И Елена Йончева взима във вторник този запис. Не знам дали се познава с тези изнудвачи. Или не ги познава и тогава идва рекетьор, дава нещо и сега излиза!\"   „Тези хора са схемаджии и изнудвачи! Една малка организирана престъпна група… Един работи вътре в администрацията, други – отвън. И така печелят проекти”, разкри схемата министърът на културата. Социалистите твърдят, че той е ощетил държавата с около 700 000 лева, спестявайки неустойката, която фирмата изпълнител на проекта за Ларгото трябвало да плати на държавата за забавяне.   Банов каза, че въпросните хора, които събирали записи, за да рекетират с тях, се казват Ангел Ангелов и Иво Костов. Ангелов преди бил директор на Дирекция „Европейски програми и проекти”в Министерството на културата, а Костов е посредник, консултиращ изпълнителите на проекти. Въпросните хора в момента действали в Министерството на образованието, каза Банов.   „При мен действат през трети лица. Изпращат ги, за да ми кажат, че ако не направя нещо, което искат, ще ме съсипят, ще ме унищожат, ще ми разгонят фамилията”, обясни Банов.   „Вижте, Иво Костов и  Ангел Ангелов казват, че ще ви съсипят и унищожат. В Силистра проект с областната управа и министерство на културата беше абсолютно кух проект. Искахме да го прекратим. Но последваха заплати. Има 4-5 случая на заплахи от тези хора. Другите проекти ще ги дам на прокуратурата. И Вежди Рашидов знаеше за това. То може човек да се оплаче на прокуратурата, но трябва да има нещо черно на бяло\", каза Банов.   Записът за мен е глупост, за мен той пипан вътре, подправен е, нагласен е, компилация е от десетки неща, които съм говорил. Това е страшна помия, непроверена. Инфантилна стратегия… Интересно ми е дали Йончева се познава с тези изнудвачи. БСП и Елена Йончева взеха от едни изнудвачи една помия и ла*на и ми ги хвърлиха. Вкараха ме в това, обяснявам се за нещо, подхвърлено от едни престъпници. Жална ни майка на всички, ако социалистите така ще печелят избори и ще управляват държавата, заяви Банов.   За този проект съм правил десетки оперативки. Йончева сега започва да върти-това не са онези пари, това да други пари. Защо като станах министър не ме съсипаха с този запис? Това е страшна помия.   Тези записи са незаконни. Като събирам тези хора, защо не казвам: „Дайте да намерим нещо да направим?“. Вкараха ме в това, сега се обяснявам за нещо, което е подхвърлено от едни престъпници. Единият е в администрацията, а другият прави проекти навън. Първият му подава информация. Те са посредници. През вътрешна информация помага да се спечели проект. Вежди Рашидов имаше съмнения за манипулирани проекти. Ангел изнася информация на Иво. Абе манипулират, това е-записи, хора, проекти. Изнудвачи\", продължи Боил Банов.   Министърът разви още тезата, че от БСП са направили \"тази глупост\" срещу него, за да спрат еуфорията, възникнала, след като той е откупил на търга във Виена портрет на княз Александър Батенберг.   \"Да посягаш така, е все едно да посягаш на творци. Не можаха да преглътнат, особено след посещението в Русия. Не могат да преживеят това. На прицел съм от октомври. Инфантилен е пиарът на БСП. Ако в това има нещо истина, щяха да го дадат на прокуратурата. Не съм политик, аз съм от изкуството, не съм се научил да гълтам тези неща. Защо аз не си възлагам да строя\", не спиираше в емоционалния си монолог министърът.   \"Този проект е проверяван вече от ОЛАФ. Това много лошо удари в мен. Аз не съм точно политик, експанзивен съм. Доста колеги на Елена Йончева се обаждат да ме подкрепят. Една обида имам – очаквах Стефан Данаилов да се обади да ме подкрепи, защото знае с какво сърце работя и за какво работя. Не се обади.  Даже някъде прочетох, че е добре да се оттегля. Браво бе, Мастъре. Браво!\", завърши емоционално гостуването си в предаването на Нова министър Боил Банов. Само питам на мен къде ще ми учи детето, докато тече проверката на прокуратурата, добави той.   Припомняме, че вчера Стефан Данаилов заяви: Министърът на културата Боил Банов да се оттегли, докато прокуратурата провери изнесените данни за корупция при стоежа на ”Ларгото”. Вежди Рашидов, когато бе министър на културата, прекъсна лечението си от чужбина, за да участва в съдебен процес срещу същата фирма, за която говори Елена Йончева. Аз лично съм изненадан от обвиненията срещу Боил Банов. Нека прокуратурата да разследва изнесените данни за опрощаване на 700 000 лева неустойка на фирма строител на „Ларгото”.   ", "date": "2019.01.31", "title": "Боил Банов: Записите са нагласени от едни изнудвачи! Премиерът ми каза да не се предавам!"}
{"url": "http://epicenter.bg/article/Dimitar-Danchev--ot-BSP--Upravlyavashtite-se-opitvat-da-zamazhat-polozhenieto-s-Banov/174129/2/0", "text": "\"Има издадени пет акта номер 10, които са за временно спиране на строителните работи. Сумарно в 3 от тези акта номер 10 срока, за който е спряно изпълнението на поръчката е точно 33 дни. Странно е съвпадението, нали? Управляващите се опитват да замажат случая с министър Боил Банов, като изтъкват други суми, които съвпадат със сумата от изнесения от нас случай. Ние говорим за различни неща и това се потвърждава не само от записа, но и от документите, които анализирахме\".   Това каза пред Нова ТВ народният представител от ПГ на \"БСП за България\" Димитър Данчев по повод изнесените от депутатите от левицата данни, че Банов е ощетил държавата със 700 000 лв., съобщиха от пресцентъра на НС на БСП.   \"В записите, изнесени от Елена Йончева, става дума за спестени пари на фирма, с които е била ощетена държавата, а не за тези 753 796 лв., за които е заведено дело и които са по доклад на АДФИ\", посочи Данчев.   Той каза, че има издадени пет акта №10, които са за временно спиране на строителните работи за обекта, но то не се брои за закъснение. \"Сумарно в три от тези 10 акта, срокът с който е била спряна поръчката е 33 дни. Освен неустойката, съгласно договора за изпълнение, при незавършване на работата по поръчката в срок, следва да се усвои и гаранцията по изпълнение, която е в размер на 314 081 лв. Това не е направено. Ако бяха потърсени всички неустойки към изпълнителя, искът щеше да е веднъж за 753 000 лв., втори път за 690 000 лв. и трети път за 314 000 лв. Или общо за 1 758 857 лв., по мои изчисления\", категоричен бе народният представител. По думите му е имало 5 акта №10, като три от тях са фалшиви.   Димитър Данчев попита - ако е вярно твърдението на министъра на културата, че е бил изнудван четири години със записи, защо не е подал сигнал затова? Той добави, че от записите става ясно, че тогава Банов се е опитвал да защитава интересите на фирмата, а не на държавата. \"Как да го тълкуваме това, освен като корупция?\", попита още депутатът. ", "date": "2019.01.31", "title": "Димитър Данчев, БСП: Всичко, което се чува на записите, съвпада с анализа на документите"}
{"url": "http://epicenter.bg/article/Elena-Yoncheva--Gotovi-sme-da-vnesem-v-prokuraturata-signala--Alo--Banev-sam-/174155/2/0", "text": "Говорителят на ПГ на „БСП за България” Елена Йончева заяви, че от БСП са готови да внесат в прокуратурата сигнала „Ало, Банев съм”.   „Прокуратурата се самосезира в момента, в който изнесохме информация по тази афера. Чакам от прокуратурата да се свържат с мен и аз ще предоставя цялата информация, с която разполагам”, каза тя. Зам.- председателят на ПГ на \"БСП за България\" Драгомир Стойнев призова да не се всява допълнително напрежение. „Това е един казус, който трябва да провери от институциите. Опозицията има съмнения за впечатляваща корупция, а Елена Йончева е коректна и дава информация – в момента тя очаква да бъде поканена в прокуратурата възможно най-скоро, за да я представи”, заяви той.  ", "date": "2019.01.31", "title": "Елена Йончева: Готови сме да внесем в прокуратурата сигнала „Ало, Банев съм”"}
{"url": "http://epicenter.bg/article/Vezhdi-Rashidov--Zhelaya-na-Elena-Yoncheva-dobar-pat--no-ne-po-tozi-nachin-kam-golyamata-politika-/174159/2/0", "text": "Желая на Елена Йончева добър път, но не по този начин към голямата политика, защото там има някаква хигиена. Това каза народният представител от ПГ на ГЕРБ и председател на Комисията по културата и медиите във връзка с разследването „Ало, Банов съм“, предаде Агенция „Фокус“. Рашидов посочи, че не иска да напада никого.  „Лично уважавам като журналист Елена. Ние сме били добри приятели, стари. Аз съм държал да има хигиена във всички европейски средства. Затова днес имаме 10 театъра, ремонтирани, училища по изкуствата, 6 нови музея“, допълни бившият министър на културата.  На въпрос дали него някой го е изнудвал със записи, депутатът обясни, че записите ги е видял от медиите.  Попитан дали Боил Банов е казвал, че е бил рекетиран, Рашидов заяви:      Той припомни, че му е било съобщено, че се забавя срокът и има опасност да се загубят за последния етап към 3 млн. лв. европейски пари.  \"Вие давате ли си сметка, че това е да бръкна в касата на Министерството от бюджета, и без това малкия бюджет, и да покрия загубата на европейски пари. Търсихме всички възможности. Дори болен, спрях лечението си. Пристигнах в София, това пусто Ларго... Пусто казвам, защото и то ми помогна малко да се разболея. Когато видях, че се забавят, разговаряхме с хората дали може тихо и спокойно да изпълним срока, за да не загубим пари. Целият проблем е в тези 30 дни, за което е виновно правителството на Орешарски. Една година в найлони стоя обектът“, каза още Вежди Рашидов.   \"Мълчах, защото не исках да влизам в тежка шлака – когато трябва да мърсим, трябва да сме наясно дали сме чисти\", каза още Рашидов.  „Сериозният политик има концепция, има програма. Това, което стана, е наливане на кофи с помия върху хората. Не е честно. След това извинява ли ми се някой“, попита още Рашидов.  На въпрос дали има основание да се говори за корупция, Рашидов поясни, че това са тежки думи и трябва да се докаже.  Във връзка с уволнението на Ангел Ангелов от Министерство на културата, Вежди Рашидов поясни, че той не е уволнен, а отстранен. Рашидов допълни, че това е заради Норвежката програма.  „Пристигнаха много сигнали за съмнения за проблеми с процедурите, тръжните. Аз съм се заклел като министър, че едно петно не бих искал да падне съмнение“, каза още Рашидов.   Ларгото е тежък обект, мина през много проверки на много хора, минаха одити, ОЛАФ направи проверка, до 5 лв. всяка фактура стои в министерството, заяви още Вежди Рашидов.  Рашидов заяви, че една година по време на правителството на Пламен Орешарски Ларгото е стояло покрито с найлони. Една година забавяне се отрази на крайното завършване, посочи той.   В Германия като лежах, ми се съобщи, че се забавя срокът и има опасност да загубим за последния етап към 3 млн. европейски пари, отбеляза той. Търсихме всички възможности, дори болен, спрях лечението си, пристигнах в София, първата ми работа от летището беше това пусто Ларго, казвам пусто, защото и то може да е помогнало да се разболея, коментира той. Когато видях, че се забавя, разговаряхме с хората, дали можем тихо, спокойно да изпълним срока, за да не загубим пари, посочи той.   \"Целият проблем е в тези 30 дни, за което е виновно правителството на Орешарски. Една година в найлони стоя обектът\", отбеляза Рашидов.  Боил Банов е един работлив човек, аз съм работил прекрасно с Боил, каза Вежди Рашидов. \"Заставам винаги зад закона, това ме кара днес да спя спокойно. Затова като подписахме това, той беше един от министрите, пет подписа имаме - на правния отдел, на главния секретар, на двамата ми заместници. Боил беше един от хората, които ми каза \"Г-н министър, това е най-правилно - да спазваме закона. Това е обществен обект\", коментира Рашидов.    \"Аз съм държал да има хигиена във всички европейски средства. Затова днес имаме 10 театъра ремонтирани, училища по изкуствата. Имаме 6 нови музея\", посочи той.  \"Това, което става, е наливане на кофи с помия върху хората. Не е честно. А след това извинява ли ни се някой?\", попита Рашидов. \"Когато мърсим, трябва да сме наясно дали ние сме чисти. Затова мълчах, защото не исках да влизам в този тип правене на политика\", допълни той. Не искам да нападам никой, били сме приятели с Елена, желая й добър път, но не по този начин към голямата политика, защото и в голямата политика има някаква хигиена, отбеляза той. Ако пада доверието към политиците, то е само защото по този начин правим политика, каза той.  Вежди Рашидов обясни, че по времето, когато е бил министър на културата, са се получили много сигнали за нередности по Норвежката програма. Заради това е бил освободен Ангел Ангелов, директор на дирекция в министерството по онова време. Вчера Боил Банов каза, че именно Ангелов е направил записите, разпространени от Елена Йончева. \"Помолих го да освободи тази служба заради хигиената. Заради Ангелов направих четири проверки, има документи в министерството, три вътрешни и една европейска проверка\", допълни Рашидов.  ", "date": "2019.01.31", "title": "Вежди Рашидов: Боил Банов никога не е споменавал, че е бил рекетиран"}
{"url": "http://epicenter.bg/article/Rumen-Radev-razgovarya-s-predsedatelya-na-Asambleyata-na-Portugalskata-republika/174166/2/0", "text": "В Лисабон президентът Румен Радев разговаря с председателя на Асамблеята на Португалската република Едуардо Феро Родригеш.  Това съобщиха от прессекретариата на държавния глава.   Българският президент беше посрещнат с церемония в двореца „Сао Бенто“. Румен Радев е на държавно посещение в Португалия.", "date": "2019.01.31", "title": "Румен Радев разговаря с председателя на Асамблеята на Португалската република"}
{"url": "http://epicenter.bg/article/Karakachanov--Kategorichno-podkrepyam-deystviyata-na-politsiyata-v--quot-Stolipinovo-quot--/174167/2/48", "text": "При полицейска акция на 30 януари на територията на циганския квартал „Столипиново“ в гр. Пловдив и на територията на гр. Асеновград служители на реда от РПУ – Пловдив задържаха близо половин килограм хероин. Въпросното количество хероин далеч надхвърля рамките на „Столипиново“ и очевидно е било предназначено за продажба в целия град Пловдив и околността, включително и на малолетни и непълнолетни.  Приложена е физическа сила при задържането на четирима арестувани с наркотика в съответствие с член 85 от Закона за МВР, разрешаващ употреба на сила и помощни средства в случаите на съпротива срещу действията на органите на реда.  Никакви опити на наркобароните в „Столипиново“ и на използваните от тях наркозависими да изопачават действителността и да говорят лъжи за действията на полицията няма да попречат на прилагането на закона. Тези лъжи ще зарадват единствено добре платените т.нар. правозащитници, за които безнаказаността на престъпниците е по-важна от здравето и живота на децата ни.  Като вицепремиер по вътрешния ред и сигурност категорично подкрепям действията на полицията, доказващи необходимостта от пълно прилагане на закона с цел защита на живота и здравето на българските граждани. Българската общественост трябва да знае, че само през 2018 г. има извършени 254 нападения срещу полицаи.  На тази арогантна беззаконност, голямата част от която генерирана от престъпни босове в циганските махали, ще бъде сложен край. Още веднъж заявявам, че изцяло подкрепям законовите действия на полицията и прилагането на закона с цялата му сила.  Възползвам се от случая да изкажа служебна благодарност на министъра на вътрешните работи Младен Маринов и на директора на ОД на МВР – Пловдив ст. комисар Атанас Илков за добрата им работа по случая.  ", "date": "2019.01.31", "title": "Каракачанов: Лъжите на наркобароните от \"Столипиново\" няма да ни спрат!"}
{"url": "http://epicenter.bg/article/Myumyun-Iskender--Byudzhetat-na-Mineralni-bani-e-dobre-balansiran/174169/2/0", "text": "Бюджетът на община Минерални бани за 2019 година е добре балансиран, каза кметът на общината Мюмюн Искендер. Най-вероятно ще се наложи да бъде коригиран няколко пъти през годината, заради проектите с които кандидатстваме, но това е нещо напълно нормално.   Кметът Мюмюн Искендер и неговият заместник Нуртин Сабри получиха мандат да представляват община Минерални бани на общото събрание на „Асоциация по ВиК на обособена територия, обслужвана от „Водоснабдяване и канализация” ЕООД Хасково”, което ще се проведе на 1-ви март т.г. Тогава трябва да бъде приет годишния отчет на сдружението за 2018 г. и бюджета му за 2019 г. ", "date": "2019.01.31", "title": "Мюмюн Искендер: Бюджетът на Минерални бани е добре балансиран"}
{"url": "http://epicenter.bg/article/Aktsiya-sreshtu-narkodilari-v--quot-Stolipinovo-quot--ima-arestuvani/174125/3/0", "text": "Специализирана полицейска акция срещу разпространението на наркотици се проведе късно снощи в пловдивския квартал \"Столипиново\".   По неофициална информация има четирима арестувани, сред които известен местен дилър. Задържането им е предизвикало недоволство сред местните жители. Според тях полицаите са превишили правата си и са се държали грубо с посетителите на заведение по време на претърсването, съобщава БНТ. От полицията в Пловдив не дадоха информация по случая, само уточниха, че напрежението в квартал \"Столипиново\" е овладяно бързо. Подробности се очаква да бъдат изнесени по-късно днес. По същото време полицейска акция срещу наркоразпространението е била проведена и в Асеновград.    ", "date": "2019.01.31", "title": "Акция срещу наркодилъри в \"Столипиново\", има арестувани"}
{"url": "http://epicenter.bg/article/Shte-iznikne-li-nov-kompleks-kray-plazh--Koral--Govori-investitorat--VIDEO--/174154/4/0", "text": "Съдът разреши строителство на хотелски комплекс и край плаж \"Корал\" при Лозенец. След множество дела стана ясно, че няма законови пречки в близост до брега да се появи нов курорт, предава Нова тм.  Първоначално инвеститорът \"Прайм пропърти БГ\" планирал строителство на комплекс от 45 000 квадратни метра разгъната застроена площ. С днешна дата обаче намеренията са други и ще се прави нов проект за еднофамилни двуетажни къщи. Решението предизвика множество ожесточени реакции на природозащитниците.  „Веднъж завинаги трябва да се сложи край на всички спекулации, лъжи, внушения, които през последните години бяха отправени към територията, в която имаме бизнес интереси. Има десетки статии за безброи обвинения за закононарушения, а такива няма\", заяви инвеститорът на проекта Сава Чоролеев в ефира на \"Здравей, България\".  По думите му не всяко пясъчно образувание се нарича дюна. Той допълни, че е доказано, че дюни на въпросния терен няма.  „Докато течаха тези дела, икономическата обстановка се промени. Изискванията са други. Проектът, който имахме, вече е морално остарял. Той няма да бъде приложим. Ще изготвим нов, който да бъде изцяло съобразен с това, което законът разрешава. В зона А не е забранено строителството, но е силно ограничено”, каза още Чоролеев.  Според него не може винаги инвеститорът да бъде виновен.  Целия разговор гледайте във видеото.  ", "date": "2019.01.31", "title": "Ще изникне ли нов комплекс край плаж „Корал”? Говори инвеститорът (ВИДЕО) "}
{"url": "http://epicenter.bg/article/-Galap-interneshanal--Papa-Frantsisk-s-nay-golyamo-doverie--Donald-Tramp---s-nay-nisko/174151/11/0", "text": " – историята ни дава примери като Уинстън Чърчил, Нелсън Мандела, Махатма Ганди и много други. Но докато наблюдаваме ефективно международното бизнес лидерство (Джак Ма, Джеф Безос, Бил и Мелинда Гейтс и др.), политическото лидерство търпи нарастващо негативно отношение. Това показва проучването на „Галъп интернешънъл“- най-старото обединение на агенции в света, разкрива, че негативното отношение към основните световни политически лидери нараства.  Проучването, проведено в 57 страни по света, показва, че  , заемайки основно място като най-позитивно оценен политически лидер (нетната стойност, тоест, процентът позитивно оценяващи минус процента негативно оценяващи, е + 14), но губи 6 пункта в сравнение с предходната година.    Президентът на САЩ Доналд Тръмп остава в дъното на класацията с нетна стойност от -28, а руският президент Владимир Путин губи доста от позитивната си оценка, която събра миналата година.   сред световните лидери с нетна стойност от +28 (въпреки че дори и при него има спад в сравнение с предишната година). Разбира се, разпознаваемостта на различните лидери в различните части на света е различна. Например, в България има по-ясно отношение към западните лидери или президента на Русия Владимир Путин, но лидери на страни като Индия, Китай, Саудитска Арабия, Израел и т.н. са по-слабо познати.  България не прави изключение от световните тенденции. И у нас продължи разколебаването на доверието в западни ръководители. Пречупва се оценката за френския президент Еманюел Макрон – очевидно на фона на тежката ситуация във Франция със социални протести (т.нар. протести на „жълтите жилетки“) и неодобряваните в България предложения на Макрон за регулации в ЕС.    Напреженията по целия свят нарастват и лидерството е в криза почти навсякъде. Дали тези напрежения нарастват заради лошо лидерство, или лошото лидерство води до нарастващи напрежения, не е продуктивен въпрос. Мнозина посочват, че пропастта между елитите и масите достига непоносими нива и редът, установен след края на Втората световна война, се разпада. Недоверието в политиката и политическите системи е във възход и фундаменталният въпрос не е как да се намери по-добро представителство, което да отговаря на волята на хората, а как хората да могат да контролират по-добре своите представители. Отговорът може да бъде повече пряка демокрация, което означава, че правилният въпрос, който трябва да се зададе, е как да се постигне тя след последните негативни преживявания с френския референдум за Европейската конституция, с този в Холандия и предизвикателството на Брекзит.“", "date": "2019.01.31", "title": "„Галъп интернешънъл“:  Светът губи доверие в световните лидери"}
{"url": "http://epicenter.bg/article/Bi-Bi-Si--Balgarite-osazhdat--ekovandalizma--po-morskiya-bryag-/174165/11/0", "text": "Българите осъждат „ековандализма” по морския бряг. Това е заглавието на статия,  , популярни в другите медии и социалните мрежи, предава бТВ.  В статията на Краси Туиг на фокус са случаите на разрушени дюни и строителство по морето у нас от последните седмици и последвалата обществена реакция.  В нея се подчертава, че българското крайбрежие е било преобразено от бум в строителството в последните десетилетия и неведнъж властите биват обвинявани, че допускат актове на „вандализъм” спрямо околната среда.  В момента може и да не е туристическият сезон, но българското Черноморско крайбрежие се оказа в центъра на вниманието на медиите през последните седмици.  Появилите се по-рано този месец снимки в социалните мрежи на разрушена от багер пясъчна дюна предизвикаха гневната реакция на екоактивисти и обществото.  На 12 януари българският музикант и активист Васил Гюров публикува снимка във „Фейсбук” с надпис: „Така изглеждат днес защитените дюни на къмпинг „Смокиня”! Много удобно – през януари. Единственият коментар: ИЗМЕТ!!!”.  Стефани Павлова написа: „Няма да остане нищо от тази страна….Вината е наша, защото търпим това. Беззаконие, анархия…Бъдещето ни изглежда черно”.    Крайбрежните пясъчни дюни са дом за редки растения и са под закрилата на българските закони за опазване на околната среда. Разрушаването на пясъчна дюна е незаконно, дори и да се случи на земя, която е частна собственост.  „Потресени сме от това, което видяхме. Гигантска дюна е напълно разрушена. Това е акт на вандализъм”, каза Тонка Атанасова, директор на Регионалния инспекторат по околна среда в Бургас.  Снимките накараха прокуратурата и ековластите да започнат разследване, което завърши с ареста на трима мъже.  Скоро се появиха и други снимки на строежи по брега на морето, на които се вижда как тежка техника работи точно до плажовете.  Българското крайбрежие беше преобразено от бум в строителството в последните десетилетия и това не е първият случай, при който властите биват обвинявани, че допускат актове на „вандализъм” спрямо околната среда. Натискът крайбрежието да се използва за комерсиални цели често е сравняван с треската за строителство по бреговете на Коста Брава в Испания през 60-те години.    Заглавия в медиите сочат, че Брекзит ще доведе до ръст на българската туристическа индустрия. Туроператори отчитат скок на резервациите от британци, които търсят по-евтини дестинации за ваканция, тъй като цената на паунда пада.  На 25 януари, след седмици медиен натиск, българската Дирекция за национален строителен контрол нареди спиране на строителството на три места по Южното Черноморие – на къмпинг „Градина” до Созопол, в района на Арапя и в Алепу.  На 28 януари ДНСК обяви, че инспектира друг строеж – в курорта „Св. Константин и Елена” на север.  Беше обявено, че всички строителни дейности са били одобрени и на министерско ниво, и на ниво местна власт, но властите обявиха, че провеждат допълнителни проверки тази седмица.  Крайбрежният район е уникално местообитание на мигриращи птици и много редки растителни видове. Появи се безпокойство, че строителните дейности могат да застрашат местата за гнездене на пчелояда.    Медиите публикуваха редица коментари, в които поставят под въпрос законите и регулациите, свързани със строителството до брега.  Смята се, че над 70% от пясъчните дюни в страната се намират на частни терени. Това отчасти се дължи на земя, получила земеделски статут по време на процеса по ренационализация след падането на комунизма. Според разследващи журналисти причината е корупция в местните общински съвети.    На протест в София на 28 януари имаше призиви за промени в закона, който позволява комерсиалното развитие да „унищожава морския бряг”, и за оставката на двама министри.  Васил Гюров – активистът, който публикува първите снимки, написа саркастично във „Фейсбук”: „Всичко е законно! Благодарим ви, законотворци!”.  ", "date": "2019.01.31", "title": "Би Би Си: Българите осъждат „ековандализма” по морския бряг "}
{"url": "http://epicenter.bg/article/Dzhon-Boltan-skastri-kosovskite-lideri--mitata-sreshtu-Sarbiya-padat-do-nachaloto-na-sledvashtata-sedmitsa-/174152/7/51", "text": "Позовавайки се на неназовани източници, прищинският новинарски сайт Gazeta Metro съобщава, че съветникът по националната сигурност на американския президент Доналд Тръмп - Джон Болтън, е провел телефонен разговор с лидерите на Косово. Това предава Агенция \"Фокус\".  По-специално, Болтън се е обърнал към министър-председателя Рамуш Харадинай в „много сериозния“ – според редакцията – телефонен разговор, който се е откроявал с „негативен тон“.  Според източниците на медията най-късно до следващата седмица 100-процентовите мита за внос на стоки от Сърбия и Босна и Херцеговина в Косово ще бъдат отменени.  Стопроцентните мита за вноса в Косово на стоки от Сърбия и Босна и Херцеговина трябва да бъдат премахнати, защото Прищина не е в състояние да поставя условия на САЩ. Това предупреди заместник-председателят на парламента в Прищина Джавит Халити, предава белградската електронна медия B92.  Съгласно думите му, налагането на митата не е била грешна стъпка от страна на правителството, защото Белград е поставил сериозни препятствия пред Прищина.  „Предложих на министър-председателя (Рамуш Харадинай) митата да бъдат премахнати без никакви условия. Не мисля, че сме в състояние да поставяме условия на САЩ. Въпреки че това е в противоречие с моите виждания от вчерашния ден, трябва да действаме по този начин\", призна Халити.  Стопроцентовите мита за внос на стоки от Сърбия и Босна и Херцеговина в Косово се превръщат във все по-голям проблем за управляващите в Прищина.  В края на миналата седмица американските власти за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици. Вашингтон алармира, че митата са против техните стратегически интереси и подкопават усилията за постигане на окончателно споразумение между Косово и Сърбия за нормализиране на двустранните отношения.  Подобни предупреждения бяха чути и от Брюксел. Позицията на Европейския съюз по отношение на митата остава непроменена - Прищина трябва да ги премахне, за да продължи диалогът.  Министър-председателят на Косово Рамуш Харадинай изпрати писмо до посланиците на САЩ, Германия, Великобритания, Италия и Франция в Прищина, за да ги информира за условията, които трябва да бъдат изпълнени преди неговото правителство да премахне 100-процентовите мита за внос на сръбски стоки в страната.  Като първото условие в писмото, което Харадинай публикува на своята страница в социалната мрежа „Фейсбук“, е посочено провеждането на международна конференция за постигането на всеобхватно и правно обвързващо споразумение между Косово и Сърбия.  Конференцията трябва да бъде инициирана от САЩ и ЕС, да продължи не повече от 14 дни и да доведе до решаване на всички отворени въпроси между двете страни.  От САЩ и Европейския съюз премиерът на най-младата държава на Балканите изисква публични гаранции, че конференцията „няма да промени съществуващите граници на Косово, разделянето на страната или размяна на територии от всякакъв характер“, и че няма да има „предоставяне на изпълнителни правомощия на Общността на сръбските общини, нито ще се стигне до споразумение, което противоречи на Конституцията на Косово\".  От ЕС се искат „допълнителен ангажимент и уверения, че либерализирането на визовия режим за гражданите на Косово ще влезе в сила преди откриването на конференцията\".  ", "date": "2019.01.31", "title": "Джон Болтън скастри косовските лидери, митата срещу Сърбия падат до началото на следващата седмица "}
{"url": "http://epicenter.bg/article/Ministar-Kralev--Varna-specheli-domakinstvoto-na-olimpiyskata-kvalifikatsiya-po-voleybol-/174170/8/0", "text": "„Спечелихме домакинството за най-голямото състезание през тази година в България - Олимпийската квалификация по волейбол. Вчера се взе решение тя да се проведе във Варна и за нас ще бъде огромна чест тази сериозна битка за класиране на олимпийските игри да я дадем именно тук пред варненска публика“. Това каза министърът на младежта и спорта Красен Кралев по време на пресконференция, с която се даде официален старт на Варна като Европейски град на спорта 2019 г, съобщиха от ММС.  Квалификацията ще се проведе между 9 и 11 август в Двореца на културата и спорта.  „Това е изключително важно събитие, защото така имаме възможност да се опитаме да се преборим с един от най-силните отбори – Бразилия. Нееднократно сме ги побеждавали тук, на варненска територия. Аз съм доволен, защото квалификацията я взехме на много прилична цена, преди година бяха обявени минималните цени, от които щеше да започва наддаването за олимпийска квалификация. Те бяха 500 000 долара, ние успяхме да вземем квалификация за 250 000 долара“, посочи министър Кралев.  Община Варна представи амбициозна програма за строителство на нова спортна инфраструктура. Отделени са над 14 милиона лева от общинския бюджет, с което морският град показва, че е достоен за титлата Европейски град на спорта.  „Във Варна има 275 клуба и над 30 000 картотекирани състезатели с голяма и богата спортна история. Един от градовете, които имат най-голям опит за организиране на домакинства от най-висок ранг. В момента се провежда Световната квалификация по футзал. Утре ще започне една от групите на Европейското първенство по тенис за юноши до 16 г. Знаете, че там най-голяма звезда в момента в света на тениса до 16 г. е нашият Пьотр Нестеров – състезател на „Черно море“ Варна“, посочи Кралев.  Предстоят и домакинства на Волейболна лига на нациите, Европейско първенство по хандбал за девойки, в района се провежда и Европейското първенство за девойки по футбол, както и станалият вече традиционен лекоатлетически маратон Варна, плувния маратон Варна-Галата, Световна купа по гимнастика и др.  На пресконференцията присъстваха Кристиан Димитров – директор на Дирекция „Спорт“ в Община Варна, както и общинският съветник Мартин Байчев, който е председател на „Постоянната комисия за младежки дейности и спорт“.  ", "date": "2019.01.31", "title": "Министър Кралев: Варна спечели домакинството на олимпийската квалификация по волейбол "}
{"url": "http://epicenter.bg/article/Megan-zasiya-v-nezhna-roklya-v-stila-na-hertsoginya-Katrin/174138/10/84", "text": ", посети Британския национален театър, на който е патрон съвсем отскоро.   За визитата си    беше избрала тоалет в светъл цвят, състоящ се от сако и разкроена рокля.   отбелязват, че бившата актриса е направила крачка в страни от стила си напоследък.   За последните си няколко ангажимента  избираше рокли, които подчертаваха формите ѝ, но този път тоалетът ѝ се приближаваше повече до стила на    , която по-често залага на по-дълги и разкроени рокли.   Все пак    не изневери изцяло на стила си, като отново заложи на боси крака и отворени обувки, въпреки че е краят на януари. \r\n \r\n \r\n \r\n \r\n В началото на 2019 година  съобщи, че  ще поеме патронажа на Националния театър и на Асоциацията на университетите от Общността на нациите - две престижни функции, които десетилетия наред са били изпълнявани от  .   Източник: Дарик", "date": "2019.01.31", "title": "Меган засия в нежна рокля в стила на херцогиня Катрин"}
{"url": "http://epicenter.bg/article/Kakvo-da-sgotvim-na-Trifon-Zarezan---vkusni-retsepti/174029/9/25", "text": "По стара българска традиция на празничната трапеза се сервира прясна пита и пълнена кокошка с ориз или булгур. Задължително се поднася и бъклица червено вино.       Необходими продукти: 20 г прясна мая 1 с.л. сол 400 мл вода брашно   Начин на приготвяне: Продуктите се смесват до получаване на меко тесто, което се оставя добре да втаса. Щом е готова, се намазва с жълтъка на едно яйце. По желание може погачата може да се украси зрънца грозд.   Пече се в предварително загрята фурна.     Необходими продукти: кокошка с дреболии кисела зелка 2 ч.ч. булгур 1/3 ч.ч. олио червен пипер черен пипер   Начин на приготвяне: Дреболиите, зелето и булгурът се задушават с малко хладка вода. Щом плънката е готова, кокошката се пълни и зашива внимателно. Поставя се в намазнена тава.   Пече се до готовност на 180 градуса.     Продукти: прясно мляко – 1 л бисерен ориз – 1 ч.ч. вода – 1 ч.ч. захар – 1ч.ч. канела  Приготвяне: оризът се почиства, измива и сварява с 1 ч.ч. вода. Щом оризът набъбне, се добавят млякото и захарта. Когато оризът е напълно готов се сваля от огъня и разпределя в купички. Поръсва се с канелата.", "date": "2019.01.31", "title": "Какво да сготвим на Трифон Зарезан - вкусни рецепти"}
{"url": "http://epicenter.bg/article/Desislava-Radeva-izbra-sempla-viziya-v-Lisabon--zalozhi-na-klasicheski-kostyum--Snimki-/174141/10/84", "text": "Президентът Румен Радев е на двудневно посещение в Португалската република, придружаван от съпругата си Десислава Радева.   Вчера първото семейство на България бе посрещнато на официална церемония на площада на Империята в Лисабон от президента Марсело Ребело де Соуза.   Първата дама заложи на карирано палто с дължина няколко пръста под коляното. Връхната дреха, отличаваща се с права кройка, е сред модните трендове за сезон есен-зима 2018/2019. Палтото бе на малки черно-бели квадрати, а материята бе актуалната в момента - естествена вълна.    Никой не може да оспори факта, че това е една от най-стилните украски, намирайки се в най-различни интерпретации в колекциите на известните дизайнери, като най-широко разпространен е през есенно-зимния сезон.   Интересно е, че тази тенденция се прероди и затвърди през цялата 2018/2019 г., наблягайки на семплите, черни и бели цветове в основа на дрехата.    Първата дама се бе съобразила с този факт и   под карираното палто.  Президентшата бе спазила напълно протоколните норми, избирайки високо квадратно деколте, разкроено в кръста сако и стилна пола тип \"молив\" с премерена дължина, сантиметри под коляното.   Първата ни дама предвидливо не бе сложила масивни бижута, като единственият по-смел щрих в облеклото й бе - елегантна брошка във формата на цвете, поставена на ревера. Първата й поява редом до новоизбрания държавен глава още в изборната нощ предизвика остри критики, заради несъобразяването на облеклото й с наложените норми. Така стилът на Радева се превърна в една от най-обсъжданите теми, следващи всяка нейна публична изява. Последвалите усилия от нейна страна и последвалата цялостна промяна на визията обаче бяха високо оценени от модните експерти.    Това личи при всяка нейна визита зад граница, очевидно е и при настоящото държавно посещение в Португалия.", "date": "2019.01.31", "title": "Десислава Радева избра семпла визия в Лисабон, заложи на класически костюм (Снимки)"}
{"url": "http://epicenter.bg/article/Ognyan-Zlatev--Brekzit-bez-sdelka-e-nay-loshiyat-variant-i-za-dvete-strani/174133/2/0", "text": "Всички ръководители на европейските институции препотвърдиха своето мнение, че няма да има ново предоговаряне на споразумението. Обяви го и Туск, и Юнкер и Барние. От наша гледна точка това е най-доброто споразумение, което би могло да се постигне на този етап. Това коментира ръководителят на Представителството на ЕК в България Огнян Златев относно последните събития около договора за Брекзит.   ,,Ако не се стигне до никакво решение, отиваме на раздяла без споразумение, което би било най-лошото решение, тъй като и факторът време започва да играе своята роля'', каза Златев и допълни, че Великобритания няма да участва в изборите за Европейски парламент след 29-т март, тъй като технически след тази дата няма да бъде член на ЕС.   ,,Излизането на Великобритания от Общността ще донесе доста стрес и именно с тази целта полагаме усилия да минимизираме последиците от този стрес - както за гражданите, така и за бизнеса. Ако нямаме ясни договорености, още от първата минута например самолетите от Лондон, до което и да е летище в ЕС няма да имат право да кацат, защото няма да има договорености. От края на миналата година Комисията предложи 88 временни решения в различни сектори. Вчера бяха представени последните 3, които засяга студентите, младите учени и програмата Еразъм. Това са 14 000 граждани на ЕС, на които не трябва да им се пречи да продължат да получават своето финансиране, за да довършат обучението си'', разясни още Златев .   ,,Ако не бъде постигнат договор, хората ще трябва да си правят отделна застраховка, защото Европейската здравна услуга вече няма да им бъде валидна. За бизнеса ще бъдат въведени мита и такси, които ще оскъпят продукцията и ще важат правилата на Световната търговска организация. По отношение на казуса с границата на Република Ирландия и Северна Ирландия ще настояваме да не бъде изграждана твърда граница между двете страни. Като цяло ни предстои напрегнато очакване'', завърши Огнян Златев.", "date": "2019.01.31", "title": "Огнян Златев: Брекзит без сделка е най-лошият вариант и за двете страни"}
{"url": "http://epicenter.bg/article/Do-5-fevruari-shte-ima-visoki-temperaturi--posle-zahlazhda/174134/2/0", "text": "Следващите дни идва топла въздушна маса от юг и се очакват доста по-високи от обичайните температури – до 15°. Това каза в предаването „Тази сутрин” по БТВ синоптикът Анастасия Стойчева. След това обаче отново ще има захлаждане. За Родопите няма опасност от бързо топене на натрупалия сняг, защото не се очакват валежи, каза синоптикът. Относно арктическия студ в САЩ от последните дни тя коментира, че толкова ниски температури не са феномен за Щатите и се наблюдават през седем години. Заради силния вятър те се усещат като още по-ниски, уточни Стойчева.    ", "date": "2019.01.31", "title": "До 5 февруари ще има високи температури - до 15 градуса, после захлажда"}
{"url": "http://epicenter.bg/article/Denitsa-Sacheva-razkri--Angelov-reketira-i-segashniya-si-shef-v-MON/174135/2/0", "text": "Ангел Ангелов, който е работил в Министерството на културата и е рекетирал със записи Боил Банов, както самият министър съобщи, днес работи в МОН по оперативна програма, която се занимава с еврофондове. Това съобщи зам.-министърът на образованието Деница Сачева пред БТВ.    По думите ѝ, на новото си работно място той отново заплашвал и рекетирал началника си Кирил Гератлиев.   Ангелов постъпил в образователното министерство през 2016 г. след конкурс. Сачева разказа, че бившият служител на Банов днес лобирал за определени фирми, които трябвало да печелят поръчки с европари. Ако не станело на неговата, Ангелов \"топил\" началниците си, че го репресират и са предубедени спрямо него.   Сачева заяви, че неведнъж са пукани гумите на колата на сегашния му началник в МОН, но не каза, дали има връзка между двата случая.    На 19 януари Гератлиев подал сигнал в Районното управление на полицията, която има за задача да установи има ли връзка между заплахите и действията, разказа Сачева.   Нейното обяснение за заплахите към Гератлиев, който се занимава с еврофондовете в образователното министерства, е, че има информация, че Ангелов е \"свързан с лица по европроекти и иска парите да отиват към определени лица\". Стремил се да оказва натиск, като заплашвал, че ще оповестява публично определени документи.   \"Има данни още, че Ангелов е свързан с лица, които имат интерес по европроекти\", добави тя. \"Това лице ни е печално известно. През декември месец дойдоха първите сигнали. Първите сигнали са подадени към Министерството на образованието и политическото ръководство\", каза още Сачева и добави: \"Директорът е принуждаван да подписва договори, с които ще прекрачи закона\". Припомняме, че Елена Йончева обвини министъра на културата, че е работил в ущърб на държавата и е спестил 700 000 лева неустойка на фирмата строител на Ларгото. Въпреки че от БСП мълчат за своя източник на информация, предполага се, че това е именно Ангелов, тъй като в предоставения запис не се чува само неговия глас.", "date": "2019.01.31", "title": "Деница Сачева разкри: Ангелов рекетира и сегашния си шеф в МОН"}
{"url": "http://epicenter.bg/article/Vezhdi-Rashidov--Molya-Elena-Yoncheva-da-spre-s-tozi-nachin-na-pravene-na-politika-/174136/2/0", "text": "заяви Вежди Рашидов за радио К2. Самият обект е минал одит както от страна на МРРБ, така и от страна на ЕК. „Сигнали имаше много, то не бяха за конфликт на интереси, за какво ли не! Стачки имаше от сутрин до вечер да обясняват едни соросоиди как трябва да изглежда проектът при наличието на едни от най-големите архитекти на България!”, категоричен бе народният представител от ГЕРБ и бивш министър на културата.    „Аз съм човек, който до днес е опазил достойнството си и ще се боря никой да не напада моето или на когото и да било достойнство, а най-малкото на хората, които работят в това ведомство, защото това нещо се лепва върху съдбата, живота и труда на стотици хора, които работят в това ведомство!”, категоричен бе той.   По отношение на самите записи, представени от Елена Йончева,   Той продължи, че още като се е върнал от лечение в Германия са му докладвали, че има опасност да загубим европейски средства. Рашидов тогава се е разпоредил да се направи докладна до съда, за да не се загубят средствата. Това се е случило с петте подписа на цялото ръководство – двамата заместник-министри, главния секретар и директора на правния отдел. Самият заместник-министър Боил Банов тогава е подчертал, че е правилно да се сезират институциите, за да се спази закона.   „И второ, няма консумирано престъпление. Какво коментираме в момента – един запис! Някой да е взел пари, да е дал пари, нещо да е доказано? Да спрем клюкарския начин за правене на политика, обезверихме българския народ!”, категоричен бе бившият министър на културата.   „Елена Йончева доказва, че държавата е ощетена с 700 000 лева!”, отбеляза водещата -  всъщност нищо не се доказва\". Рашиддов заяви, че преди време е харесвал Йончева като журналист.   Но оттук нататък Елена Йончева, ако това й е пътят с омърсяване, не е честно. Аз я моля да спре, защото това не е морално да отидеш на високите етажи на властта по този начин!    „Тя иска да стане евродепутат, но това ли е политиката, с която ще влезе в ЕП? Това ли в Европа ще показваме ние? Има ли едно доказателство, че е свършено нещо, стига сме се обяснявали! Най- хубавият обект в България е този, за който вече 5 години едни соросоиди ми викат „оставка”! Проверки направиха хиляди пъти. Не, няма далавера в Ларгото!”, завърши Вежди Рашидов", "date": "2019.01.31", "title": "Вежди Рашидов: Моля Елена Йончева да спре с този начин на правене на политика!"}
{"url": "http://epicenter.bg/article/Pencho-Milkov--BSP--Zpisat-ne-e-maanipuliran--/174137/2/0", "text": "\"С информацията по случая с Боил Банов разполагаме от няколко дни. Беше анализирана от нас. БСП не е канал за предоставяне на информация до прокуратурата. Гражданите трябва да научат, и вероятно трябва да вземат пример от това, което правим, да не се страхуват и да подават своите сигнали.\"   Това каза пред БТВ народният представител от ПГ на \"БСП за България\" Пенчо Милков.   \"Най-важното, което трябва да знаят хората е, че нещата се променят и те трябва да са смели, а не да си мълчат\", добави той.   \"В кабинета на тогавашният зам.-министър на културата се създава схема как в българския бюджет да не влязат 700 000 лева и тя е проработила\", каза още той.   Милков увери, че БСП ще предостави записа на прокуратурата както го е получила, като той не е манипулиран.   \"Има записи на три разговора, които провежда г-н Банов, които показват схема за съставяне на актове. Единият е със строителя, другият е с уж независимия строителен надзор и последният е с неговите подчинени\", каза Пенчо Милков.   Той поясни, че сборното време на записите е около 16 минути, а пуснатият пред медиите е от 3 минути. \"Само заради говоренето на министър Банов вчера, един мъж трябва да си тръгне\", отсече Пенчо Милков. ", "date": "2019.01.31", "title": "Пенчо Милков, БСП: Зписът не е манипулиран! "}
{"url": "http://epicenter.bg/article/-Market-links--V-momenta-GERB-sabira-29-9--ot-glasovete--a-BSP---21-4--/174142/2/0", "text": "„Евроизборите са през май месец, но очевидно кампанията за тях вече започва. Според последното проучване на „Маркет линкс” ГЕРБ в момента събира 29,9% от гласовете, а БСП – 21,4%”, обяви в предаването „Тази сутрин” по бТВ Добромир Живков от агенцията.  Изследването показва, че ДПС – със 7,9%, изпреварва „Обединени патриоти”, които взимат 6,7%. За „Демократична България” биха гласували 5,1%.  Нагласата на българските граждани за участие в парламентарни и в избори за европейски парламент е много различна, напомни Живков. Активността на парламентарните е между 48% и 50%, а на евроизборите – около 36% и 37%, уточни той.  Проучването на електоралните нагласи е направено миналата седмица и не отчита последните скандали, обясни представителят на „Маркет линкс”.  ", "date": "2019.01.31", "title": "„Маркет линкс”: В момента ГЕРБ събира 29,9% от гласовете, а БСП – 21,4% (ВИДЕО)"}
{"url": "http://epicenter.bg/article/Hristo-Smolenov--Zapadat-iska-da-prevarne-Balgariya-v-evropeysko-geto-/174143/2/0", "text": "Западът иска да превърне България в европейско гето, където да транспортира нерешените проблеми на миграционната си политика. Това каза за сутрешия блок „Добро утро, България“ на Радио „Фокус“ експертът по антитероризъм Христо Смоленов. Той припомни, че нееднократно страната ни е предупреждавала по-либералните спрямо мигрантския поток европейски общности за опасността от този тип политика.  Смесването на бежанци и терористи под шапката на уж еднородната мигрантска вълна от Изток вече е нанесло необратими щети в Европа, допълни Смоленов.  „Миграционната политика на канцлера Ангела Меркел заслужава фундаментална критика, а получава плаха такава. Дори само 1% от мигрантите да има отношение към тероризма, то на територията на Германия това са около 20 хиляди души, които са извън полезрението на традиционните методи за справяне с тази криза. Големият проблем на Германия е, че на територията ѝ съществува компактна маса от цивилизационно различни хора. Проблемът на България и Европа е, че са на стратегически най-важното място в сегашното разделение на трафика на хора и наркотици. Проблемът на българското общество е, че трябва да мисли със собствените си глави, за да не ги загуби един ден“, коментира експертът по антитероризъм.  Стъпилата върху изконни ценности Европа е принудена през ХХI век да се откаже от цивилизационните си устои в името на фалшивия морал на политическата коректност, обясни Христо Смоленов. Той предупреди обаче, че цената на този тип западна политика са невинните човешки жертви.  ЕС не разполага с механизъм за профилактика на внесения от Изток проблем, каза още експертът по антитероризъм.  Христо Смоленов добави, че нерешимата с настоящите методи миграционна криза се нуждае от механизъм за цивилизационна промяна на тези, които няма как да бъдат интегрирани иначе. ]   ", "date": "2019.01.31", "title": "Христо Смоленов: Западът иска да превърне България в европейско гето "}
{"url": "http://epicenter.bg/article/Korneliya-Ninova--Oglushitelno-e-malchanieto-na-premiera-za--quot-Alo--Banov-sam-quot--/174144/2/48", "text": "Оглушително е мълчанието на премиера за „Ало, Банов съм“ - няма сини и червени лампи, изведнъж светлините в Министерски съвет угаснаха. Това каза лидерът на БСП Корнелия Нинова в декларация от името на парламентарната група, предаде Агенция „Фокус“.  „Уважаеми български граждани и колеги, от вчера държавата ни за пореден път е разтресена от скандал за корупция при управляващите. След като Елена Йончева и колеги депутати изнесоха информация. Разбира се, реакцията на управляващите не закъсня, но тя е паническа, объркана, противоречива и изобилства от лъжи“, обясни Нинова.  „Депутати от ГЕРБ веднага нарекоха изнесената информация компромат и помия, но вицепремиерът Дончев разпореди проверка. В коя държава вицепремиер разпорежда проверка на компромати и се занимава с помия? Компроматите и помията се отхвърлят безапелационно“, каза Корнелия Нинова.  Тя посочи, че управляващите се оплитат в лъжи и визира изказването на кмета на София Йорданка Фандъкова.  „Защо г-жо Фандъкова, се объркахте? Уж общината не участвала, но давала 6 млн. лв. Това са парите на софиянци“, допълни Нинова.  „Продължавам с лъжите – Елена Йончева и БСП не са подали нито един сигнал до органите нито за оградата, нито за „Кумгейт“, нито за строителство на пътища“, каза Нинова и визира редицата сигнали по тези случаи.  „Вчера главният прокурор се самосезира. Надявам се, че по същия начин прокуратурата ще се самосезира и ще влезе в Министерството на регионалното развитие, където този проект се одобрява и съгласува“, добави лидерът на БСП.  \"Общото за трите кабинета на Борисов е „Ало, Корупция“ - промяната изисква смелост и колкото по-рано я поискат българите, толкова по-рано ще я почувстват\", заяви още Корнелия Нинова.  “Поне пет извода от този случай. Той не е единичен, а е поредният за управлението на всички правителства на Бойко Борисов. Имахме „Ало, Ваньо“, „Ало, Кокинов“, сега имаме „Ало, Банов съм“. Общото за трите кабинета на Борисов е „Ало, Корупция“, „Ало, Кражби“. Това е модел на управление, на задкулисие, където политическа власт, част от съдебната власт и сенчестият бизнес са заедно в името на личния си интерес и на личния си джоб, а не на обществения. Второ, това е модел на две различни реалности на паралелната държава. В очите на управляващите всичко цъфти и се развива, никнат заводи като гъби, бълват продукция. Инвеститорите се надпреварват да дойдат, а театрите са препълнени“, заяви Нинова.  По думите ѝ това е ярък опит да се подменят принципите на правовата държава и свободата на мнение с диктатура.  „Всеки, който критикува властта и изнася данни за кражби, независимо дали е разследващ журналист, опозиционна партия, или президент, е наричан от управляващите клеветник, лъжец“, заяви тя.  „Четвърти извод – каква администрация създаде Бойко Борисов по време на своето 10-годишно управление? Партийните калинки, които са послушни и подписват всякакви документи безапелационно са на почит и с бонуси. Истинската, автентичната, професионално подготвената администрация, която не е съгласна с това, от вчера са схемаджии и изнудвачи. Пети извод - според Лиляна Павлова на откриването на същото това „Ларго“ са изразходени 53 млн. лв. европейски пари. ГЕРБ – гражданите за европейско развитие се превръщате в граждани за антиевропейско развитие на България“, изтъкна Нинова.  „Ако българският народ е търпелив, европейският данъкоплатец не е“, подчерта лидерът на БСП. По думите й България не е получила тези средства, за да се отклоняват в частни джобове. „Според ГЕРБ е антиевропейско поведение да отхвърлиш Истанбулската конвенция, джендър идеологията и пакта за миграция. Това според тях е антиевроепйско, но е европейско безстопанствено да пилееш европейските пари“, допълни още Нинова.  „Следващите месеци ще говорим коя е истинската и автентична Европа. Тези 5 белега на случая Банов са белези на начина на управление, те не са прецедент. Те са практика. Тази практика не може да се промени със смяната на един министър с друг“, поясни тя.  По думите й тази практика изисква дълбока промяна в модела на управлението. Лидерът на БСП изтъкна, че тази промяна изисква смелост от много хора.  „Тя зависи от всеки от вас, уважаеми българи. Колкото по-рано я поискате, толкова по-рано ще я почувствате. Ние вярваме, че тя идва скоро“, заяви Корнелия Нинова.                  ", "date": "2019.01.31", "title": "Корнелия Нинова: Оглушително е мълчанието на премиера за \"Ало, Банов съм\" "}
{"url": "http://epicenter.bg/article/Anonimen-pred-Yoncheva---quot-Nakratko---iskaha-ot-nas-da-falshifitsirame-dokumenti-quot---VIDEO-/174145/2/0", "text": "Елена Йончева продължава да разнищва скандала със записите с Боил Банов, в които той опрощава дълг на чужда фирма към Министерство на културата.  \"Схемата \"Ало, Банов съм\" не е изолиран случай, а в конкретния казус със столичното Ларго участие има не само Министерството на културата (МК), но и Министерството на регионалното развитие и благоустройството (МРРБ)\", заява в интервю пред Йончева служител на МК, който застава пред нея със скрита самоличност.   Интервюто бе излъчено тази сутрин по Българска свободна телевизия - БСТВ.   Разговорът започва с уточнение от страна на интервюирания чиновник от МК, че е   Той обаче не е предоставил записа с гласа на Боил Банов на БСП.  Той уточни, че   , заявява той. - Каква е целта на това подправяне - пита Йончева. \r\n \r\n \r\n \r\n Механизмът по думите му бил следният: създават се документи с невярно съдържание, които опрощават санкциите, които би трябвало да се наложат. Като с издаването на допълнителен акт 10 по ЗОП се удължава срокът за изпълнение на проекта за период, в който вече е работено и същевременно удължава крайния срок за изпълнение.   - Можем ли да кажем, че този начин на подправяне на документи е измама? - насочва Йончева разговора. \r\n \r\n \r\n \r\n Мъжът казва още, че действията на тогавашния зам.-министъра, днес министър Банов, са съгласувани с Министерството на регионалното развитие и благоустройството. Данните за санкциите са постъпили в МРРБ. На по-късен етап се вижда, че глобата от 700 000 лева не е удържана от МК, а МРРБ от своя страна е приело новите обстоятелства, възникнали след записа, с новите документи, изготвени за да се избегне тази санкция.   - Каква е мотивацията на г-н Банов да опрости 700 000 лева на една частна фирма? - пита депутатката.  А отговорът бе: \"Оставям отговора на този въпрос на интелигентността на вашите зрители.\"   Интервюираният обяснява и защо служителите на Министерството на културата се съгласяват да участват в гореописаните схеми.    На въпрос дали са мотивирани по някакъв друг начин, интервюираният отвръща, че    Според служителя случаят \"Ало, Банов съм\" не е изолирано явление:    На финала чиновникът, свидетел на разгоора на Боил Банов, категорично заявява, че при съдебен процес би станал свидетел по случая. Мотивът му е - да се даде гласност на нарушенията по изпълнението на проекти по европейските програми.  ", "date": "2019.01.31", "title": "Присъствал на записа с Банов пред Йончева: Искаха от нас да фалшифицираме документи (ВИДЕО)"}
{"url": "http://epicenter.bg/article/Rumyana-Bachvarova--Horata-samo-si-mislyat--che-ima-koruptsiya/174146/2/0", "text": "Факт е, че хората си мислят, че има корупция, с тези думи началникът на кабинета на премиера Румяна Бъчварова, коментира пред БНТ мястото на България в класацията на \"Трансперънси интернешънъл\". Вчера беше съобщено, че на база \"усещането за корупция\", страната ни се намира на 77-мо място от 180 държави.  \"Държа да отбележа, че тази класация е на база субективно усещане, а не на база обективни факти. Колкото повече се дискутира темата, толкова повече хората остават с впечатление, че има корупция\", каза Бъчварова.  Според нея е трудно да се каже какво е състоянието в момента, но управляващите не спират да работят срещу корупцията. \"ГЕРБ предложи закон, създаде нова структура, която да се бори с корупцията\", посочи Румяна Бъчварова. Тя подчерта, че свършеното до тук е показало, че ГЕРБ има политическа воля да се бори срещу корупцията, намерила е решение, а вече има и работещ инструмент.  Бъчварова отказа да даде оценка за работата на Комисията за противодействие на корупцията и отнемане на незаконно придобитото имущество (КНКОНПИ), като обяви, че е нужно да и се даде още малко време. \"За първи път се прави такова нещо в държавата, но нека да изчакаме резултатите - евентуални присъди\", допълни началникът на кабинета на премиера.  На въпрос за позициите на ГЕРБ и БСП преди евроизборите, Бъчварова посочи, че ГЕРБ остава първа политическа сила, след 10 години управление, което до момента не се е случвало. \"Има нещо в поведението на ГЕРБ, което кара хората да му вярват и те са повече, от тези които вярват на БСП\", допълни тя.  Според началника на кабинета на Борисов основания за предсрочни избори няма, тъй като управляващите успяват да намерят подкрепа за предложенията си в парламента. Бъчварова подчерта, че за това се разчита не само на коалиционните партньори, но и на другите партии.  Вече имало случаи на подкрепа на предложения по същество, а не автоматично, като ГЕРБ щели да продължават да търсят мнозинства за предлаганите си разумни решения. Няма планове за промени в кабинета, каза още Румяна Бъчварова, в отговор на въпрос.  Коментирайки разпространените днес записи от Елена Йончева, които обвиняват министъра на културата Боил Банов в злоупотреба със служебно положение, Бъчварова каза, че от БСП са стигнали до крайности, които \"отговорните политици не могат да си позволят\".  Тя обвини лидерът на БСП Корнелия Нинова, че предварително е създала напрежение и негативизъм към правителството, като вчера е обявила, че ще се извадят доказателства за корупция в Министерски съвет. \"В крайна сметка става въпрос за един министър, а не за колективния орган\", посочи началникът на кабинета на Борисов.  Румяна Бъчварова посочи, че съжалявам Йончева, която за два дни се е превърнала от знаме на БСП в човек, който разпространява недоказани доноси. Попитана, дали Борисов ще освободи Банов, тя уточни, че премиерът е решил да изчака данните от започната от прокуратурата проверка, преди да реши.   Източник: Дневник", "date": "2019.01.31", "title": "Румяна Бъчварова: Хората само си мислят, че има корупция"}
{"url": "http://epicenter.bg/article/Bikov--BSP-sa-gotovi-da-dokarat-do-razpad-darzhavata--samo-i-samo-Ninova-da-stane-premier/174148/2/0", "text": "БСП са готови да докарат до разпад държавата, само и само Корнелия Нинова да сбъдне детската си мечта да стане премиер - има цели, които са по-високи от средствата.   Това заяви от парламентарната трибуна депутатът от ГЕРБ Тома Биков. Острието на управляващата партия излезе с декларация от името на ПГ на ГЕРБ. Според атаката на депутата от левицата Елена Йончева срещу министъра на културата Боил Банов говорела, че червените страдат от тежка некъдърност - работят с компромати, но не знаят как. \"Подобно разследване е допустимо за журналисти, но Елена Йончева не е журналист, а депутат в българския парламент\", каза още в декларацията си Тома Биков. Според него \"истинският журналист не стои във властта, тъй като тук, в парламента, трябва да се говори за идеи, обаче ние обсъждаме черните кампании срещу българското правителство\". \"Честно казано, Йончева не е разкрила нищо дотук'\", обобщи Биков.   „Миналата седмица твърдяхте ,че прокуратута е бухалка на ГЕРБ, тази седмица твърдите, че й вярвате – ами тя е една и съща. Тя не се е сменила. Това, което правите е да превърнете собствената си партия в „пощенска кутия“, нещо, което прилича на сайт за фалшиви новини и се държи от офшорна компания“, обърна се към колегите си от левицата Тома Биков.   И разпалено продължи да \"сече\": „Вие дълбаете пропаст в българското общество и сеете омраза. В тази пропаст ще паднете първо вие, защото сте най-близко до нея. Никой не е спечелил от черни кампании, никой не е спечелил от компромати. Това е толкова изтъркано и клиширано правило в медийната политика, че не мога да повярвам, че не сте го чували!“   Тома Биков каза още, че в ГЕРБ не приемат морализаторския тон на Корнелия Нинова, \"докато тя не отговори на въпросите от собственото си минало\".   \"Понеже често цитирате мои писания от 2012 г. ще ви призова да ви прочетат и моите писания от 2007 г.“, каза Биков. И посочи, че тогава са се въртели „Р. Овчовци\". „Ние няма да ви отговорим по начина, по който го правите. Ние много добре разбираме каква е целта ви - да ни вкарате във вашата черна кампания“, заяви депутатът от ГЕРБ. Според Биков в \"тези кампании чисти хора няма да останат\".    \"Върви през последните няколко дни компроматната атака и черната кампания, която БСП води, придоби изцяло публичен размер. Тя вече е ясна. Вчера под формата на „журналистическо разследване“ беше представен компромат, подаден на БСП от хора, които са на границата на криминалния контингент. Организирана престъпна група за изнудване на хора в различни държавни институции. Това ще стане ясно. Тогава ще ви питаме какви ги вършите вие\", каза в началото на декларацията Тома Биков.   По думите му това е недопустимо, за който и да е политик. „Да, допустимо е за журналист, но г-жа Йончева не е журналист. Тя е политик, тя е депутат. Второ, няма никакво журналистическо разследване и това стана ясно от думите на Пенчо Милков пред БТВ. Преди три дни по неговите думи вие сте получили този компромат и след три дни сте го плеснали на пресконференция без дори да проверите, че има заведено дело от страна на Министерство на културата по този казус“, каза още Биков. Депутатът от ГЕРБ заяви, че тук не става въпрос за много високо усещане къде се намира човек в такава ситуация. „Г-жа Йончева не е разкрила нищо, колеги. Какво разкри г-жа Йончева за българските магистрали?“, попита риторично Биков.   И завърши произнасянето на декларацията от името на ПГ на ГЕРБ, отново обръщайки се към левицата: \"Избирателите ще ви принудят да заплатите тази цена на поведение, което е политическа лудост. Въртите се в кръг, правите топки от кал, но с такава конструкция няма да имате успех. Знайте, че ролята на морален стожер е тежка роля и не се касае само до изваждането на офшорни сметки!\"    ", "date": "2019.01.31", "title": "Биков: БСП са готови да докарат до разпад държавата, само и само Нинова да стане премиер!"}
{"url": "http://epicenter.bg/article/Valeri-Simeonov--BSP-da-ne-zloupotrebyavat-s-Elena-Yoncheva--nakraya-shte-ya-pratyat-v-zatvora-/174150/2/45", "text": "\"България може да връща 53 млн. европари заради \"Ало, Банов\". БСП да не злоупотребяват с Елена Йончева, накрая ще я пратят в затвора\". Това каза лидерът на НФСБ и депутат от „Обединени патриоти“ Валери Симеонов в декларация от името на парламентарна група, предаде Агенция „Фокус“.  По думите му всички средно интелигентни хора смятат, че БСП са хванали един човек, който неособено разбира какво прави, визирайки говорителя на парламентарната група на \"БСП за България\" Елена Йончева.  „Повод за нашата декларация е доста грозното изявление на председателя на БСП, поднесено като някаква форма на декларация. Повече от ясно е, че е написана тази сутрин. Изпълнена е с клевети, с квалификации, с пътеписни лозунги тип „Дружество Георги Кирков“ от преди 1989 г. Това ниво е унизително и цапа българския парламент“, каза още Симеонов.  „Вчера държавата била разтърсена от скандала. Какъв скандал, какво разтърсване? Вие наистина ли живеете в реалния свят или във вашата паралелна държава? Къде виждате такъв скандал? Още вчера същия ден беше изнесена информация, че по въпросното забавяне на строителното изпълнение е сезиран съдът, който се очаква да се произнесе на втора инстанция. Какъв е скандалът, изваден е един запис, абсолютно тенденциозно? Като човек, който се занимава с журналистика от 1992 г., не видях началото на записа. Не коментирам дали той е автентичен, или не. Това ще го установят съответните служби, най-вероятно е автентичен“, обясни Симеонов.  Той посочи, че не може да си изгради становище, че става въпрос за скандал, а не за поредна манипулация.  „Въпросната журналистка, която действително е спорно доколко е такава, по никакъв начин не може да бъде възприемана като човек, който изнася истински и достоверни факти. Мисля, че в досегашните ѝ действия на всички стана ясно това. На 13 ноември 2017 г. тя публично прожектира и представи своя филм за оградата, в което не присъстваха никакви истини. Само лъжи и внушения“, обърна внимание лидерът на НФСБ.  По думите му там е имало преследване тип \"копърка след линейка\". Той обърна внимание, че преследването на група трафиканти е било провалено заради прибързаните снимки на Елена Йончева.  „Да не говорим, че зад кадър остана кой е бил шофьорът на г-жа Йончева – уволнен за корупция граничен полицай“, допълни още Симеонов.  „Извинявайте, на тази журналистка ли да вярваме?“, попита той. Симеонов обърна внимание, че БСП са обявили, че ще пратят в прокуратурата филма на Елена Йончева.  \"Да се смее ли човек, да плаче ли\", допълни той. „Не е добре да се правят от тази трибуна прибързани пресилени обобщения без факти, да се изнасят твърдения, характерни за фалшив сайт. Това е жалко, унизително“, каза още Симеонов.  ", "date": "2019.01.31", "title": "Валери Симеонов: БСП да не злоупотребяват с Елена Йончева, накрая ще я пратят в затвора "}
{"url": "http://epicenter.bg/article/VMRO--Zastavame-tvardo-zad-deystviyata-na-politsiyata-v-v-getata-v-Plovdiv-i-Asenovgrad-/174153/2/0", "text": "Това се казва в позиция на ВМРО – Българско национално движение във връзка с полицейската акция срещу разпространение на наркотици в гетата в двата града, в следствие на която циганите там предизвикаха безредици и отново поискаха оставката на вицепремиера Красимир Каракачанов. Налагането на ред и законност в гетата е част от програмата за справяне с циганизацията, която заместник министър-председателят по обществен ред и сигурност, министър на отбраната и председател на ВМРО – Българско национално движение Красимир Каракачанов ще представи официално пред МС в рамките на следващата седмица. Концепцията е готова и обхваща широк пакет от мерки, които да поставят началото на реална интеграция на циганския етнос – процес, който умишлено беше спъван последните 30 години. Ние, Патриотите от ВМРО, сме категорични, че полицията е действала законно и професионално. По данни на МВР акцията е срещу група цигани, които се занимават с наркоразпространение. Арестувани са 4 човека и е открит над половин килограм хероин. В опит да избягат от органите на реда те нахлуват в близка механа. Последват провокации и опит за предизвикване на безредици от страна на циганите, предвождани от общинския съветник Айри Мурад. Лицето Мурад е от партията на Орхан Исмаилов – НПСД, която е част от новата „родолюбива“ коалиция на Веселин Марешки. Той е скандално известен в Пловдив с проповядването на радикален ислям, насаждането на междуетническо напрежение и опити за злоупотреби с общински средства. Айри Мурад открито проповядва, че жените не трябва да работят и трябва да носят бурки. В интервю пред национална медия преди време той даже се похвали, че извежда жена си веднъж седмично, кара я да ходи забулена и не ѝ позволява да работи. Държим да подчертаем, че същият този „родолюбец“ – коалиционен партньор на друг отявлен подобен, за какъвто се представя Марешки, снощи застана начело на етнически бунт срещу вицепремиера Каракачанов и държавата. Ние от ВМРО многократно сме заявявали, че полицията и армията олицетворяват правовата държавата и всяко посегателство срещу полицаи и военнослужещи за нас е посегателство срещу държавността.  Ето защо още днес ние ще подадем сигнал до ДАНС срещу провокатора Айри Мурад за извършване на антидържавна дейност и разпространение на радикален ислям.  ", "date": "2019.01.31", "title": "ВМРО: Заставаме твърдо зад действията на полицията в гетата в Пловдив и Асеновград!"}
{"url": "http://epicenter.bg/article/Fandakova--Investirame-632-mln--lv--v-promyanata-i-razvitieto-na-Sofiya-/174160/2/0", "text": "Над 1,75 млрд. лв. бюджет на София за 2019 г. и инвестиционна програма от 632 млн. лв. обсъждат в момента столичните общински съветници.  “Тези 1,75 млрд. лв. показват директно мащаба на промяната, която постигаме. Преди 10 г. бюджетът на София беше 1 милиард, а днес е със 750 млн. лв. повече. Това означава, че всяка година сме привличали 75 млн. лв. повече за инвестиции в града. Дали това е много или малко всеки може да прецени сам”, заяви столичният кмет Йорданка Фандъкова при представянето на финансовата рамка за 2019 г., цитирана от Канал 3.  Тя напомни, че през 2005 г. столицата е имала едва 467 млн. лв. бюджет. И уточни, че увеличението с 1,282 млрд. лв. днес се дължи не само на европейските програми, но и на собствените приходи на общината. В проектобюджета собствените приходи са над 725 млн. лв., а през 2005 г. са били 229 млн. лв. “За 13 г. сме събрали 496 млн. лв. повече. Това е прекият резултат от политиката ни за по-добра събираемост и за привличане на европейско финансиране за София. И нито един лев от тези пари не е дошъл даром”, отсече Фандъкова.  За инвестиционната програма от 632 млн. лв. тя обясни, че “това са средства, които се инвестират директно в промяната и развитието на София” и напомни, че през 2005 г. парите за строителство са били 198 млн. лв.  През 2019 г. приоритет ще са модернизацията на градския транспорт, ремонтите, екологията и образованието.  “За София 2019 г. безспорно е годината на метрото и на модернизацията на градския транспорт. Осигурили сме 320 млн. лв. за строителството на 12 км. от третата линия, като до края на годината ще пуснем 8 км. от нея. Тази година ще достигнем почти цялостно обновяване на градските автобуси. С пускането на още 82 нови автобуса, средната възраст на автобусите на градския транспорт ще е 6 г. Преди 10 г. тя беше 18 г.”, каза столичният кмет.  За покупка на нови автобуси и трамваи са предвидени 133 млн. лв. За 10 г. само с подмяната на автобусите били намалени 2,5 пъти емисиите от градския транспорт.  Над 86 млн. лв. се предвиждат за основни ремонти на улици и булеварди. Освен тях са планирани и 37 млн. лв. за текущи ремонти. 37,6 млн. лв. ще се инвестират в озеленяване и ремонти на паркове - Западен, Северен, Южен, Борисовата градина и парк “Заимов”. Общината ще изгради своя система за мониторинг на качеството на въздуха от 22 сензора и мобилна станция.  Фандъкова отчете и рекордни инвестиции в образование - над 75 млн. лв. Те са за 15 нови детски градини, разширения на 10 училища и 2 ясли.  2,5 млн. лв. се предвиждат за изграждане на модулни жилища, които са част от програмата за премахване на Виетнамските общежития. Работи се и по нова наредба за общинските жилища, като се предвижда към новите наематели да има изискване да не се топлят на твърдо битово гориво.  Над 6,6 млн. лв. са задвлени за ремонти на Кукления театър и Столичната библиотека, както и за строителството на Център за съвременно изкуство „Топлоцентралата“.  “Дали един бюджет е голям или малък зависи от това с какво го сравняваме. Ако го сравняваме с бюджета на другите европейски столици, с които обичаме да се сравняваме – това определено е един доста скромен бюджет. Ако го сравним с бюджета на София преди 10 или 13 г. - това е един много сериозен бюджет. През 2005 г. бюджетът за образование е 3,9 млн. лв., днес - 76 млн. лв. През 2005 г. средствата за строителството на метрото са 93 млн. лв., а сега - 320 млн. лв. През 2005 г. парите за ремонт на улици са 27 млн. лв., а сега - 86 млн. лв. Зад тези числа стои много сериозна работа и отговорност”, заяви Фандъкова.  Според шефа на групата на БСП в СОС Калоян Паргов обаче бюджетът е копие на този от 2018 г. “Не е решен нито един проблем на София. Няма недостиг на места за детските градини ли? Справихме се с трафика и задръстванията или пък крайните квартали светнаха? Как да подкрепим такава политика?”, попита Паргов и определи бюджета като счетоводна сметка. На въпрос защо БСП не е предложила алтернативен бюджет, той отговори, че ще го направи след местните избори.  От политическа група 5 също заявиха, че няма да подкрепят бюджета, защото “ролята на СОС е да определя секторни политики, а не да гласува технически въпроси”.  Дебатите по бюджета продължават.  ", "date": "2019.01.31", "title": "Фандъкова: Инвестираме 632 млн. лв. в промяната и развитието на София "}
{"url": "http://epicenter.bg/article/Pavel-Shopov---quot-Ataka-quot--se-razgranichava-ot-deklaratsiyata--koyato-Valeri-Simeonov-prochete-/174161/2/0", "text": "Г-н Симеонов си позволи да чете декларация от името на парламентарната група на Обединени патриоти, с което водещият на заседанието, г-н Емил Христов неправомерно и в нарушение на правилника му даде думата, заяви пред медиите в кулоарите на парламента депутатът от \"Атака\" Павел Шопов.   Декларацията, която по-рано лидрът на НФСБ Валери Симеонов прочете от името на Обединени патриоти бе по повод на разкритията на депутата от левицата Елена Йончева. Павел Шопов изтъкна, че Симеонов не е бил опълномощаван да чете декларация. Никой от хората на Волен Сидеров не бил питан. Но съдържанието й той не коментира.   \"От името на \"Атака\" се разграничаваме от декларацията на Валери Симеонов, тя не беше съгласувана с парламентарната група. Изказването ми е относно направеното преди малко изявление, декларация от името на парламентарна група от името на „Обединени патриоти“ от г-н Симеонов. Считам, че водещият на заседанието г-н Емил Христов (ГЕРБ) неправомерно и в нарушение в правилника му даде думата. Чл. 54 от Правилника, ал. 6 изрично говори за това ,че когато изявлението не се прави от името на председател или заместник-председател, депутатът, който прави изявлението следва да бъде упълномощен. Такова нещо не видяхме“, каза Шопов пред медиите.   Според депутата от \"Атака\" цялата ПГ на „Обединени патриоти“ би трябвало да се разграничи от декларацията на Валери Симеонов. Шопов добави, че не говори за изявлението на Симеонов по същество, а за чисто формалната страна на въпроса. Според него Валери Симеонов не би трябвало да прави изявления, с които да ангажира парламентарната група. „Няма да коментирам за съдържанието. Аз говоря в момента чисто формално като тълкуване на текста, с което визирам и лошото ръководство на заседанието от страна на Емил Христов“, каза още Шопов. ", "date": "2019.01.31", "title": "Павел Шопов: \"Атака\" се разграничава от декларацията, която Валери Симеонов прочете срещу Йончева!"}
{"url": "http://epicenter.bg/article/Kaloyan-Pargov--GERB-greshat-v-tova--che-prodalzhavat-modela--Sofiyanski--na-byudzhetirane/174162/2/0", "text": "ГЕРБ грешат в това, че продължават модела „Софиянски“ на бюджетиране, ние ще предложим алтернативен бюджет след изборите. Това каза пред журналисти председателят на БСП – София Калоян Паргов, предаде репортер на Агенция „Фокус“. „Бюджет 2019 е копие на Бюджет 2018 – продължение на едни политики, които наблюдаваме 10 години, за които нито един проблем на София не е решен. Решихме ли проблема с недостига на места в детски заведения? Транспортната схема удовлетворява ли всички като достъпност? Имаме ли преодолян проблем с трафика и задръстванията? Светнаха ли крайните квартали като виенски квартали с хубави улици, хубави плочки и в хубави градинки? Това ли е политиката? Как да подкрепим такава политика? ГЕРБ грешат в това, че най-после трябва да има програмно бюджетиране в Столична община, а не да продължаваме модела „Софиянски“ на бюджетиране. Защото този бюджет е една чисто счетоводна сметка, а не е концентриран израз на политики, какъвто трябва да бъде“, заяви Паргов. На въпрос защо БСП – София не са направили алтернативен бюджет, Паргов отговори, че такъв ще бъде направен догодина след изборите. „Удобно г-жа Фандъкова и колегите от ГЕРБ говорят за алтернатива, но тя е точно това програмно бюджетиране. Когато имаш програма за справяне с детските градини, те трябва да намират числовите изражения. Може ли някой да каже кои са тези квартали, в които имаме недостиг, за да планираме там изграждането?“, коментира той. Паргов посочи, че има 250 млн. лв. рекорден преходен остатък. „И в това удариха рекорда. Това са спестени пари на данъкоплатците или неусвояването е в следствие на некадърност и на несвършена работа? Това са пропуснати ползи. Или може би има нещо положително в това, защото пак щяхме да се натъкнем на схемата „ремонт на ремонта“ или „контрол на контрола“, което явно ще продължи и през тази година, като гледам как са я подкарали“, каза още той. Лидерът на БСП – София коментира, че столицата има нужда от нов бюджет и от нова философия, която да обедини и подреди всички програми и стратегии. „Това е разликата, която ние ще покажем в рамките на следващата година като бюджетиране. А не както подхождат още от времето на Стефан Софиянски – дали е Минко Герджиков зам.-кмет по финанси, или Дончо Барбалов, разлика няма“, заяви Паргов. Той коментира, че за ГЕРБ е практика като замирише на избори да правят рекордни бюджети. „И големи неудачи да представят за големи постижения – те са майстори в това. И този бюджет ще бъде отново бюджетът на лентичките с надеждата, че някой пак ще се излъже“, коментира Паргов.  ", "date": "2019.01.31", "title": "Калоян Паргов: ГЕРБ грешат в това, че продължават модела „Софиянски“ на бюджетиране"}
{"url": "http://epicenter.bg/article/Deputatite-shte-glasuvat-na-vtoro-chetene-promenite-v-Zakona-za-gorivata/174127/2/0", "text": "Законът за горивата влиза за второ четене в парламента, сочи програмата за дневния ред на депутатите. На 28 януари той вече влезе в сила и така депутатите попаднаха в правен капан, тъй като с измененията му се предвижда отлагане на влизането в сила със 6 месеца.   Парламентът ще гласува на второ четене и промени в Закона за животновъдството. В дневния ред е и проект на решение за преименуване на Академията за музикално, танцово и изобразително изкуство - Пловдив, в Академия за музикално, танцово и изобразително изкуство \"Проф. Асен Диамандиев\".      ", "date": "2019.01.31", "title": "Депутатите ще гласуват на второ четене промените в Закона за горивата"}
{"url": "http://epicenter.bg/article/Kriza-za-speshni-meditsi--Nedostigat-300-lekari/174130/2/0", "text": "По данни на министерството на здравеопазването, за да се покрият минималните нужди в Спешната помощ са нужни над 300 лекари.  В столицата 108 са свободните места в Спешната помощ само за лекари. Така вместо 80 екипа, нужни да обслужват град с големината на София, дежурни са средно 13.  И все по-малко млади лекари искат да работят в системата. „Доста трудно смогваме, защото има голям недостиг на екипи. Почти на всеки адрес ни нападат вербално”, казва д-р Тодоров.  Въпреки това, за първо свое работно място д-р Тодоров избира именно Спешната помощ. За 12-часова смяна екипът му посещава средно 15 адреса. Доктор Тодоров е родом от Враца. Там ситуацията също е критична. И редовно има агресия към екипите. Проверка установи, че в сайтовете на почти всички филиали на спешната помощ има обяви за работа за всички длъжности. В бургаско са посочени и цифри - търсят се 12 лекари, 7 фелдшери, 5 медицински сестри.   От Здравното министерство отговориха, че в структурата у нас работят 1217 лекари. Търсят се още 326. А средната им възраст е почти 55 години.    ", "date": "2019.01.31", "title": "Криза за спешни медици: Недостигат 300 лекари"}
{"url": "http://epicenter.bg/article/Toma-Bikov--Zaradi-tova-hvarlyane-na-kal-shte-zagubim-chitavi-hora/174131/2/0", "text": "БСП обслужи хора, които имат чужди интереси. Този, който е дал записа срещу министър Банов, се крие като мишка. Защо не излезе да се защити? Това заяви депутатът от ГЕРБ Тома Биков в ефира на БТВ. „Проблемът е голям и ще омерзи цялото българско общество“, предупреди депутатът от ГЕРБ в предаването \"Тази сутрин\".   „Това е компроматна война и черен ПР. Губим хора – това правим. Къщичката се прочиства от синята лампа, а не от Йончева. Заради това хвърляне на кал ще загубим читави хора\", заяви той. \"Според БСП всички са лошо, само те са чисти\", завърши Биков.  ", "date": "2019.01.31", "title": "Тома Биков защитава Боил Банов: Заради това хвърляне на кал ще загубим читави хора"}
{"url": "http://epicenter.bg/article/Vanya-Grigorova-ot-KT--quot-Podkrepa-quot--S-promenite-v-Kodeksa-na-truda-shte-nalozhim-robskiya-zakon-na-Orban/174132/2/0", "text": "Нашият Кодекс на труда в момента е един от най-добрите в ЕС. Дори има директива от Европейската комисия, в която се въвеждат реформи, които към днешна дата се съдържат в Кодекса ни. В това отношение Европа върви към България, а България върви в някаква друга посока.   Това заяви в сутрешния блок на БНТ Ваня Григорова от КТ \"Подкрепа\". \"Това, което се опитваме да направим в момента с въвеждането на двойното увеличение на извънредния труд, е да копираме робския закон на Орбан, който е абсолютно същия и който доведе до масови протести в Унгария. Така че ние няма отстъпим от нашата позиция и няма да позволим извънредният труд да се увеличи от 150 на 300 часа, защото това би било повече печалба за работодателите, но не и повече справедливост и равнопоставеност за работниците\", обясни Григорова.   \"Всяка година се правят промени в трудовия ни кодекс, но не бива да се променят духът и философията на Кодекса, които защитават работника. А в момента ни се предлага тотално разграждане\", посочи още представителят на синдикатите.   \"Смятам, че Кодексът в сегашния му вид е архаичен, тъй като има много нормативни положения, които не отговарят на модерните изисквания. Като пример мога да дам т.нар. бригадна отговорност. Какво означава това? Нали уж отговорността е лична, а пък в случая се говори за една отговорност, която е колективна?\", включи се по темата Жасмина Саръиванова от Българската стопанска камара. \"Необходимо е извънредния труд да премине от 150 на 300 часа. И ако се стигне до такова решение, то ще става със съгласието на служителя, който, ако пожелае, може да откаже. Едва ли при един евентуален отказ работодателят му ще го уволни, тъй като всички знаем какво е нивото на безработица у нас, знаем, че пазарът на труда търси кадри… така че няма такава опасност. В крайна сметка няма и европейски акт, който да забранява извънредния труд\", заяви Саръиванова.  ", "date": "2019.01.31", "title": "Ваня Григорова от КТ \"Подкрепа\": С промените в Кодекса на труда ще наложим робския закон на Орбан"}
{"url": "http://epicenter.bg/article/Plochkite-pred-stolichniya-hram--quot-Sv--Sedmochislenitsi-quot--se-razmestiha/174163/2/0", "text": "Плочките пред столичния храм \"Св. Седмочисленици\" отново се оказаха повод за коментари, съобщава БТВ в репортаж по темата за качеството на столичните ремонти. Недоволство сред гражданите се появи още преди време и заради начина, по който изглежда настилката.  Сега в социалните мрежи се появиха снимки на разместени плочки със съмненията, че отново става дума за некачествен ремонт. От Столичната община обаче казват, че става въпрос за зазимена шахта и счупени плочи няма.  „Нямаме счупени плочки, имаше разместени – шахта, която не беше довършена. Строителят трябва да сложи капак и са зазимили обекта, като отгоре са сложили дървена плоча и върху нея са наредили плочите, които не са счупени”, подчерта заместник-кметът на София Дончо Барбалов.  От „Джи Пи Груп”, които отговарят за изпълнението на проекта, изпратиха отговор до bTV, в който казват, че разместените плочки са поставени върху шахта. Капакът за нея предстои да бъде доставен и заради това е била поставена дървена подложка.  Според Андрей Зографски от „Спаси София” пропукали се плочи има и по улица „Граф Игнатиев”. Всички изглежда зле, улицата не се получи красива и хубава, още не мога да преглътна \"перките\", коментира още Зографски. Където има проблеми, ще работим със строителя, за да може всичко да стане във вида, в който искаме да го видим, увери Барбалов.  По думите му зависи от строителя кога точно ще бъде завършен обектът.  ", "date": "2019.01.31", "title": "Граждани алармират: Плочките пред столичния храм \"Св. Седмочисленици\" се разместиха! (ВИДЕО)"}
{"url": "http://epicenter.bg/article/Stolichniyat-obshtinski-savet-prie-byudzheta-za-2019-g--za-nad-1-7-mlrd--leva-/174164/2/0", "text": "Столичният общински съвет прие бюджетa за 2019 г., предаде Агенция „Фокус“. Бюджетът на Столична община е в размер на над 1,7 млрд. лева и беше приет с 40 гласа \"за\" и с 18 гласа \"против\".  И през 2019 г. в София увеличение на местните данъци и такси няма да има, извън приетите от парламента. Почти 700 млн. лева ще бъдат приходите на общината от данъци и такси.  Транспортът е най-голямото перо в бюджета - 447, 9 млн. лева. 306 млн. от тях са отделени за строителството на първия и втория участък от третата метролиния, като до края на годината ще има 48 км. метро.  Над 133 млн. лева ще бъдат инвестирани в доставка на нови автобуси и трамваи за градския транспорт. Над 60 ще бъдат новите автобуси с двигатели на природен газ. 90% от автобусите през 2019 г. ще бъдат нови и с най-високия екологичен стандарт. Преди 10 години средната възраст на автобусите е била 20 години, през 2019 година ще бъде 6 години.  Ще се ремонтират бул. „Президент Линкълн“, ул. „Николай Коперник“, бул. „Генерал Скобелев“ и бул. „Първа българска армия“. За настоящата година е заложено разширение на Централните софийски гробища - ще се подобрят и охраната и видеонаблюдението.  Близо 20,6 млн. лева ще бъдат отделени за ремонт на вътрешноквартални улици. Планирани са ремонти на 5 мостови съоръжения. През 2019 и 2020 година по план трябва да бъдат изградени 18 нови велоалеи. 4,5 млн. лева са средствата за изграждане на ново осветление.  За образование Столична община отделя рекордна сума – над 75 млн. лева. 15 нови детски градини ще бъдат изградени през 2019 г. с 19 млн. лева. Ще завърши реконструкцията на 13 училища и 13 детски градини. 27 училища и детски градини ще бъдат модернизирани по ОП „Региони в растеж“. 9,5 млн. лева са средствата за разширения на 11 училища в Столична община. 1 млн. лева ще се отделят за дейностите на „София - европейска столица на спорта“.  За култура са предвидени над 6,6 млн. лв. Около 2 млн. лева са средствата за Календара на културните събития, а 1,5 млн. лева за Програма „Култура“. През 2019 г. приоритет ще бъде изграждането на „културни мостове“ към успелите български творци в чужбина. Програма „Култура“ ще бъде ориентирана в подкрепа на проекти, които насърчават контактите с европейски културни оператори.  Столична община ще и реализира нова програма „Навън“, която ще подкрепя представянето на временни произведения на съвременните визуални изкуства на площадката на бившия Мавзолей. Бюджетът на ОП „Туризъм“ е ориентиран към различни рекламни кампании и дейности, продукти и инициативи, филми и участия на борси. И през 2019 г. ще продължат участията в знакови европейски туристически форуми, фестивали и изложения.  Сред основните приоритети на Столична община през 2019 г. е екологията, за което са предвидени над 37 млн. лв. като директни инвестиции. Изготвен е проект на програма за подобряване на качеството на атмосферния въздух в Столична община за периода 2021 - 2026 година. За 800 хил. лева ще бъде закупена мобилна автоматична станция за качеството на въздуха.  През 2019 г. се планира почистване на речни корита и поддържане на откосите на язовирните стени. Размерът на такса смет ще се запази. Миенето на улиците ще се увеличи двойно, а машинното метене - с 24%, в сравнение с ръчното.  Предвидено е да се изгради Център за биомаса, в който да се произвеждат дървесни пелети. През 2019 г. предстои проект за реконструкция на парка „Владимир Заимов“, като 1,8 млн. лева е стойността на първия етап.  Очаква да завърши и първият етап от реконструкцията на „Западен парк“. Ще бъде изграден и първият публичен аквапарк и ще се завърши разширението на парк „Възраждане“. Предстои да се сключат нови договори за 5 години за разделно събиране на отпадъци.  ", "date": "2019.01.31", "title": "Столичният общински съвет прие бюджетa за 2019 г. за над 1,7 млрд. лева "}
{"url": "http://epicenter.bg/article/Otnovo-zaedno--Brad-Pit-i-Andzhelina-Dzholi-snimani-v-tezhak-razgovor/174149/10/99", "text": "Разведените съпрузи Брад Пит и Анджелина Джоли бяха заснети заедно за пръв път от 3 години насам след тежката им раздяла, съобщи \"Сън\". Двете холивудски суперзвезди разговаряха напрегнато в офис сграда в Лос Анджелис, при което актрисата енергично жестикулираше.   55-годишният Брад, който отпиваше бира от зелен кен, бе небрежно облечен - с каскет и сива фланелка върху бяло горнище с дълъг ръкав. Анджелина бе със стилен кремов блейзър, стана ясно от папарашката снимка през прозореца на офиса.    Срещата между двамата идва броени дни след като плъзнаха слухове, че Брад Пит има връзка с Чарлийз Терон, която също е свободна.    Източник: Канал 3", "date": "2019.01.31", "title": "Отново заедно: Брад Пит и Анджелина Джоли снимани в тежък разговор"}
{"url": "http://epicenter.bg/article/Nataliya-Gurkova-i-Stiliyan-Ivanov-ot--Te-sa--predstavyat-kontseptsiyata-si/174195/10/0", "text": "Facebook и Instagram представят най-новия медиен проект на България дело на Наталия Гуркова и режисьора Стилиян Иванов - “Те са!”.   Чрез знакови за България и света личности екипът ще търси отговор на вечните въпроси: Кои сме ние? Откъде идваме и накъде отиваме? Защо сме тук и сега? Идвали ли сме преди в този свят и дали отново ще се завърнем? И какъв е смисълът да обичаме и мразим, да защитаваме и предаваме, да купуваме и продаваме, да аплодираме и да ни аплодират...   Верни ориентири в търсенето на отговори тези са онези от нас, които преодолявайки всичко и най-вече себе си, са достигнали до върхове, видими и от най-дълбоките бездни. Тяхната светлина води нашето поколение, а чрез интервютата, които “Те са!” ще направят с тях, ще се съхрани и предаде мъдростта им на тези, които идват след нас.   Сигурни сме, че в ерата на Водолея Знанието и Опитът са достъпни за всеки независимо от социалното му положение, религиозна принадлежност, пол и възраст.   За това “Те са!” избират най-свободната среда за разпространение - не телевизия, а социалните мрежи и интернет портали. Чрез интернет “Те са!” ви прави съпричастни на мъдростта на успелите. Споделяме я с радост, защото както са казали Учителите - ако една свещ запали друга свещ, тя няма да загуби от светлината си, а ще отслаби мрака.", "date": "2019.01.31", "title": "Наталия Гуркова и Стилиян Иванов от “Те са!” представят концепцията си"}
{"url": "http://epicenter.bg/article/Dzhoni-Dep-pristigna-v-Belgrad-za-snimkite-na--Minimata-/174199/10/0", "text": "Холивудската звезда Джони Деп кацна изненадващо на летището в Белград, а до последно визитата му е била пазена в пълна тайна.   Актьорът пристигна в Сърбия за снимките на филма „Минимата“, където играе в главната роля. Шефът на филмовата къща „Work in Progress“ Александър Тадич, който е един от продуцентите на лентата, заяви, че Деп ще остане в сръбската столица точно шест седмици.   Първата клапа на драмата бе дадена в Япония в края на миналата година. Режисьор е Андрю Левитас, а сценарият е дело на Дейвид К.Кеслър, по едноименната книга на Айлийн Миоко Смит. Джони Деп ще влезе в кожата на прочутия фотограф Юджийн Смит.   Той се прочува със серия снимки по време на Втората световна война. През 70-те години заминава за Япония по поръчка на списание Life. Там документира разрастващата се епидемия в залива Минимата. Ограничен живак, изхвърлян в морето от местната фабрика, е причина за смъртта на много хора и животни.   Правителството остава безучастно въпреки огромната трагедия. Наследниците на жертвите завеждат дело срещу корпорацията, което завършва с изплащане на едно от най-големите обезщетения на всички времена. И до днес болните продължават да търсят своите права в съда.   Според хора от екипа на продукцията, Деп е настанен в луксозен пентхаус в петзвездния белградски хотел „Метропол“. Актьорът разполага със самостоятелен вход в комплекса. Домакините са се погрижили за абсолютния комфорт на звездата от „Карибски пирати“ и са му осигурили професионална охрана, за да го защитят от набези на фенове и папараци.   Бившият на Ванеса Паради не е имал никакви специални изисквания за своя престой в балканската столица. До апартамента на Джони се стига през специален вход, който се намира в паркинга на хотела. Пентхаусът е на две нива с прекрасен изглед към центъра на Белград и разполага с три бани. Служителите на хотела нямат никакъв достъп до жилището му.   Актьорът е довел със себе си екип от асистенти и двама готвачи. Първите снимачни дни ще са проведат в специално изградени хангари разположени около реките Дунав и Сава. Ще се снима на няколко локации, а заради  условия ще има и студийни снимки, тъй като действието на филма се развива в Япония и САЩ.   „Джони Деп разполага с професионален екип от асистенти, които ще се грижат за всичко, от което има нужда. Над 10 охранители ще го придружават, докато продукцията сменя локациите. След Сърбия снимките ще продължат в Черна Гора.  Филмът ще удари клапа в градчето Тиват, а локациите са островът на цветята и природния парк Зупа“, сподели Александър Тадич.   Джони Деп идва за трети път в Сърбия. За първи път стъпва на сръбска земя през 1992 г. като личен гост на Емир Кустурица, с когото работят по филма „Аризонска мечта“. Един от най-запомнящите се моменти е неговото участие в концерт на рок формацията „Partibrejkers“  в Студентския културен дом в Белград. Джони се изявява като китарист на групата по време на музикалния пърформанс.   Другото идване на холивудската звезда в Сърбия е през 2010 г. по време на филмовия фестивал Кустендорф, организиран от Кустурица.", "date": "2019.01.31", "title": "Джони Деп пристигна в Белград за снимките на „Минимата“"}
{"url": "http://epicenter.bg/article/Mariya-Zaharova--Ne-se-obsazhda-evakuatsiya-na-ruski-diplomati-i-grazhdani-ot-Venetsuela-/174156/7/0", "text": "Говорителят на Министерството на външните работи в Москва Мария Захарова поясни, че към настояващия момент властите не обсъждат евакуация на руски дипломати и граждани от Венецуела, предават TACC и Агенция \"Фокус\".  „Няма обсъждане за евакуация на руски дипломати, членове на техните семейства или на гражданите на длъжност в задгранични учреждения или компании. Мога да потвърдя това“, заяви Захарова.  По-рано в някои медии се появиха публикации с намек за това, че Русия подготвя евакуация на гражданите си от Венецуела във връзка с продължаващата в страната политическа криза.  Появата на бележката на помощника на държавния глава на САЩ Доналд Тръмп по националната сигурност Джон Болтън за военнослужещи в Колумбия е измислена с цел Каракас да бъде сплашен, заяви междувременно посланикът на Венецуела в Руската федерация Карлос Рафаел Фариа Тортоса.  „Това със сигурност е сигнал, не беше случайно. Измислено е, за да говорят и пишат всички за това. Разбира се, става въпрос за добре подготвен план, за да бъде увеличен натискът и да се изплашим. Но страната ни много добре знае как да постъпи в подобна ситуация“, увери венецуелският посланик в Москва.  Въпросът за изпращането на американски военен контингент на колумбийска земя възникна, след като интернет се появи снимка със записките на Болтън от брифинг за ситуацията във Венецуела. В бележника му се виждат два надписа: „Афганистан - добре дошъл диалог\" и „5000 войници в Колумбия\".  Самият Болтън отговори на въпроса на журналистите за възможна военна намеса на САЩ във венесуелските дела с думите: „Обсъждат се всички възможности“.  По-късно министерството на отбраната и министерството на външните работи на Колумбия отрекоха информация за възможното разполагане на 5000 американски войници в страната. Колумбийският външен министър Карлос Олмес Трухило заяви, че в Богота не знаят нищо за подобни планове на САЩ.  ", "date": "2019.01.31", "title": "Мария Захарова: Не се обсъжда евакуация на руски дипломати и граждани от Венецуела "}
{"url": "http://epicenter.bg/article/Venetsuela---chast-ot-plan-na-SASht-za-protivopostavyane-na-Rusiya-i-Kitay/174171/7/0", "text": "Опитите за отстраняване от власт на президента на Венецуела Николас Мадуро са първа стъпка от план на администрацията на САЩ за укрепване на контрола над региона и отслабване на влиянието на Русия и Китай.  Това пише в статия на американското авторитетно издание \"Уолстрийт джърнъл\", цитирано от ТАСС.  Източници разказаха пред вестника, че \"опитите на администрацията на Тръмп да отстрани от власт президента на Венецуела са началният етап от нова стратегия за укрепване на влиянието на САЩ в Латинска Америка\".  В публикацията се подчертава, че действията на Вашингтон вероятно ще засегнат и Куба. Стратегията има за цел също така ограничаване на влиянието на Русия, Иран и Китай в региона.  \"Уолстрийт джърнъл\" пише още, че много чиновници от администрацията на Тръмп са уверени, че Куба представлява голяма заплаха за националната сигурност заради разпространението на антиамерикански настроения в други латиноамерикански държави.  Администрацията има за цел да вбие клин между Венецуела и Куба, за да паднат режимите в двете страни. Вашингтон е недоволен от опита си да ги изолира, тъй като двете държави засилват контактите си с Русия, Китай и Иран.  Според изданието в разработването на стратегията през последните две години е участвал Маурисио Клавер-Кароне, който отговаря за отношенията с Латинска Америка към Съвета за национална сигурност на САЩ. При изготвянето на плановете са оказали влияние сенатор Марко Рубио и конгресменът Марио Диас-Баларт. И двамата са републиканци и представители на щата Флорида.  След Венецуела и Куба САЩ ще обърнат внимание на Никарагуа. Вестникът пише, че Държавният департамент многократно е отправял критика по адрес на тази държава.  \"Уолстрийт джърнъл\" предупреждава, че стратегията на САЩ е свързана със сериозни рискове. Ако Мадуро не бъде свален и лидерът на опозицията Хуан Гуайдо не поеме управлението, както и ако не бъдат прекъснати контактите между Каракас и Хавана, САЩ ще бъдат въвлечени в криза, пише вестникът и допълва, че при ситуация, подобна на Давид и Голиат, САЩ могат да изгубят и Китай, Москва и Иран да засилят позициите си в региона.  Според вестника малка е вероятността САЩ да бъдат подкрепени от други държави срещу Куба.   ", "date": "2019.01.31", "title": "Венецуела – част от план на САЩ за противопоставяне на Русия и Китай"}
{"url": "http://epicenter.bg/article/Evroparlamentat-prizna-Huan-Guaydo-za--legitimen-prezident--na-Venetsuela-/174174/7/0", "text": "Европейският парламент одобри резолюция, с която признава лидера на опозицията във Венецуела Хуан Гуайдо за легитимен президент на страната. Гласуването се проведе днес в Брюксел, съобщава ТАСС.  \"Европарламентът гласува за признаването на Гуайдо за легитимен президент на страната\", съобщи председателят на ЕП Антонио Таяни пред журналисти след гласуването.  \"За\" са гласували 439 евродепутати, \"против\" - 104.  Резолюцията признава Хуан Гуайдо за законен изпълняващ длъжността президент на Венецуела до провеждането на \"нови свободни и прозрачни избори\".  В документа се отбелязва, че Николас Мадуро е бил избран на този пост на 20 май 2018 г на избори с нарушения на международните демократични стандарти, а встъпването му в длъжност на 10 януари ЕП определя като \"узурпиране на властта\". В същото време ЕП определя Хуан Гуайдо като \"законно избран глава на парламента\".  В същото време в резолюцията се отбелязва, че ЕС \"отхвърля всякакви предложения или опити да бъде разрешена кризата в страната с употребата на насилие\".  Европарламентът призовава да бъде проведено независимо разследване под еегидата на ООН за смъртните случаи по време на протестите и предлага на върховния представител на ЕС по въпросите на външните работи и политиката на сигурност Федерика Могерини да създаде \"международна контактна група\" за урегулиране на кризата.   ", "date": "2019.01.31", "title": "Европарламентът призна Хуан Гуайдо за „легитимен президент“ на Венецуела "}
{"url": "http://epicenter.bg/article/Ramush-Haradinay--Predstoyat-ni-dramatichni-sabitiya-tazi-sedmitsa-/174176/7/51", "text": "След срещата с посланика на САЩ в Прищина Филип Космет, премиерът на Косово Рамуш Харадинай потвърди, че американският дипломат е настоял за отмяна на 100-процентните мита за внос на сръбски стоки в страната. Той допълни, че тази седмица се очакват важни драматични развития, съобщава електронното издание на прищинския ежедневник Gazeta Express, цитирано от Агенция \"Фокус\".  „От нас се иска да дадем шанс на диалога, посланикът на САЩ пита за това, но не разбирам защо диалогът бива обвързван с нещо, което е вътрешен въпрос за Косово”, подчерта Харадинай, визирайки решението на парламента в Прищина от ноември миналата година, с което бяха наложени митата. Същевременно той не изключи възможността за разпадане на управляващата в Прищина коалиция.  Съгласно думите на Харадинай, последната фаза на диалога между Косово и Сърбия няма нищо общо с таксите за внос. „Въвеждането на мита срещу Сърбия е суверенно решение на правителството. Мисля, че те може да бъдат отменени само на масата за преговори, но този въпрос не трябва да се обвързва от диалога“, категоричен бе министър-председателят на най-младата държава на Балканите.  Държавният глава Хашим Тачи на свой ред заяви, че срещата между косовските лидери и американския посланик е част от редовни разговори, които акредитираните в Косово посланици държат с институционалните лидери. „Това беше среща, която допринесе за изясняване на дневния ред и - разбира се, за засилване на сътрудничеството със САЩ\", коментира накратко Тачи.  След като в края на миналата седмица американските власти за пореден път призоваха Прищина да премахне митата, като подчертаха, че в противен случай страната ще бъде изправена пред сериозни последици, в четвъртък държавният глава на Косово Хашим Тачи, председателят на парламента Кадри Весели и премиерът Рамуш Харадинай бяха привикани в посолството на САЩ в Прищина за среща с посланик Филип Коснет. Разговорите помежду им продължиха около час.  Същата тема бе осъдена във вечерните часове на сряда между лидерите на управляващата коалиция в Прищина, но тричасовото заседание не доведе до конкретно споразумение по искането на САЩ.  Местни медии съобщиха, че съветникът по националната сигурност на американския президент Доналд Тръмп - Джон Болтън, е провел телефонен разговор с лидерите на Косово. По-специално, Болтън се е обърнал към Харадинай в „много сериозния“ – според редакцията – телефонен разговор, който се е откроявал с „негативен тон“. Източници вече разкриха, че най-късно до следващата седмица 100-процентовите мита за внос на стоки от Сърбия и Босна и Херцеговина в Косово ще бъдат отменени.  Разделението в позициите по въпроса предизвика криза в управляващата в Прищина коалиция.  ", "date": "2019.01.31", "title": "Рамуш Харадинай: Предстоят ни драматични събития тази седмица "}
{"url": "http://epicenter.bg/article/Zalyaha-Peterburg-s-meylove-za-zalozheni-bombi--pismata-idvat-ot-Balgariya-/174186/7/97", "text": "Масово разпратени писма със заплахи за терористични актове в Санкт Петербург от български адрес причиниха затварянето на десетки училища, молове, болници и бизнес центрове,  Разпращането е извършено чрез хостинг-провайдър от България. Анонимките ползват и българска електронна поща - mail.bg.  Според съобщенията в руските медии посланията са написани на руски език и всички са с еднакъв текст:  Изданието припомня, че заради заплахите са били евакуирани търговски комплекси, бизнес центрове и административни сгради. Евакуирани са били 30 болници, както и 30 училища на територията на града.    ", "date": "2019.01.31", "title": "Заляха Петербург с мейлове за заложени бомби, писмата идват от България "}
{"url": "http://epicenter.bg/article/Tramp--Pregovorite-s-Kitay-varvyat-dobre--no-sdelka-shte-ima-samo-sled-sreshta-sas-Si-Tszinpin-/174189/7/96", "text": "Президентът Доналд Тръмп заяви в четвъртък, че търговските преговори между САЩ и Китай \"вървят успешно с добри намерения и позитивен дух от двете страни\", но добави, че няма да бъде постигнато окончателно споразумение, докато той и президентът Си Цзинпин не се срещнат \"в близко бъдеще\", предава БНР.  \"Най-високопоставените търговски преговарящи на Китай са в САЩ за срещи с нашите представители. Срещите вървят успешно с добри намерения и добър дух от двете страни. Китай не иска увеличение на тарифите и смятат, че ще направят много по-добре, ако сключат сделка\", написа Тръмп в Туитър.  \"Днес ще се срещна с техните топ лидери и представители в Овалния кабинет. Няма обаче да се стигне до окончателно споразумение, докато моят приятел президент Си и аз не се срещнем в близко бъдеще, за да обсъдим и да се споразумеем за някои от дългогодишните и по-трудни преговорни точки.  Представителите на Китай и аз се опитваме да осъществим цялостна сделка, не оставяйки НИЩО неразрешено на масата на преговори. Всички многобройни проблеми се обсъждат и ще се надяваме да бъдат решени. Тарифите за Китай ще бъдат увеличени от 10% на 25% на 1-ви март, така че всички работят усилено, за да завършат преговорите до тази дата!\", отбеляза президентът на САЩ в днешното си послание в Туитър.  Доналд Тръмп трябва да се срещне по-късно в четвъртък в Овалния кабинет на Белия дом с вицепремиера Лю Хъ, който ръководи китайската делегация по време на провеждащите се във Вашингтон търговски преговори.   ", "date": "2019.01.31", "title": "Тръмп: Преговорите с Китай вървят добре, но сделка ще има само след среща със Си Цзинпин "}
{"url": "http://epicenter.bg/article/Panos-Kamenos--Rusnatsite-shte-blokirat-Prespanskiya-dogovor--uveren-sam-i-v-pomoshtta-ot-Balgariya--/174190/7/51", "text": "Председателят на партията „Независими гърци“ и бивш министър на отбраната на Гърция Панос Каменос е убеден, че договорът за новото име на Македония никога няма да бъде приложен. Той ще бъде „замразен\", защото Русия ще отвори въпроса пред Съвета за сигурност на ООН и защото не е взета предвид позицията на България по въпроса за „македонския език“. Изявлението си Каменос направи в интервю за гръцкия телевизионен канал SKAI, цитирано от македонския информационен портал 365 и Агенция \"Фокус\".  „Ние сме тези, които ще формират следващото правителство. Трябва да има преки избори, за да се отмени тази грозна сделка”, подчерта Каменос, визирайки Преспанското споразумение.  Съгласно думите му, гръцкото правителство не е имало мандата да го подпише, но също така е убеден, че договорът никога няма да бъде приложен. Според него споразумението ще бъде „замразено\", защото Русия ще го блокира в Съвета за сигурност на ООН.  Каменос също е уверен в помощта от България. „Те не взеха предвид позицията на България, която не приема македонския език\", поясни лидерът на „Независими гърци“.  Каменос изрази недоволство от опитите на правителството на премиера Алексис Ципрас да разбие парламентарната група на партията му, като предлага министерски кресла на изключените депутати Елена Контура и Василил Кокалис. Двамата подкрепиха Преспанския договор.  ", "date": "2019.01.31", "title": "Панос Каменос: Руснаците ще блокират Преспанския договор, уверен съм и в помощта от България! "}
{"url": "http://epicenter.bg/article/TsRU-preduprezhdava-za-vazmozhen-voenen-konflikt-na-Balkanite-/174192/7/51", "text": "В доклад, публикуван от Централното разузнавателно управление (ЦРУ) на САЩ, се казва, че възможността от въоръжен конфликт и руското влияние продължават да са основните предизвикателства за сигурността в региона на Западните Балкани. Това предава държавната „Радио и телевизия Косово“ (RTK), цитирана от Агенция \"Фокус\".  Според документа, цитиран от Радио „Свободна Европа“, Русия ще се опита да използва етническото напрежение и корупцията на Балканите, за да предотврати прогресирането на региона по неговите евроатлантически интеграционни процеси.  „Почти със сигурност на Западните Балкани ще остане риска от ниско ниво на насилие и възможен открит военен конфликт и през 2019 година. Русия ще се опита да използва етническото напрежение и високото ниво на корупция, за да подкопае способността на страните от региона да се движат към ЕС и НАТО“, гласи докладът на ЦРУ, в който службата оценява световните заплахи.  Междувременно стана ясно, че сръбският президент Александър Вучич написа е написал писмо на американския си колега Доналд Тръмп, в което иска от него помощ за намирането на дългосрочно решение на косовския въпрос, предава белградското радио „Б92“.  Според прессъобщение от канцеларията на сръбския държавен глава, цитирано от ТАНЮГ, Вучич е благодарил на Тръмп за помощта на САЩ по пътя на Белград към Европейския съюз и „специално за вашите усилия за поддържане на мира и стабилността в Западните Балкани“.  „Във Вашето любезно писмо от 14 декември, вие отново подчертахте готовността на САЩ да помогнат в диалога между Белград и Прищина, за да се намери решение на този вековен проблем. Никой не се интересува повече от разрешаването му, отколкото моята страна, защото проблемът с Косово и Метохия е тежко бреме, особено за Сърбия и сръбската нация, ние сме ангажирани с диалога и подхождаме смело и реалистично, като мислим за бъдещето на всички нас в Западните Балкани. Освен това ние сме изпълнили всичките си задължения по споразумението от Брюксел“, пише сръбският държавен глава.  \"Сърбия обаче не може сама да реши този сложен проблем. Въпреки нашата готовност и вяра, митата, наложени от Прищина на сръбските стоки, са тежест и непреодолима пречка за продължаване на диалога. Те не само вредят на сръбската икономика, но и са заплаха за живота на сърбите в Косово и Метохия, чиито права трябва да защитаваме и защитаваме. Белград е готов да продължи диалога веднага след като Прищина отмени неразумната и вредна мярка“, посочи Вучич.  „С това писмо искам още веднъж да подчертая решимостта си да обогатя отношенията между нашите две страни със съвместни сили. Горд съм, че моята страна в двете световни войни се сражаваше на страната на закона и справедливостта и че бяхме съюзници. Миналата година отбелязахме един век, откакто сръбският флаг бе издигнат над Белия дом, в чест на смелостта на Сърбия и на жертвите, направени по време на Първата световна война. Искам още веднъж да ви поканя да посетите Сърбия като първи американски президент, който да направи това след почти 40 години“, пише още сръбският лидер.  Той завършва писмото си с сърдечни поздрави, желание за по-нататъшен напредък на САЩ и неговите граждани и изразяване на неговата „дълбока благодарност“.  ", "date": "2019.01.31", "title": "ЦРУ предупреждава за възможен военен конфликт на Балканите "}
{"url": "http://epicenter.bg/article/Doklad-na-EP-za-Gartsiya---quot-Nova-demokratsiya-quot--vodi-na-SIRIZA-s-14--/174194/7/51", "text": "Основната опозиционна гръцка партия „Нова демокрация“ води с 14% на управляващата СИРИЗА според проучване на Европейския парламент преди изборите за представители в законодателното тяло на Съюза на 23-26 май, пише електронното издание на вестник Kathimerini, цитирано от Агенция \"Фокус\".  В своя „Доклад за развитието на политическата ситуация“, Службата за мониторинг на общественото мнение на ЕП открива, че консервативната опозиция, която е член на Европейската народна партия (ЕНП), е увеличила своята популярност до 39,2% през януари, докато СИРИЗА, от Обединената европейска левица, има подкрепата на 25% от избирателите.  Радикално-дясната „Златна Зора“ е далеч на трето място със 7%, а лявоцентристкото „Движение за промяна“ е малко след нея с 6,8%. Пета е Гръцката Комунистическа партия (ККЕ) с 6,4%.  „Народно единство“, „Съюзът на центристите“ и „Независимите гърци“ – доскорошният коалиционен партньор на СИРИЗА – няма да съберат повече от 3%, сочи проучването.  Докладът също така отбелязва промени в популярността на двете основни партии от февруари 2018 г., показвайки потапяне на Нова демокрация през март и декември до 35%.  Междувременно СИРИЗА се радваше на скок до около 27% през септември, вероятно в резултат на излизането на Гърция от последния спасителен план от предходния месец.  Числата са базирани на национални проучвания на общественото мнение, проведени от фирмите Marc, Opinion и Pulse. Следващият доклад на Европейския парламент за предстоящите европейски избори се очаква в средата на февруари.  ", "date": "2019.01.31", "title": "Доклад на ЕП за Гърция: \"Нова демокрация\" води на СИРИЗА с 14% "}
{"url": "http://epicenter.bg/article/Andrey-Raychev--Povedenieto-na-GERB-spryamo-Yoncheva-e-gruba-greshka/174172/11/0", "text": "  - Мога веднага да ви отговоря на въпроса накъде върви държавата – към избори.   - Майските.     - Не, не, няма да съвпаднат с парламентарни, но ще играят много голяма роля за това дали да има парламентарни или да няма. БСП и ГЕРБ, и двете партии – това е рядък случай за България, са дълбоко уверени в победата си. Обикновено преди избори ние знаем, че едната партия изоставя, има еди каква си тенденция и т.н. В дадения случай нищо подобно, двете партии са убедени, че могат да спечелят. И в този смисъл гледаме един остър политически мач, който загрубява.   - Как къде е? Защо трябва да има граница? Корупционният скандал е основен аргумент, особено в България, но между другото, не само в България – навсякъде по света. Най-страшното, козът, в тази игра – козът, с което се цака всичко е корупционното обвинение, защото само си помислете, съвсем по един начин звучи фразата: „Ти водиш погрешна политика“, да речем: „Прекалено правиш еди какво си, а не правиш еди какво си“, и съвсем по друг начин звучи фразата: „Ти се облагодетелстваш от своята политика, ти крадеш“. Това са два разнопорядкови по своята сила аргументи. Едното е дискусия, другото е недопустимо. И като те уличат в такова нещо, зрителите, които решават как е свършил мачът. Защото разликата между политическия мач или футболния мач е, че дали е свършило 3:0 за ЦСКА решава публиката, а не съдията на терена.   - Електората.     - Това е много важен въпрос. Аз имам отговор на него, но искам да ви кажа не отговора, а да го докажа. Вие само си представете кой е заинтересован от разширяване на дебата и кой от стесняване? БСП е заинтересована кръвно от това максимално широк да бъде дебатът за тези избори. Тоест, те да бъдат нещо като референдум за Бойко Борисов. Обратно, Борисов е заинтересован да се стесни – това да си бъдат европейски избори, да се разправяме за Европа и за евродепутатите. Следователно, въпросът кой печели от корупционното разширяване, отговорът е БСП. И то печели по дефиниция, не защото едните са корумпирани, другите не са – въобще не в този смисъл го казвам, а печели от това, че БСП иска, Корнелия Нинова иска да изведе хората с аргумента: „Елате да свалим Бойко Борисов през май“. Това ще вдигне първо нейната собствена бариера, второ, ще разшири основата. Обратно, за Борисов е много важно това да бъдат по-тесни избори, именно да се разправяме за Европа, за моделите.   - И съответно да изкара мандата си до край. И този разговорът същият за Борисов да се състои след 2 години. В този смисъл, аз просто изумявам на грешния заход, който прави ГЕРБ. Просто, огромна грешка. Да, защо прави грешен заход? Защото атаките срещу Йончева, БСП персонализира до Йончева своите критики към БСП в момента. Вместо по традиция – трябва да се критикува лидерът, трябва да се критикува линията, това левите на власт – класическите аргументи, че те и ДПС ще се върнат и т.н., това, което ГЕРБ винаги говори, вместо да говори това, той персонализира и центрира върху Йончева усилията си. Внесоха срещу нея обвинение, непрекъснато говорят, че тя е лоша и т.н., като пропускат много простия факт, че така само усилват думите й. Това само усилва думите й, защото вниманието на публиката е привлечено върху нея, и тя не се оправдава, не разказва за себе си, снема имунитета си и т.н., и нея е и много по-лесно, тъй като тя е журналист човек, не е някакъв държавник била, не е харчила обществени пари и т.н., и нейните думи страшно се усилват.   - Добре, да допуснем, че той се убеди, че Йончева е лоша, нали си представяте какво печели ГЕРБ – установява, че Йончева е лоша примерно, какъвто не е и случаят, мен ако питате, защото обвинението виси, но да допуснем даже, че са спечелили. Получават се съотношение на силите – ГЕРБ печели, че Йончева е лоша, БСП печели, че ГЕРБ е лош. Нали си представяте каква неравна печалба. В този смисъл, за мен поведението на ГЕРБ спрямо Йончева е просто груба грешка. И между другото, тук съзирам една аналогия – преди президентските избори ГЕРБ тръгна да събаря и събори накрая Ирина Бокова от кандидат за България  , и много сериозно си плати, между другото, на президентските избори. Много сериозно. Стотици хиляди хора гласуваха тогава за червения кандидат, днешният президент, защото именно това се случи. Плюс това, поведението на ГЕРБ много мобилизира червените. Те искаха да защитят Бокова – не са съгласни, смятат, че тя е репресирана и т.н. Как ще я защитят? Ами ще ходят през май и ще пуснат бюлетината. В този смисъл, просто не разбирам, и си го обяснявам просто психологически си го обяснявам. От 1 юли 2018 година ГЕРБ не е много ясно какво прави. Те винаги са имали много ясен сценичен акцент да го кажа. Борисов мина през няколко акцента в своята кариера, много умело направени, много умело осъществени. Той беше отмъстителен – така взе властта: „Аз ще въздам за Прехода“ и т.н. Той беше строителят. Тук всеки ден едни зали откриваха, магистрали, подчертаваше се, детски градини. И това беше акцент. Даже хората взеха малко да му се подиграват – малко прекали. А после беше международникът. Там, между другото, беше най-успешен, от тези акценти, той беше най-успешният. Какъв е той последната година? Тя не е и години, още от 1 юли, от 6 месеца. Какъв?   - Няма акцент. И вместо това, като нямаш акцент, като нямаш присъствие, нямаш активност, имаш реакции.     - Не знам. Не знам на какво се дължи, но със сигурност констатирам, просто не искам да кажа на изчерпване, може и това да е, може и друго да е, може и временно да е. Но така или иначе, от няколко месеца насам ГЕРБ реагира, а не върви напред. Това е реакция. Реакцията е от политиката, изпускане на стратегическата инициатива. БСП, Корнелия Нинова успява да вземе стратегическата инициатива, тя диктува дневния ред. Ето сега, Йончева каза министъра на културата – хайде цялата страна се занимава с министъра на културата, след малко Йончева ще излезе с още нещо – хайде цялата страна ще се заеме с това нещо. А беше точно обратното – Борисов казваше еди какво си, и цялата страна се заемаше с него. Сега до това сведе. В този смисъл, има стратегическа преднина на БСП. И задача на ГЕРБ ще бъде през тези месеци да я пречупи или поне да я спре. Но не знам дали ще успеят, разбира се.   - Не, не. То не е до скоростта, а до стратегия. Кой задава дневния ред, гледайте винаги това – този, който задава дневния ред на обществото, той е със стратегическо предимство. Ако искате футболна аналогия – в чие наказателно поле се играе. Като играят в моето наказателно поле да речем вие и вашият отбор, това не значи, че вие ще вкарате гол, мога и аз с контраатака да вкарам някакъв гол. Но общо взето, по-вероятно е да загуби мачът този, в чието наказателно поле се играе. - Не, не, в никакъв случай, защото това няма да доведе до парламентарни избори, където евентуално народът да смени властта, но истината е, че вероятността БСП да спечели изборите нараства, а ГЕРБ да ги спечели намалява, говоря за майските изори. А какво ще стане след майските избори, е много сложно да се каже в сценарий, в който БСП е спечелила, защото първо предстоят още едни избори – през септември, и второ, това би било, но за това е рано да се говори, би било много голям тест вътре в ГЕРБ, скандал в отбора, но това е друг въпрос, това отделен въпрос, който просто няма смисъл да мислим преди да гледаме какво ще реши българинът, защото българинът ще реши този мач, той ще каже: „Ти спечели, ти загуби.“   - О, в никакъв случай не мисля, че дава алтернатива, нито пък май си е поставил за задача да дава алтернатива. Той просто каза, че управлението е лошо и трябва да бъде сменено. Това чувам аз от репликите му. Той не казва: „Трябва да правим от това онова“, той казва: „Така повече не може.“ От този вид са репликите. И между другото, тук той изпада в унисон с изключително много българи.   - Не ми се вярва чак толкова да не е научил за 2 години какво е българска политика, че да тръгне партии да прави, особено по време президентския си мандат. Хайде, след това иди-дойди. Българските президенти често се съблазняват – от четирима наши досегашни президенти, трима са правили политически проекти, и всеки път е провал. Не ми се вярва. Този съвет, аз не знам защо така шумно се обявява, че ще бъде създаден, по-скоро трябва да се шуми, когато той измисли нещо, тъй като такъв съвет и вие можете да направите. Ако искате довечера да се съберем и да направим този съвет за стратегическо развитие на България, но той не е съвет, който държавата го е гласувала и казала: „Хайде, казвайте какво да правим“. Това са някакви частни лица така да се каже, които се събират и почват да умуват как да излезем от ситуация, която не ни харесва. За този съвет можем да си говорим когато той произведе нещо или като видим поне имената.   - Мисля, да видя имената, като видя кои са, имената на хората, които ще бъдат вътре. Това ще бъдат някакви хора, които ще бъдат измежду нас, и би трябвало досега да са ни посъветвали нещо. И кои са тези, най-различни са ни съветвали най-различни неща. Нали си представяте, че Волен Сидеров ни съветва едно, а да речем „Зелените“ ни съветват друго и т.н. Няма никаква истина, в политиката не е такава ситуацията, че да има някаква истина, някакво чекмедже – да го отворим и да прочетем. Политиката е разговор за бъдещето. Тя е какво искаме да бъдем. Няма някаква истина какъв искаш да станеш: „Какъв искаш да станеш – инженер или лекар?“ Няма верен отговор. Можеш и инженер да бъдеш, и лекар, въпросът е да ти отива, ти да искаш. И тук този съвет това ще ни съветва, ще ни казва какви да станем. Както разбирате, чичо ви и леля ви ще посъветват различни неща какви да станете. И сега да видим ще викнете чичото ли ще, лелята ли, кого.     - Това е изключително трудно да се отговори. Има абсолютно сигурно присъствие на ГЕРБ, БСП и ДПС. Тези партии са с гарантирано участие от електората. Но не сме отговорили, и по-точно самият титуляр, не е отговорено на въпроса каква ще е съдбата на този доста стар да речем, но май че да се осъществи замисъл на Слави Трифонов. Това доста ще разбърка картите. И преди да знам дали г-н Трифонов ще дебютира или не, не смея да отговоря на въпроса каква ще бъде електоралната ситуация при по-малките формации, а именно патриотите, г-н Марешки, неговите съюзници, които се очертават и т.н.    ", "date": "2019.01.31", "title": "Андрей Райчев: Поведението на ГЕРБ спрямо Йончева е груба грешка"}
{"url": "http://epicenter.bg/article/Izleze-noviyat-sbornik-na--Galap--za-politicheskata-2018-godina/174180/11/0", "text": "Рейтинги, скандали, очаквания – всичко, което се случи в политиката през 2018 година, е намерило място в   Публикувани са както графиките от изследванията на агенцията, така и основните изводи на социолозите. Графиките при това дават поглед не само върху изминалата година, но връщат лентата десет години назад. Читателите могат да проследят цялата динамика в отношението към основните институции – правителство, парламент, президент, МВР, съдебна власт, църква и др., към партиите и техните лидери. Могат да видят как са се променяли очакванията на българите към бъдещето на страната или към личните им бюджети.   Акцентите, разбира се, са върху събитията от предишната година, а един от основните изводи гласи, че   – през първата председателствахме Съвета на Европейския съюз и това бе мобилизиращ фактор. През втората месеците бяха тревожни.“ И още:  В обзора на основните институции се казва: „Продължи известно постоянство в някои ежемесечни показатели, но идваха  Според социолозите от „Галъп“ факторите, които доведоха до това са противоречията между президента Румен Радев и кабинета, както и напрежението между самите управляващи и по-точно – между партньорите в малката коалиция.   В крайна сметка   се движи в стойности от 30%, докато недоверието в края на декември м. г. е около 56%.    – малко над 50 на сто срещу 34 на сто през декември.  В отделна глава са събрани скандалите през изминалата година и какъв бе техният резонанс в обществото. Силно индикативен е въпросът, който оценява дали даден казус е стигнал до вниманието на гражданите. И ето данните:    По повод ЧЕЗ е интересно да припомним, че според 66% от българите е по-добре дружествата, свързани с комуналните услуги като електроснабдяване, топлофикация, водоснабдяване и др., да са държавни. Същият процент –    Това са данни, с които очевидно българските политици трябва да се съобразяват и занапред, тъй като отразяват устойчивите нагласи на българите за ролята на държавата и оценяват услугите, които получават.  Все по-актуални, на фона на последните скандали за плажните ивици, са резултатите от сондажи, свързани с развитието на туризма и намирането на баланс между инвестиционните интереси и природата.   36% са на обратното мнение.   Сборникът съдържа и отношението към европредседателството, нагласите на страните от Западните Балкани спрямо ЕС, одобрението ни към световните сили и лидери.  В последните страници от общо 270 хронологично са подредени важните събития през 2018-а. Всичко това прави изданието подходящо за широк читателски кръг.  То ще бъде представено на 31 януари от 18,30 ч.", "date": "2019.01.31", "title": "„Галъп“: Повишиха се рисковете за стабилността на управлението"}
{"url": "http://epicenter.bg/article/Georgi-Yordanov-za-Herbert-fon-Karayan--Velikiyat-Maestro-i-Balgariya/173752/11/0", "text": "    Гениалният диригент Херберт фон Караян беше тясно свързан с българското музикално-изпълнителско изкуство. Под диригентската му палка в продължение на десетилетия пяха световноизвестните Николай Гяуров, Анна Томова-Синтова, Гена Димитрова, Райна Кабаиванска, Никола Гюзелев, Александрина Милчева, Маргарита Лилова и други. С хора на Софийската опера той осъществи блестящи концерти и оперни постановки.   В афиша на легендарния му Залцбургски музикален фестивал постоянно присъстваха имена на български таланти. Караян е работил с Борис Христов, Люба Велич, Елена Николай, Димитър Узунов, Любомир Панчев, с хора на Българското национално радио с диригент Михаил Милков и т.н. Негов ученик е заслужилият диригент Борислав Иванов.   Изключителният музикант Емил Чакъров му е асистент и го замества на големи сцени. Знайно е, че Караян е дипломиран с изпълнението на Концерт за пиано и оркестър на проф. Панчо Владигеров.   Заслугите на Херберт фон Караян към България бяха достойно оценени. Великият Маестро пристигна у нас на 30 юли 1981 г., за да получи високо българско държавно отличие. Придружаваше го големият му приятел Пиер Сцинкулов – виден швейцарски адвокат, син на родолюбива българка. След като му връчих орден „Народна република България – I степен“, Херберт фон Караян произнесе забележителни думи за високото равнище на българската музикална култура.   В срещите и разговорите, които имах с него, заяви, че желае да направи в София гастрол със Западноберлинската филхармония. Разбираема бе радостта, с която посрещнах жеста му.   След гостуването на Миланската скала тоя концерт обещаваше да се превърне в поредно културно събитие. Определихме и времето – първите месеци на следващата година. Поканих Маестро Караян да посещава страната и неофициално – на почивка и лечение. Стана дума и за минералната вода в курорта Велинград – родното място на Николай Гяуров.   Маестро Караян изпълни обещанието си. В предварителните разговори пожела вторият концерт в голямата зала на новия Народен дворец на културата „София“ да бъде, както той се изрази, „безплатен – за пролетариата“. Два дни преди събитието долетя направо от Сент Мориц, пилотирайки своя личен самолет. Ала от Западен Берлин му съобщиха, че оркестърът не може да пристигне в София, защото има междудържавна договореност полетите за социалистическите страни да стават единствено от летище в Източен Берлин.   Последваха гневни реплики от негова страна; той заяви на администратора на филхармонията и на отговорен фактор в западноберлинската община, че това го обижда и злепоставя, защото е артист, а не политик. Настоятелно помоли да се потърси нова възможност за положително решаване.   След около час отново се свързаха с него и го обезкуражиха: не е възможно оркестрантите да летят до България. Успокоих го, предложих му да отложим концертите. Той бе непоколебим: концерти ще има! От моя телефон се свърза с Виена и уреди веднага да пътува Виенската филхармония, с която вече бяхме във връзка и имахме уговорка да бъде евентуален резервен вариант. Бях изумен от неговата решителност. Ала това бе той – най-бележитият диригент на столетието.   Концертите на 8 и 9 март 1982 г. в НДК бяха блестящи, незабравими... Караян реагира скромно на изразената му благодарност и заяви, че сътрудничеството му с България ще продължи и с други начинания. Оплака се, че има страдания в гръбначните прешлени. Отново го поканих на почивка в България.   Наскоро след това дойде у нас. Устроихме го в лечебната станция на Министерския съвет във Велинград. Той бе впечатлен от условията. Лекуваше го проф. д-р Димитър Шойлев. Така бе и при другите гостувания на Маестро Караян. Спомените ми от срещите и разговорите с великия артист са незаличими. Научавах неизвестни истини за невероятния му творчески път, за семейството и приятелите му, които ставаха и наши приятели. Силно ме впечатляваше неговата естественост, нравствена широта, човечност.   Николай Гяуров ми бе споделил, че отношенията му с Маестро Караян като че ли са охладнели:   - Четвърт век пея на всеки фестивал в Залцбург, а от една-две години не съм сред изпълнителите. Може би някакво недоразумение или сплетня на завистливци са му повлияли.   При едно от посещенията на прочутия диригент в София поканих на обяд и двамата, без предварително да им кажа, че ще се срещнат. Учудих се, когато световноизвестните артисти се прегърнаха като най-близки приятели.   Дълго говориха за съвместните си изяви на оперните и концертните сцени, в звукозаписните студия. От следващата 1984 г. до смъртта на фон Караян Николай Гяуров продължи да изпълнява басовите партии на най-прочутия музикален фестивал в Залцбург, основан и въздигнат на забележителна художествена висота от Херберт фон Караян.   С каква любов и познания Маестро Караян говореше за нашите таланти в музикалното изкуство! Имаше и свои научни проучвания за българския певчески феномен; с възторг припомняше постижения на наши певци, хорове, оркестранти. Сочеше Борис Христов и Николай Гяуров като най-достойните следовници на Фьодор Шаляпин. Определи като сполука за музиката любовта и брака на Мирела Френи и Николай Гяуров. Възхищаваше се от големия талант на Гена Димитрова. А почти две десетилетия Анна Томова-Синтова изпълняваше сопранови партии в оперните, кантатно-ораториалните, концертните постановки и в записни реализации на Маестро Караян.   Великият музикант с умиление разказваше за среща с овчарче, което виждал при разходките си по поляните край Юндола. Попитал го какво да му купи от София. Момчето отговаряло: „Нищо, не искам нищо“. Проф. Шойлев, който превеждал, обяснил на пастирчето, че говори с голям музикант от Европа. Момчето изгледало проницателно накуцващия чичко и накрая благоволило да каже: „Е, добре. Купи ми каквото искаш“. Маестрото бе удивен от тая случка:   - С такива чисти души България има бъдеще!   Знаменитият артист, постигнал всичко, неуморно ратуваше за съвършенство навсякъде, дори в чисто технически области. На звукозаписите той беше силно впечатлен от Народния дворец на културата „София“, от произведенията на изкуството, които одухотворяват неговите зали и пространства, от паметника „1300 години България“ на проф. Валентин Старчев, арх. Александър Баров и арх. Атанас Агура. Но прецени, че акустиката в 4000-ната зала № 1 може да се подобри. Проучи звука в различните ѝ краища. Изпрати своя екип от най-добри специалисти, които приложиха нови технологии. Залата придоби още по-високо качество.   Веднъж попадна на репетиция на Студентския симфоничен оркестър. Взе диригентската палка и изуми младите музиканти с урока, който им изнесе. Препоръча как да обучаваме оператори, натоварени да излъчват предавания по радиото и телевизията, да правят и записи на високо художествено равнище. Говореше, че младите ни диригенти трябва по-рядко да се вторачват в партитурите, а да ги изучават и запаметяват предварително. Казвал ми е, че може да дирижира по памет десетки опери, симфонични концерти и кантатно-ораториални творби.   Вече десетилетия по телевизиите се излъчват записи на опери и концерти, които са осъществени от Маестро Караян. Вижда се, че той дирижира без партитура, по памет, потънал дълбоко в същността и духа на композицията на гениални автори – от предкласиката, класиката, романтизма и веризма до Рихард Щраус, Шостакович, Рахманинов...   Гостуването на „Болшой театър“ в София съвпадна с лечение на Маестро Караян. От ложата в НДК гледахме постановката на „Дама пика“ от Пьотр Илич Чайковски. Маестро Караян сякаш се сля със сцената. Движеше плавно пръстите на двете си ръце, като че ли сам дирижира спектакъла. Уверих се, че знае наизуст и тая гениална оперна творба. След представлението ръководството и основните изпълнители на световноизвестния руски оперен театър му устроиха овации, които го просълзиха.   Неотразимият диригент споделяше, че най-важен е изборът на изпълнителите:   - Тук компромисите са недопустими! – отсичаше той.   Отново прослушвам гениалния троен концерт на Лудвиг ван Бетовен, опус 56, в изпълнение на Берлинската филхармония през 1970 г.: цигулка – Давид Ойстрах; виолончело – Мстислав Ростропович; пиано – Светослав Рихтер! Или брилянтното изпълнение на Концерт за пиано и оркестър № 2 на Сергей Рахманинов на нашия Алексис Вайсенберг с Берлинската филхармония през 1974 г. Както и чудесния филм „Мадам Бътерфлай“ на Маестро Караян с участието на Мирела Френи и Пласидо Доминго... И т.н., и т.н.   От изгрева на неговото изящно майсторство до световния музикален Олимп всяко негово изпълнение е по-високо стъпало в музикалното изкуство. Пред мен са два записа на безсмъртния Реквием на Джузепе Верди, осъществени под диригентската палка на Маестро Караян. Първият – от 1949 г. с участието на Борис Христов; вторият – от 1984 г. с Виенските филхармоници, Анна Томова-Синтова и хора на Софийската опера с диригент Л. Каролеев.   И двете изпълнения са върхови, ала се разбира от детайлите, че Маестро Караян не е спрял по пътя на съвършенството. През 1983 г. ми подари комплект с последните записи на деветте симфонии на Лудвиг ван Бетовен с участието на Берлинската филхармония и на Анна Томова-Синтова в „Presto“ на 9-а. Поставяйки автографа си, той вдигна глава и каза:   - Не зная колко пъти съм ги дирижирал, но смятам, че това е най-добрият запис. Дано следващите станат още по-изящни...   А според скромното ми мнение тук изпълнението е пример за невероятно майсторство.   Нека припомня още няколко факта, отразяващи ползотворното въздействие на Херберт фон Караян върху българската култура. Той ни насърчи да осъществим проекта за Софийския новогодишен музикален фестивал, родственик на Виенските новогодишни концерти и на Залцбургските музикални фестивали:   - Имате великолепен диригент в лицето на Емил Чакъров, световни звезди като Алексис Вайсенберг, Николай Гяуров, Мирела Френи, Анна Томова-Синтова, Гена Димитрова, Райна Кабаиванска, Никола Гюзелев, Александрина Милчева и по-младите. Ваши лични приятели са световни оперни звезди и виртуози. Създайте специален фестивален оркестър и правете записи. Виждам, че българската държава полага големи грижи за културата...   За Новогодишния музикален фестивал в София много е писано и разказвано, налице е и богат архив. Концертите се превърнаха в събитие с национално значение и международен отглас. Това стана благодарение на дарбата на Емил Чакъров, на участниците – най-добри изпълнители от страната и чужбина, на щедрата държавна и обществена подкрепа. През всичкото време ние ползвахме опита и съветите на Маестро Караян. За незабравимия концерт на 1 януари 1987 г., само час след края на традиционния Виенски концерт, дирижиран от Караян, на изпратения от нас правителствен самолет се качиха десетки звезди на световната музикална култура. Маестро Караян ми писа, че с болка изпраща в София своите приятели и почитатели, защото лекарите не му позволяват да пътува:   „   Силно впечатлени от блестящото изпълнение на Фестивалния оркестър, на солистите и от майсторството на феноменалния Емил Чакъров, високите чуждестранни гости – все музикални знаменитости, станаха не само приятели, но и активни участници в следващите издания на фестивала и на концертите на оркестъра в Европа и Америка.   Дълбоко сме признателни на великия Маестро, който се отзоваваше на всяка молба за съдействие и професионален съвет. В архива си пазя негови приятелски писма – поздравителни, за впечатления от български изпълнители или за тяхно участие в негови проекти. Сред тях са и редове, от които се вижда, че геният е и голям организатор в полето на духовността, и отзивчив земен човек. Ето едно от писмата му:   „   Емил Чакъров правеше записи с Фестивалния оркестър и именити български и чуждестранни изпълнители. И отново почувствахме щедростта на Маестро Караян. Той ни предостави – единствено на нас, своя звукозаписен екип начело с Мишел Глоц от Париж, който бе и импресарио на Алексис Вайсенберг, Емил Чакъров, Александрина Милчева, Калуди Калудов и други български музиканти. НДК продължава да получава хонорари за тези изключителни музикални издания. За съжаление настъпилите промени, липсата на държавна подкрепа ни лишават от възможността да имаме звукова и зрителна памет и за други безсмъртни композитори и изпълнители...   Нашите връзки с великия музикант бяха продължителни, трайни. По негова препоръка знаменитият музикален импресарио Мишел Глоц дойде в България, за да подбере трима-четирима млади изпълнители. След прослушването той сподели с удивление: „Никога не съм изпадал в по-трудна ситуация. Явиха се повече от 30 момичета и момчета. Невъзможно ми е да отлича някого. Как е възможно в една малка България да се раждат толкова таланти? Браво на държавата, че се грижи за тях“.   Мишел Глоц ми подари своя книга с посвещение:   „   За концертите във Виена и за фестивала в Залцбург през 1984 г. Маестро Караян ме помоли да съдействам първите наши певци заедно със „снахата“ – перлата на световната опера Мирела Френи, да бъдат сред поканените изпълнители. И пожела с хора на Софийската опера с диригент Любомир Каролеев да „смеси меките и звучни славянски гласове с по-твърдите изпълнения на немските хористи“.   По негова покана преживях вълнения, които ме караха да се чувствам горд, че съм сънародник и приятел на български звезди със световни творчески постижения. Тяхното представяне под ръководството на Херберт фон Караян във Виена и Залцбург бе нова прослава за България. Записите от тези неповторими културни събития продължават да пълнят музикалните магазини по света.   В „Реквием“ и „Макбет“ на Джузепе Верди, „Кавалерът на розата“ на Рихард Щраус и в други постановки, както и по време на концертите в прочутата катедрала в града на Моцарт, Николай Гяуров, Анна Томова-Синтова, Гена Димитрова, Маргарита Лилова и други, както и хористите на Софийската опера достигнаха художествени висоти.   Няма да забравя магнетичното въздействие на вълшебника на диригентската палка. Седнал на стол поради ужасните болки в кръста, без да гледа в партитура, той извайваше божествена красота от звуци, ритми, мелодии. Когато го посещавахме в гримьорната му с моята съпруга и придружаващия ни Христо Друмев – директор на българския културен дом „Витгенщайн“ във Виена, виждахме сладката умора, осенила един гений.   Очаровани от изкуството на българските артисти, Карл Блеха и други австрийски министри и авторитети им дадоха прием в замъка на Залцбург. Драго ми бе да слушам за кой ли път думи за ролята и приноса на нашата страна в развитието на европейската култура.   Продължавам да се възхищавам на музикални записи и филми, сътворени от Маестро Караян. Високата духовна наслада, която изпитвам, е обогатена от спомените за сърдечните ни срещи. В тия часове ме осеняват светли чувства, които надделяват покрусата от неприятни преживявания и отвращение от уродства в съвременната обществено-политическа действителност.   Прелиствам и неговите писма. Тук ще посоча само фрагменти от тях:   „   Или:   „   И т.н., и т.н.   Надали има друг прочут маестро като Херберт фон Караян с толкова продължителна високохудожествена изява в световното музикално изкуство. Целият му живот беше ярко, неповторимо творческо горене. Ала на 16 юли 1989 г. той угасна, запъти се към своето безсмъртие. Анна Томова-Синтова, ридаейки, ми съобщи по телефона, че приживе покойникът е пожелал да го опеят в Залцбургската катедрала под звуците на „Реквием“ на Моцарт, а на Анна да се възложи сопрановата партия. Тя пя прекрасно и това бе нейната отплата към незабравимия ѝ учител. Тих израз на признание за делото на неповторимия Маестро бе и писмото, което изпратих до неговото семейство:   „ – – – – –   Отново гледам филма за погребалната церемония на великия Херберт фон Караян. Обземат ме чувства на преклонение пред монументалното му творческо дело и на дълбока признателност за неговите заслуги към българската култура.   Дано светлият му пример вдъхновява и окриля младите дарования, които са запътени към висини в изкуството.   2009 г.", "date": "2019.01.31", "title": "Георги Йорданов за Херберт фон Караян: Великият Маестро и любовта му към България"}
{"url": "http://epicenter.bg/article/Prof--Svetlana-Sharenkova--Antiliderstvoto-na-Evropa/174187/11/0", "text": "    Без народен вот на избори Европейският парламент „призна” превратаджията Хуан Гуайдо за президент на Венецуела с 439 гласа „за” срещу 104 „против”.    И това е същият Европарламент, който наскоро гласува изисквания за върховенството на закона в страни-членки на ЕС.    За какво „върховенство” се борят евродепутатите, щом техният фаворит Гуайдо и неговите покровители правят опит за откровен антиконституционен преврат с външна намеса, икономически натиск и пропагандно промиване на мозъците.    Реализират фашисткия сценарий, добре познат от Чили 1973-та. Ще понесат ли евродепутатите отговорността да бъдат кръстници на очертаващия се „венецуелски Пиночет”!? И тук е особено показателно как са гласували депутатите от ПЕС? Защото политици, които подкрепят държавни преврати, независимо дали те се случват в Киев или в Каракас, нямат право да се наричат социалисти.   Голямата политика очаква от Европейския съюз да бъде важен фактор в света. Но дали е така, щом като 439 евродепутати играят унизителната роля на гумен печат, узаконяващ волята на ястребите от Вашингтон, които продължават да налагат антидемократичната си доктрина за Латинска Америка като за заден двор на САЩ.   Светът все повече е многополюсен и глобални сили като Русия и Китай стават ефективна спирачка пред подобни домогвания. Затова е много жалко, че в Брюксел не разбират това.     Нелепо е ЕС да „решава” проблемите на далечна Венецуела, щом не може да реши своите – нарастваща криза на доверие, мигрантска вълна, терор, Брекзит. Европейският елит от години затъва в тежка безидейност и слугува на наднационалната олигархия.   Дошло е време за радикална смяна в Брюксел и за голямо пролетно почистване на изборите през май.      ", "date": "2019.01.31", "title": "Проф. Светлана Шаренкова: Антилидерството на Европа"}
{"url": "http://epicenter.bg/article/Temenuzhka-Petkova--Tretata-faza-na-pazarniya-test-po-proekta--Turski-potok--priklyuchi-uspeshno-/174177/4/0", "text": "Третата фаза на пазарния тест по проекта за разширение на газопреносната мрежа приключи успешно. Това каза министърът на енергетиката Теменужка Петкова по време на заседание на Комисията по енергетика в отговор на въпрос на депутата от ГЕРБ Валентин Николов за „Турски поток“, предаде Агенция „Фокус“.  „31 януари беше крайният срок, в който трябваше да приключи третата фаза на пазарния тест, свързана с възможността за изпълнение на проект „Разширение на газопреносната инфраструктура на територията на България от турско-българска граница до българо-сръбска граница““, обясни тя.  „Имаме добра новина. Третата фаза на пазарния тест в рамките на вчерашния ден приключи успешно. На 100% беше реализиран капацитетът, който беше обявен на вход от турско-българска граница. Съответно на 100% беше реализиран капацитетът на българо-сръбска граница. Процедурата приключи успешно“, обяви Теменужка Петкова.  „В резултат на тази процедура е налице 10% от техническия капацитет, който е на вход от Турция. Ще бъде предоставен, както предвиждат европейските правила за разпределение от платформата за разпределение на капацитет“, посочи тя.  „Малко над 20% от капацитета в посока Сърбия също ще бъде разпределен, така както предвиждат европейските правила, на платформата за разпределение на капацитет“, допълни министърът.  По думите ѝ процедурата е била проведена по всички изисквания на европейските правила и на българското национално законодателство.  „Наличието на този свободен капацитет означава, че ще имаме възможност да реализираме допълнителни приходи извън резервирания капацитет в рамките на третата фаза на пазарния тест. Отделно от това се гарантира по безспорен начин изискването на европейското законодателство за свободен достъп на всички търговци и желаещи до тази инфраструктура“, заяви Петкова и уточни, че приходите, които ще бъдат реализирани, възлизат на малко над 360 млн. лева на година.  „За целия период на експлоатацията се очаква да са малко над 7 млрд. лева“, допълни тя.  „Добрата новина е, че процедурата е успешна, на база тази успешна процедура „Булгартрансгаз“ ще вземе финалното икономическо инвестиционно решение и би трябвало да пристъпи към подписване на договорите за капацитет с компаниите, които участваха там. Участваха три компании в третата фаза на пазарния тест“, каза още Теменужка Петкова.  ", "date": "2019.01.31", "title": "Теменужка Петкова: Третата фаза на пазарния тест по проекта „Турски поток“ приключи успешно "}
{"url": "http://epicenter.bg/article/Temenuzhka-Petkova--Amerikanskata-General-Electric-e-zayavila-interes-kam-AETs--Belene--/174185/4/0", "text": "Американската компания General Electric е заявила интерес към АЕЦ „Белене“. Тя вижда своето евентуално участие в реализацията на проекта като инженер и доставчик на турбините. Това каза пред журналисти министърът на енергетиката Теменужка Петкова, предаде Агенция „Фокус“.  Тя обясни, че интересът е изразен в края на миналата година с писмо до Министерство на енергетиката. На въпрос дали това писмо е обвързващо, Петкова уточни, че то е за намерение.  „Оттук нататък компанията държи да бъде информирана за хода на процедурата. През февруари ще бъде публикувана поканата, свързана с избор на стратегически инвеститор“, посочи Теменужка Петкова.  Във връзка с третата фаза на пазарния тест за „Турски поток“, министър Петкова каза: „Мисля, че наистина това, което се случи днес, е една много добра новина“.  „Изпълнителният директор на „Булгартраснсгаз“ информира народните представители, че на база на успешно проведената трета фаза на пазарния тест, ще бъде взето окончателно инвестиционно решение и ще се пристъпи, може би още в рамките на днешния ден, към подписване на договорите със страните, които са резервирали капацитет“, обяви енергийният министър.  След постигнатия положитeлен резултат в икономическия тест, „Булгартрансгаз“ ЕАД взе окончателно инвестиционно решение за реализиране на „Проект за развитие и разширение на газопреносната система”, в съответствие с което ще сключи ангажиращи договори за капацитет с кандидати, подали ангажиращи оферти. Това съобщиха по-рано от „Булгартрансгаз“ ЕАД.  Прогнозните инвестиционни разходи на проекта възлизат на 2 767 115 441 лева, без ДДС. От дружеството припомнят, че провеждането на ангажиращата Фаза 3 от процедурата Open Season на „Проект за развитие и разширение на газопреносната система“ е стартирана на 21 декември 2018 г. В рамките на регистрационния прозорец, до 11 януари 2019 г., са били регистрирани четирима кандидати в процедурата.  Ангажиращи оферти за участие във Фаза 1 на икономическия тест, в предвидения за това срок 15 януари - 16 януари 2019 г., са били подадени от трима от кандидатите. Ангажиращи оферти за участие във Фаза 2 на икономическия тест в предвидения за това срок 22 януари - 23 януари 2019 г. са били подадени от трима от кандидатите.  В резултат от проведените две фази, в съответствие с одобрените от Комисията за енергийно и водно регулиране правила на процедурата, от „Булгартрансгаз“ ЕАД са променени параметрите с цел постигане на положителен резултат на икономическия тест във Фаза 3. Поради тази причина предлаганият капацитет е редуциран до нивото на заявките на кандидатите в предходната фаза, при срок за резервации от 20 г. Резервационните цени бяха актуализирани с цел запазване на одобрените от КЕВР финансови параметри на процедурата.  Ангажиращи оферти за участие във Фаза 3 на икономическия тест в предвидения за това срок 29 януари - 30 януари 2019 г. са подадени от трима кандидати. От дружеството информират, че Фаза 3 на икономическия тест е с положителен резултат. С подадените ангажиращи заявки от ползвателите е резервиран 100% от обявения в рамките на Фаза 3 капацитет на българо-турската граница и 100% от обявения капацитет на българо-сръбската граница.  ", "date": "2019.01.31", "title": "Теменужка Петкова: Американската General Electric е заявила интерес към АЕЦ „Белене“ "}
{"url": "http://epicenter.bg/article/Zakonat-za-gorivata-e-v-sila--deputaatite-otlozhiha-sazdavaneto-na-naredbata/174198/4/0", "text": "  Решено бе да се смекчат някои изисквания при регистрацията на малките търговци като това за банкова гаранция от 20 000 лева и бе уреден въпросът къде ще зарежда тежката техника по време на строителни, земеделски или минно-геоложки дейности.   Регистрацията на търговските обекти ще е безплатна, а те ще се вписват в специален регистър. Отпадна и изискването собствениците на данъчен склад и търговците на едро да имат поне 1 милион лева уставен капитал. Запазват се и ведомствените бензиностанции, които сега се използват на строителните обекти и при минно-геоложките дейности.   През миналата седмица министърът на икономиката Емил Караниколов обяви, че ведомството му е почти готово с наредбата, следователно тя може да влезе в сила всеки момент.   Предложението за \"измъкване\" дойде от председателя на правната комисия в Народното събрание Данаил Кирилов, който даде варианта, след като законът вече е влязъл в сила, да се даде до шест месеца отсрочка за наредбата. Мотивът му бе, че законът бил на практика неприложим без тази действаща наредба.    Кирилов обясни как ще се случат нещата: \"Правният ефект, който се цели и със законопроекта на Министерски съвет, и с текста, който обсъждаме в момента, е да се даде време за всички субекти да преведат дейността си в такова съответствие, че  Предложението му бе възприето.   На практика единственият спор бе по това, че законът се нуждае от още ремонт и отлагането на наредбата трябва да е за не по-малко от шест месеца. Затова Валери Симеонов предложи да се запише поправка, според която наредбата  влиза в сила в едномесечен срок, считано от 28 юни , посочи Рамадан Аталай от ДПС.   Парламентът задължи шофьорите на моторни превозни средства и самоходни машини да зареждат с гориво само от бензиностанции, които са регистрирани по Закона за горивата. ", "date": "2019.01.31", "title": "Законът за горивата е в сила, депутаатите отложиха създаването на наредбата"}
{"url": "http://epicenter.bg/article/Stayko-Staykov-se-izpravya-pred-sada/174126/3/0", "text": "Стайко Стайков се изправя пред съда. Наследникът на алкохолния бос Миню Стайков се появи изненадващо, след като от 5 месеца беше издирван с бюлетина на Интерпол. Стайков твърди, че е бил отвлечен и бит и не знаел, че властите го търсят.   Той е настанен в МВР болница под охрана. Обвинен е в участие в престъпната група на баща си Миню Стайков за пране на пари, данъчни престъпления и търговия с акцизни стоки без бандерол. Стайков-старши е в ареста от септември. До момента от полицията нито потвърждават, нито отричат версията за отвличането на Стайко Стайков, отбелязва Нова телевизия.  ", "date": "2019.01.31", "title": "Стайко Стайков се изправя пред съда"}
{"url": "http://epicenter.bg/article/Spetssadat-dade-hod-na-deloto-sreshtu-Dyankov--Prokopiev-i-Traykov-/174139/3/0", "text": "Състав на специализирания наказателен съд даде ход на делото срещу бившите министри от кабинета \"Борисов 2\" Симеон Дянков и Трайчо Трайков, както и издателя Иво Прокопиев, обвинени за продажбата на 33% от държавния дял на ЕВН. Според спецмагистрати няма основания за спиране или прекратяване на делото, съобщи \"Труд\".  Защитата поиска обвинението да бъде върнато на прокуратурата заради неясноти и противоречия в обвинителния акт. Подсъдими са Дянков, Трайков и Прокопиев и още трима служители на Прокопиев в дружеството \"Булброкърс“ – Петър Василев, Любомир Евстатиев и Радослав Рачев.  Бившият министър на финансите Симеон Дянков и Иво Прокопиев са обвинени за длъжностно престъпление, от което са настъпили близо 28 милиона лева щети на държавния бюджет.  Бившият министър на икономиката и енергетиката Трайчо Трайков е обвинен за това, че като длъжностно лице не е положил достатъчно грижи за повереното му имущество, от което са настъпили вреди в особено големи размери.  Пред спецмагистратите Дянков, Трайков и Прокопиев заявиха, че не разбират обвиненията срещу тях. \"Категорично не разбирам обвинението, защото има противоречия. Излиза, че аз съм обвинен, че съм защитил държавния интерес\", каза Дянков.  Трайков също посочи, че не знае в какво е обвинен. \"Преди известно време лице на властови позиции ми даде яснота защо съм в тази зала, но това няма нищо общо с обвинителния акт\", добави бившият енергиен министър.  Прокопиев от своя страна определи делото като поръчка и го нарече фарс. \"Ние сме жертва на политическа репресия“, убеден е издателят.  Спор имаше и дали да бъде приет гражданския иск, заведен от Министерството на финансите. Според защитата той щял да затрудни делото, а освен това не може да има солидарен иск, без да има обвинение за съучастие.  Адвокатите по делото твърдят и че сумите в обвинителния акт са различни от претендираните от ведомството щети.  Спецсъдът обаче прие иска, тъй като отговарял на изискванията на закона и нямало да забави процеса. Следващото заседание по делото ще бъде на 5 март, за когато ще бъдат призовани и разпитани свидетели.  ", "date": "2019.01.31", "title": "Спецсъдът даде ход на делото срещу Дянков, Прокопиев и Трайков "}
{"url": "http://epicenter.bg/article/Balgariya-e-7-ma-v-ES-po-bezopasno-shofirane-/174140/3/0", "text": "България е най-безопасната за шофиране балканска страна-членка на Европейския съюз (ЕС). Това показват данните от ежегодния доклад на Европейската комисия за пътните инциденти, предава Дарик. В тази класация, включваща 28 страни-членки на ЕС, България и Гърция си поделят 7 и 8 място с 10,5 пътни инцидента на 10 000 души.  По този показател страната ни изпреварва всички балкански страни-членки на ЕС, където шофирането се оказва, че е далеч по-рисковано. Румъния е на 15-о място с 15,8 пътни произшествия на 10 000 жители, Хърватия - 21 с 25,5 произшествия, като най-зле се представя Словения, която е 25 с 31,4 пътни произшествия на 10 000 души.  В Австрия опасността да попаднете в автомобилна катастрофа е 9 пъти по-голяма, отколкото в Дания. В Австрия на 10 000 жители се падат 44 пътнотранспортни произшествия, а в Дания - само 5, което я превръща в най-безопасната страна за шофиране в Европейския съюз, отбелязва „Дейли Мейл“.  Оказва се, че пътуването в Германия и Белгия също крие рискове, там показателите съответно са 37 и 35 пътни произшествия на 10 000 жители. С малко по-добри данни могат да се похвалят Словения, Португалия, Малта и Италия, където количеството на пътните катастрофи е около 30 на 10 000. Великобритания е на 19-о място в класацията с 22 нещастни случая на 10 000 души.  Най-безопасните страни за шофиране, освен Дания, са Кипър (7,5 пътни произшествия на 10 000 жители) и Финландия (8,5 пътни произшествия на 10 000 жители). За да се намалят рисковете от катастрофи, експертите съветват по-добре да се изучат правилата за пътно движение и да се минимизира влиянието на отвличащите фактори на пътя.  ", "date": "2019.01.31", "title": "България е 7-ма в ЕС по безопасно шофиране "}
{"url": "http://epicenter.bg/article/Sadebni-izpalniteli-vlyazoha-v-kashtata-na-Banevi--VIDEO--/174147/3/0", "text": "Съдебни изпълнители влязоха в къщата на Евгения и Николай Баневи в столичния квартал \"Бояна\". Целта е да бъде описано имуществото на бизнесмените.  \"Имаме вземане, имаме няколко кредитори, който желае да бъде удовлетворен от продажбата на недвижимото имущество\", обясни пред NOVA Атанаска Петканова, помощник частен съдебен изпълнител.  Според адвоката на дружеството, което официално е собственик на описвания имот, той е бил възпрепятстван и не е имал достъп до всички материали по делото.  Баневи в момента са в ареста по обвинения за пране на над 1 млрд. лева и укриване на данъци.  ", "date": "2019.01.31", "title": "Съдебни изпълнители влязоха в къщата на Баневи (ВИДЕО) "}
{"url": "http://epicenter.bg/article/Zadarzhan-e-predsedatelyat-na-TELK---Lovech/174157/3/0", "text": "Задържан е председателят на ТЕЛК - Ловеч, съобщи БНТ.  Текат процесуално-следствени действия, се посочва още в информацията на медията. По-късно се разбра, че става дума за д-р Донка Минкова, която е шеф на ТЕЛК-а в Ловеч. Кабинетът на ТЕЛК-а е заключен.  По неофициална информация става дума за взимане на подкупи, като има още един задържан за 72 часа, който играел ролята на посредник.   Подробности ще даде окръжният прокурор Валентин Вълков на брифинг в 14.30 часа.   Миналата седмица първоначалните резултати от мащабна акция показаха, че половината от инвалидните пенсии отиват при хора, които са социално слаби, но реално са здрави.  Тогава на пресконференция прокуратурата, \"Икономическа полиция\" и НОИ обясниха, че се разследват стотици случаи, които може да са ощетили държавата с милиони.  ", "date": "2019.01.31", "title": "Задържан е председателят на ТЕЛК - Ловеч"}
{"url": "http://epicenter.bg/article/Maslarova-osadi-Balgariya-v-Strasburg-za-8000-evro-/174158/3/0", "text": "Бившият социален министър Емилия Масларова осъди България в Европейския съд по правата на човека. Това съобщиха от Страсбург днес. Държавата трябва да плати 5000 евро за неимуществени вреди на Масларова, както и да й покрие 3000 евро за разноски по делото.  Страсбург приема, че при Масларова има нарушение на презумпцията за невиновност. Направили са го с изявления по казуса говорителят на главния прокурор (по това време държавното обвинение се оглавяваше от Борис Велчев, а говорител му беше Стелиана Кожухарова), както и депутатът от ГЕРБ Пламен Нунев. Съдът отхвърля претенциите на Масларова, че правото и да бъде смятана за невинна до влизане в сила на присъда, е нарушено и от самия Велчев с искането до парламента за свалянето на имунитета й, както и с реплика на премиера Бойко Борисов, цитирана в регионално издание.  Кожухарова и Нунев са били категорични за вината на Масларова в изявленията си, приема съдът.  Това решение е навременно и полезно, коментира пред \"Сега\" адвокат Михаил Екимджиев, който води делото на Масларова в Страсбург. Правото и прокуратурата не трябва да бъдат употребявани за разчистване на политически сметки, допълни той. Според него главният прокурор и говорителят му трябва да видят от това решение на съда как не трябва да бъде информирана обществеността. По думите на адвоката и говорителят на главния прокурор Сотир Цацаров Румяна Арнаудова допуска грешките на Кожухарова. А зам.главният прокурор Иван Гешев също се вписва в този контекст със стилистиката си.  Делото \"Масларова\" е поредният казус, по който държавата е осъдена заради изказвания на хора от властта по висящи дела. Само заради думи на Цветан Цветанов от времето на вътрешен министър има няколко дела. Според Екимджиев обаче тази практика продължава и данъкоплатците ще плащат още за \"ефирната слава на прокурори и министри\".  Масларова беше подведена под отговорност за присвояване на над 11 млн. лева при т. нар. \"златен ремонт\" на Центъра за комплексно социално обслужване в Стара Загора. Тя бе обвинена и в престъпление по служба, а подсъдими с нея бяха собственикът на фирма \"Стара Загора 2007\" Венцислав Драганов, управителят на дружеството Михаил Методиев, бившият зам.-министър Димитър Димитров, бившият главен секретар на социалното ведомство Иван Пенев и Росен Стефанов, който е отговарял за контрола на ремонтните дейности.  Процесът срещу нея влезе в Софийския градски съд през 2010 г. Пет години по-късно всички подсъдими по казуса бяха оправдани. След още година излязоха и мотивите на градския съд и процесът се придвижи към горната инстанция. Апелативните магистрати обаче приеха, че срещу бившия социален министър има събрани годни доказателства за извършени престъпления и присъдите на втора инстанция биха били осъдителни, ако не са били \"алогичните и абсурдни\" твърдения в обвинителния акт. Така през юни 2017 г. апелативните магистрати върнаха делото на прокуратурата, за да бъде поправено. Оттогава разследването е отново висящо и няма данни какво извършва държавното обвинение по него.  ", "date": "2019.01.31", "title": "Масларова осъди България в Страсбург за 8000 евро "}
{"url": "http://epicenter.bg/article/Stayko-Staykov-se-sdobi-s-novo-obvinenie-za-danachni-prestapleniya/174168/3/0", "text": "Специализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на сина на алкохолния бос Миню Стайков - Стайко Стайков, съобщи Нова телевизия.  Повдигнато му е и ново обвинение – за данъчни престъпления за близо половин милион лева.  Първоначалното обвинение на Стайко Стайков бе за участие в организирана престъпна група за разпространение на акцизни стоки без бандерол, пране на пари и данъчни престъпления.  Предстои съдът да разгледа мярката за неотклонение.  Преди дни Стайков се появи изненадващо, след като от 5 месеца беше издирван с бюлетина на Интерпол. Младият мъж твърди, че е бил отвлечен и бит и не знаел, че властите го търсят. До момента от полицията нито потвърждават, нито отричат версията за похищението.    ", "date": "2019.01.31", "title": "Стайко Стайков се сдоби с ново обвинение за данъчни престъпления"}
{"url": "http://epicenter.bg/article/Parvan-Simeonov--Tarsi-se-nov-Borisov--dokato-ne-se-nameri--shte-stoi-stariyat-/174175/2/0", "text": "\"Някакъв нов Борисов се търси и докато не се намери, ще стои старият.\" Това каза днес пред БНР Първан Симеонов – изпълнителен директор на „Гълъп интернешънъл“.  „Който разсъждава аритметично на тези избори, ще загуби. Защото целият западен свят, търси ново вдъхновение в политиката\", каза той в предаването „Преди всички“ на програма „Хоризонт“.  „Дългосрочно ще спечели този, който даде вдъхновение в политиката. Онова вдъхновение, което преди 10-ина години даде Борисов и което още отеква“ добави Първан Симеонов преди представянето на книгата „Политическият процес и общественото мнение в България през 2018 г.“ довечера.  Според него един от основните изводи в книгата е, че 2018-а е била година на две половини. „В първата беше европейското председателство, имаше известна бодрост, а във втората - като че ли тревогата се завърна“.  Първан Симеонов посочи, че в нея има уникални данни за масовите оценки за икономиката и личните финанси всеки месец от началото на този век, които показват, че в края на 2017-а и началото на 2018-а тези показатели са били на исторически добри нива. След което отново са потеглили в тревожна посока.  „Рязкото противопоставяне на управляващи и опозиция постоянно ражда напрежение“, каза той, но отбеляза, че в същото време се забелязва една „парадоксална“ статичност на доверието към властта на фона на голямата динамика на политическия процес.  „Създава се усещане за общество, което хем е неспокойно, хем е бурно и хем е в застой“, посочи още Първан Симеонов.  ", "date": "2019.01.31", "title": "Първан Симеонов: Търси се нов Борисов, докато не се намери, ще стои старият "}
{"url": "http://epicenter.bg/article/Radev-pokani-portugalskiya-biznes-da-uvelichi-investitsiite-si-v-Balgariya-/174178/2/0", "text": "Увеличаването на двустранния стокообмен между България и Португалия е обща цел за институциите от двете държави, но освен търговията, устойчиви резултати могат да бъдат постигнати чрез увеличаване на взаимните инвестиции, създаване на смесени фирми и съвместно производство за трети пазари. Това заяви държавният глава Румен Радев на работна среща в Лисабон с представители на португалски компании, които планират да инвестират или да разширят присъствието си в България, съобщиха от Прессекретариата на държавния глава.  Според президента със своите традиции и опит в информационните технологии, комуникациите, енергетиката, туризма и производството на храни българските фирми могат да бъдат партньори на португалския бизнес за реализацията на нови проекти.  България и Португалия не са големи пазари, но имат потенциал да обединят усилията си, за да увеличат износа на своите фирми в Европа и други региони, посочиха представителите на бизнеса. Една от португалските компании е закупила заводи у нас за производство на стъклен амбалаж и планира да инвестира още 300 млн. евро за разширяване на своите мощности, както и да създаде свой регионален управленски и счетоводен офис. Като основно преимущество на България в рамките на ЕС представителите на бизнеса откроиха качествените специалисти, които обаче все по-трудно се намират в страната ни поради демографската криза и емиграцията.  Да бъде създадена електронна платформа за обмен на информация между агенциите за насърчаване на инвестициите в двете държави, както и да бъдат организирани повече общи бизнес и информационни форуми за представяне на възможностите пред бизнеса, също беше обсъдено по време на разговорите.  В срещата участваха изпълнителният директор на Българската агенция за инвестиции Стамен Янев, изпълнителният директор на „Национална компания индустриални зони“ Антоанета Барес, управителят на Агенцията за инвестиции, износ и търговия \"Португал глобал\" Антонио Силва, президентът на Португалската търговско-промишлена палата Бруно Бобоне, началникът на португалския клон на Европейската инвестиционна банка Ким Крейлгард, ръководители на фирми в сферата на туризма, енергетиката, комуникациите, производството на храни и опаковки.   Преди това президентът Румен Радев разговаря с председателя на Асамблеята на Португалската република Едуардо Феро Родригеш. Българският държавен глава беше посрещнат с церемония в двореца „Сао Бенто“.  ", "date": "2019.01.31", "title": "Радев покани португалския бизнес да увеличи инвестициите си в България "}
{"url": "http://epicenter.bg/article/Petya-Avramova--V-stroitelnoto-ministerstvo-ne-sa-postapvali-signali-za-zloupotrebi-s--Largoto-/174179/2/0", "text": "В МРРБ не са постъпвали сигнали за злоупотреби и схеми с „Ларгото“. Това каза пред журналисти министърът на регионалното развитие Петя Аврамова във връзка с „Ларгото“ ,предаде репортер на Агенция „Фокус“.   „Предвид течащо съдебно дело, с което Министерство на културата иска неустойка и е предявило такава към изпълнителя на проекта, управляващият орган ще изчака окончателно решението на съда преди да предприеме действия по казуса и по визираното закъснение в срока“, заяви министърът.   „Управляващият орган ще предостави всички необходими документи. Прокуратурата проверява случая. След решението на съда относно предявените искове на Министерство на културата и управляващия орган ще предприеме съответните действия“, допълни Петя Аврамова.  ", "date": "2019.01.31", "title": "Петя Аврамова: В строителното министерство не са постъпвали сигнали за злоупотреби с „Ларгото“"}
{"url": "http://epicenter.bg/article/Nagradiha-Angelkova-s-nay-visokiya-italianski-orden-/174181/2/0", "text": "Най-високото отличие на италианската държава получи министърът на туризма Николина Ангелкова. „Орден на звездата на Италия“ ѝ бе връчен лично от посланика на Италия в България Н. Пр. Стефано Балди. Двамата участваха в откриването на конференция „Археология и успешно музейно управление“ в Националния археологически музей, организирана от италианското посолство у нас. Държавното отличие се дава от президента на Република Италия, който е и председател на Ордена на звездата на Италия. Това съобщиха от пресцентъра на Министерство на туризма.  „Това е много висока оценка и чест за мен, която ме задължава да продължа да работя отговорно за ползотворното сътрудничество между двете държави и за европейската перспектива“, подчерта министър Ангелкова. Тя изказа благодарностите си към президента на Италия и посланик Балди за изключително доброто сътрудничество през годините, дало възможност да се реализират множество инициативи между двете държави в туризма и културно-историческото развитие.  Това партньорство има дълги традиции и бележи положителни резултати. България става все по-търсена дестинация за италианските туристи. През 2018 г. близо 158 хил. италиански граждани са посетили страната ни по данни на българската национална статистика.  В приветствието си към конференцията българският министър на туризма благодари също на министър-председателя Бойко Борисов за подкрепата за създаване на самостоятелното Министерство на туризма. Тя припомни, че още от обособяването на ведомството сред основните фокуси в работата му е развитието на културно-историческия туризъм, включително чрез археологията като двигател за растеж в сектора.  Пред международната публика на конференцията министърът отбеляза факта, че за първи път, откакто има статистика в туризма у нас, чуждестранните посещения за 2018 г. са надхвърлили 9,2 млн. Ръстът на чуждестранните туристи в сравнение с 2015 г. е над 30%, а приходите от чуждестранен туризъм от януари до ноември са 7,2 млрд. лв.  Министър Ангелкова открои още възможности за сътрудничество с Италия, отбелязвайки и факта, че европейска столица на културата за 2019 г. са Пловдив и италианският град Матера, което дава шанс да развием нова палитра от съвместни дейности и да затвърдим двата града като културно-исторически центрове на Европа. Вярвам, че ще надградим успешно започнатото заедно в сферата на туризма и културно-историческото наследство, обърна се министърът към посланик Балди.  Конференцията в София води световноизвестният професор Кристиян Греко, директор на Египетския музей в Торино. Той е в София по покана на Италианския културен институт.  ", "date": "2019.01.31", "title": "Наградиха Ангелкова с най-високия италиански орден "}
{"url": "http://epicenter.bg/article/Prof--Rumen-Gechev--/174182/2/0", "text": "  Тези въпроси зададе депутатът от \"БСП за България\" проф. Румен Гечев в предаването \"Плюс - минус\" по Нова телевизия.    Служител от министерството рекетирал министъра си - това звучи като от \"Али баба и 40-те разбойници\", смята червеният депутат. , посочва депутатът от левицата. Той има предвид информацията, че въпросният Ангел Ангелов вече работи в Министерството на образованието, където бил започнал работа с конкурс.   Проф. Гечев припомни случаят, когато в дома на премиераа Борисов бил направен запис като \"в студио на Балкантон\".   Скандалите не ги прави опозицията, а управляващите, тъй като те настъпват мини всеки ден, посочи Румен Гечев.   Аз наричам \"Визия за България\" Евровизия, каза още тя.   Вече сме месец февруари, а не виждаме програма на ГЕРБ, не е ясно какво ще правят на евроизборите.   \"Безработицата е ниска, тъй като 2 милиона българи напуснаха страната. Растеж от 3,5% е по-добър от 1%, но в Румъния е по-висок. По време на тройната коалиция растежът беше 6%. Ние не просто сме последни, а ставаме все по-последни. Чуждите инвестиции намаляха драматично - с 1000%, от 9 милиарда евро, на един милиард.  , каза още в студиото на \"Плюс - минус\" проф. Румен Гечев.    ", "date": "2019.01.31", "title": "Проф. Румен Гечев: Банов се простреля в сърцето! Четири години бил рекетиран! А докладвал ли е?"}
{"url": "http://epicenter.bg/article/Otlozhiha-okonchatelno-zakona-za-gorivata-za-sled-6-mesetsa-/174183/2/0", "text": "Депутатите отложиха окончателно закона за горивата след протестите на малките търговци. С промените, приети на второ четене, законът ще влезе в сила след 6 месеца, а не още от този понеделник, предаде Канал 3.  ДПС е за изсветляване на бизнеса, но и за намаляване на данъчната тежест, движението ще подкрепи промените, давайки шанс на малките търговци, както и на тези от граничните райони и планинските селища, за да им дадем възможност за достойно съществуване, каза депутатът от движението Елхан Кълков по време на дебатите.  Валери Симеонов, който също е за отлагането, пък възрази срещу \"политическия дух\" в позицията на ДПС. Той настоя наредбата на икономическото министерство да бъде изготвена месец след датата 28 юли, но това бе отхвърлено.  \"След като НС си изми срама от миналата седмица, сте се изтъпанили на тази трибуна и предлагате \"до 6 месеца, след 6 месеца\". Не ги разбирате тези неща, господа от Обединени патриоти\", реагира Рамадан Аталай.  Соцдепутатът Румен Гечев пък наблегна върху разиграването на парламента от страна на кабинета, който карал депутатите през седмица да поправят закони. Защо ни разиграват като маймуни, възмути се Гечев.  По време на дебатите стана окончателно ясно, че регистрацията на собствениците на малки бензиностанции ще бъде безплатна, след като първоначално те трябваше да осигуряват по 20 хил. лв. банкови гаранции. Сега е нула, натърти Емил Димитров-Ревизоро, чиято комисия за надзор над контрабандата и контрол над приходните агенции беше основно ангажирана с промените.  400 хил. са регистрираните легални бензиностанции, останалите тепърва трябва да се впишат в регистъра, каза Ревизоро. По думите на депутата от ОП няма да бъдат ударени нито земеделските производители, нито малките търговци, а само онези, които никога през живота си не са били регистрирани и са работели в сивия сектор.  ", "date": "2019.01.31", "title": "Отложиха окончателно закона за горивата за след 6 месеца "}
{"url": "http://epicenter.bg/article/Tomislav-Donchev--/174184/2/0", "text": "Проверяваме всякакви сигнали, дори и малоумно звучащите! Това заяви вицепремиерът Томислав Дончев, който бе гост в предаването \"Плюс - минус\" по Нова телевизия.   Той обясни така защо се проверяват данните, изнесени от депутата от левицата Елена Йончева по аферата \"Ало, Банов съм\". По този начин Дончев разясни, че проверката по темата не означава, че от ГЕРБ признават някаква вина.   Много дълго се съпротивлявах срещу това да не ме наричат политик, но явно с годините съм се превърнал в такъв. Досега не съм видял избори да са печелени с негативен пиар, посочи вицепремиерът.   Свеждането на политиката само до технологията на скандала ще я направи непоносима за ушите на повечето български граждани, каза Томислав Дончев.   Той коментира и темата за интеграцията на циганите. Дончев смята, че в сферата на образованието се правят добри стъпки.   Политически е грешна. В ушите на една част от българите интеграцията на циганите е нещо привнесено отвън. В ушите на хората нещата звучат така - вие, политиците, давате на малцинствата някакви особени права, защото те са ви резервоар на гласове, посочи вицепремиерът. Затова според него не може да се прави интеграция на инат.   В момента са формирани екипи, които обикалят махалата от врата на врата, там, където децата не са в час, посочи още той. В конституцията образованието се разглежда като право, а трябва да е задължение, смята той.   За да бъде една мярка работеща, тя трябва да съдържа и известна доза репресия, каза още той. И посочи, че според юристи не могат да се спират социални помощи. В България има 35 или 36 основания да се получават социални плащания, казва той.   Има ситуации, в които соцалната политика от лекарство се превръща в отрова. Някои лица губят стимули да се интегрират, смята Томислав Дончев.   Изборите не са само въпрос на технологии, но и на лидерство. Изборите ще бъдат спечелени от този, който избере българският народ, надявам се това да сме ние, каза още Томислав Дончев.   Водещите му припомниха думи на социолога Първан Симеонов, че се търси нов Борисов.  Дончев отговори, че лидерският проблем в ГЕРБ не стои на дневен ред. На което те го репликираха, че в такива случаи погледите се обръщат към него. \"Това се говори навън, но никога вътре в партията\".    ", "date": "2019.01.31", "title": "Томислав Дончев: Да се търси нов Борисов? Лидерски проблем в ГЕРБ  няма!"}
{"url": "http://epicenter.bg/article/Koy-e-Angel-Angelov--Proektadzhiya--Reketyor--Shemadzhiya--/174188/2/0", "text": "      Срещу Ангел Ангелов, посочен от министъра на културата Боил Банов като човека, който го е рекетирал със записи, изнесени от депутата от БСП Елена Йончева, е    Той е подаден от директора на Изпълнителна агенция \"Оперативна програма \"Наука и образование за интелигентен растеж\" Кирил Гератлиев, чийто служител е все още Ангелов.   от 18 януари, информира БНР.  \"Целят проблем тече от края на месец ноември. Тогава бе използвана непублична информация пред членовете на Комитета за наблюдение, която очевидно беше изтекла от управляващия орган, за което получих доклад още в същия ден, който ме запозна с вероятността, че , заяви Гератлиев за \"Хоризонт\".  По-рано днес в телевизионно интервю зам.-министърът на образованието Деница Сачева заяви, че   По този начин тя застана зад думите на Боил Банов, който вчера заяви, че    Бившият директор на Дирекция \"Европейски програми и проекти\" в Министерството на културата (МК) Ангел Ангелов, който министърът Боил Банов определи като \"рекетьора\", стоящ в дъното на очернянето му със скандала \"Ало, Банов съм\", опитвал да заплашва и висш служител в Министерство на образованието и науката (МОН), посочи Савчева.   По думите й Ангелов работи в МОН от септември 2016 г., бил назначен като експерт, като към момента още е служител в Изпълнителната агенция. Попаднал там след конкурс, веднага след освобождаването си от МК. Самата Сачева не го познавала, но научила за него миналия декември, когато бил получен сигнал, че  Кирил Гератлиев допълни, че е бил учуден   Въпросният служител е постъпил на работа в МОН след като е бил уволнен от тогавашния културен министър Вежди Рашидов.   През януари т.г. изпълнителният директор на агенцията информирал ръководството на МОН, \"че има два притеснителни случая около него\". В началото на януари някой е спукал гума на автомобила му, а по-късно и четирите. Той е подал сигнал в полицията, като в момента се води разследване, за да се установи дали има връзка между заплахите и изнудването и инцидентите с автомобила.  За \"По света и у нас\" Ангел   Той каза, че няма отношение към записи, приема като клевета изказванията на Банов и Рашидов и ще заведе дела за набеждаване и клевета.  \"Заявявам, че до този момент, като държавен служител никога не съм уволняван.  Нямам отношение към записи, и изказванията на г-н Банов и г-н Рашидов приемам като клевета, каквато са те явно, за което съм предприел мерки за завеждане на дела за набеждаване и клевета\".  \"Предвид започналата прокурорска проверка   Единственото, което мога да кажа е, че  . Дали и кого са дали на съд от Министерство на културата не мога да знам, защото отдавна съм напуснал Министерство на културата\", посочи още Ангелов.   \"Да посягаш на министъра по този грозен начин, означава да посягаш на цялата култура\", изригна Банов и директно посочи, че   Костов бил посредник, консултиращ изпълнителите на проекти. Бившият министър на културата Вежди Рашидов, чийто заместник бе Банов, имал съмнения за това, че    \"Този човек Ангел вероятно притежава огромна колекция от записи, с която рекетира\", заяви Банов.     . Иво Костов се занимава с проекти, той е посредник. Това е най-гадният рекет. Подписът им не стои никъде. Вежди Рашидов имаше съмнения за манипулирани проекти, но те много трудно могат да бъдат доказани\", посочи Боил Банов.  Той обясни, че не е подал сигнали за рекета срещу него, защото нямал нищо черно на бяло, но пък сега щял да подаде сигнал в прокуратурата, след като се е стигнало до това.", "date": "2019.01.31", "title": "Кой е Ангел Ангелов? Душманинът на Боил Банов. Схемаджия? Рекетьор, който разтърси държавата?"}
{"url": "http://epicenter.bg/article/Solomon-Pasi-/174191/2/0", "text": "Има битка на популистичния терен, затова има очакване за един войник на атлантизма, който да дойде и да сложи малко ред в лявото пространство. Както направи Тони Блеър.   Това заяви бившият министър на външните работи Соломон Паси в предаването \"Лице в лице\" по БТВ.   Имате ли идея за нова партия, го запита водещата Цветанка Ризова. \"Категорично не. Не влиза в моите средносрочни планове\", отговори Соломон Паси.   Темата за президентската партия застъпи миналата седмица в същото студио проф. Михаил Мирчев, социолог. Според него евентуалната партия на Румен Радев ще бъде оглавена от хора от бившите НДСВ, като Соломон Паси.   Паси заяви, че никога не е говорил за политика с президента Румен Радев. Нито за Ф-16 или \"Грипен\".   Сделката за Ф-16 е сделката на века. Това е следващият огромен стратегически проект за България след влизането в ЕС и НАТО, посочи Паси. Кажете ми коя е онази велика битка, спечелена от шведски генерал, попита риторично Паси.   Ф-16 дава шанс за стратегическо сътрудничество със Запада, смята той.  ", "date": "2019.01.31", "title": "Соломон Паси: Да правя президентска партия? Категорично не, не влиза в плановете ми!"}
{"url": "http://epicenter.bg/article/Rumen-Radev-za-evrozonata--Strategicheska-tsel--no-sled-otsenka-na-riska--VIDEO-/174193/2/0", "text": "Слепият ентусиазъм не е достатъчен и има държави, които минават с много кратък транзитен период в еврозоната, има и такива, които имат значителни проблеми. Това коментира в Лисабон президентът Румен Радев, съобщава БТВ.  „В момента е големият дебат за еврозоната в България. Ние имаме ясна стратегическа цел – пълноценна интеграция в европейските структури – това означава пълноправно членство в Шенген и еврозоната”, подчерта той, но и даде пример с Португалия, която след приемането на единната валута дълго време е била в „тотална стагнация”.  „Еврозоната – да, но трябва да имаме много задълбочена оценка на риска и много ясни мерки как да минимизираме потенциалните рискове за българската икономика”, заяви Радев и посочи нуждата от увеличаване на административния капацитет и повишаване на доходите.  „В противен случай знаете негативите от кого ще се изнесат – от българските граждани”, предупреди държавният глава.  Той посочи, че нашата страна трябва да отстоява интересите си както Португалия и отбеляза, че в това влиза и призив за създаването на специален бюджет в рамките на еврозоната, който да подпомага по-изостаналите страни, за да не бъде толкова силно застрашена тяхната конкурентоспособност.  По отношение на приоритетите на Европа през следващите години Румен Радев заяви, че са нужни повече средства за сигурност, отбрана и миграция, но подчерта, че това не трябва да е за сметка на парите за кохезия и селско стопанство.  От думите му стана ясно, че политическото ръководство на Португалия разбира рисковете от т.нар пакет „Мобилност” за по-отдалечените членки на ЕС, но страната ще гласува „според динамиката” в комисиите на Европейския парламент.  ", "date": "2019.01.31", "title": "Румен Радев за еврозоната: Стратегическа цел, но след оценка на риска (ВИДЕО)"}
