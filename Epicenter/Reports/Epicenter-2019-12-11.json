{"url": "http://epicenter.bg/article/Sotir-Tsatsarov-stana-predsedatel-na-KPKONPI-sas-165-deputatski-glasa/201213/2/0", "text": " (КПКОНПИ). Той получи подкрепата на 165 народни представите, 30 бяха „против“, а трима се въздържаха, предаде Дарикнюз.   Лидерът на БСП Корнелия Нинова си тръгна веднага след гласуването, но е поискала списъците с поименното гласуване, за да види кой как е гласувал. Снощи групата е обсъждала решение да гласува \"против\", днес против бяха само тридесет депутати.  На въпрос на журналисти зам.-председателят на парламентарната група на \"БСП за България\" Георги Свиленски обяви, че депутатите били последователни. После потвърди: \"Решението на групата е, че не подкрепя нито една от двете кандидатури, но народните представители, които имат различно мнение от това на групата, могат да гласуват така, както преценят.\" При дебатите в пленарната зала и лидерът, и зам.-председателят на групата Крум Зарков обявиха от парламентарната трибуна, че има решение да се гласува против двамата кандидати за председател на антикорупционната комисия. Тезата на Нинова е, че този път БСП не е издигнала кандидат, защото иска титулярят да се избира от президента Румен Радев.     а след като депутатите от ресорната комисия се запознаха с концепцията му за управление на антикорупционния орган, мнозинството го одобри и в пленарна зала.    Опонентът му в процедурата по избор бе кандидатът на „Воля“ Симеон Найденов, който не успя да получи необходимата подкрепа от депутатите.    Председателското място в КПКОНПИ остана вакантно, след като Пламен Георгиев подаде оставка под обществен натиск през юли, причина за която стана скандалът около пристройката на терасата му. Парламентът я одобри, а до този момент функциите му се изпълняваха от неговия заместник Антон Славчев.    За да встъпи в новата си длъжност, Цацаров трябва да депозира оставка като главен прокурор пред Висшия съдебен съвет, кадровиците на съдебната система да я одобрят, а президентът да го освободи с указ. В противен случай той трябва да изчака края на мандата си, който изтича през януари догодина. Мястото му на обвинител номер едно ще заеме настоящият му заместник Иван Гешев.    В своята концепция Цацаров на няколко пъти подчерта, че Антикорупционната комисия не се нуждае от нови правомощия, а досегашните да бъдат доразвити. Той ще настоява дирекция Антикорупция да бъде подсилена за сметка на администрацията и да има изнесени работни места в страната.     28.09.1966 г., в гр. Пловдив      Софийски университет „Св. Климент Охридски“, Юридически факултет, специалност „Право“ – 1987 – 1991 г.        1985 – 1987 г. – ШЗО „Христо Ботев“ – гр. Плевен      Английски – Езикова гимназия, гр. Пловдив        - 10.01.2013 – Встъпване в длъжност като главен прокурор на Република България    - 21.12.2012 – Избран за главен прокурор на Република България    - от 21.01.1999 до 21.12.2013 – Председател на Окръжния съд - Пловдив    - от 01.10.1998 до 21.01.1999 – Зам.-председател на Окръжния съд - Пловдив    - от 01.03.1996 до 01.10.1998 – Председател на Районен съд - от 01.10.1992 до 01.03.1996 – районен съдия в Районния съд - Асеновград      - от 09.04.2012 до 10.04.2012 – семинар „Финансови и счетоводни аспекти при разследване на икономически престъпления“, организиран от Националния институт на правосъдието    - от 20.03.2012 до 22.03.2012 – участие в конференция „Антикоруция“ в Букурещ, Румъния, организирана от „Джордж Маршал“ и Държавния департамент на САЩ  2011 – лектор в лекционен курс „Специални разузнавателни средства“ в НИП    - от 12.11.2009 до 14.11.2009 – участие в работна група „Статут на съдиите“ на Европейската мрежа на съдебните съвети в Рим, Италия    - от 28.05.2008 до 30.05.2008 – семинар „Съдебно сътрудничество по криминални дела. Европейска заповед за арест“, организиран от НИП    - от 13.02.2008 до 15.02.2008 – курс „Мениджмънт на човешките ресурси в съдебната администрация“, организиран от Британския съвет и НИП    - от 19.11.2007 до 21.11.2007 – семинар „Защита на класифицираната информация в съдебната система“, организиран от НИП    - от 17.07.2006 до 18.07.2006 – участие в експертна среща „Съдебни практики при събиране и представяне на доказателства в наказателните процедури“, Брюксел, Белгия    - от 15.06.2006 до 18.06.2006 – участие в конференция „Ролята на съдебната система в контекста на европейската интеграция“, Атина, Гърция    - от 13.03.2006 до 15.03.2006 – семинар „Практическо приложение на новия НПК“, организиран от НИП    - от 09.03.2006 до 11.03.2006 – обучение „Работа с медии“, организирано от Инициатива за укрепване на съдебната система    - от 31.10.2005 до 04.11.2005 – обучение „Управление на съдилищата“, организирано от SJC и Министерствотото на правосъдието на Бавария    - участие като експерт в регионални проекти на ЕК – CARDS: „Създаване на независима и функционална съдебна система и развитие на международното сътрудничество в Западните Балкани“ със следните експертни мисии:      - от 13.09.2004 до 15.09.2004 – обучение „Превенция на пране на пари и финансиране на тероризъм“    - от 22.08.2003 до 07.09.2003 – обучение „Намаляване на забавянето на дела“, организирано от Агенцията за международно развитие на САЩ – проект „Развитие на съдебната система“, САЩ    - от 02.03.2003 до 06.03.2003 – участие в 46-та Сесия на Комитета на експертите относно функционирането на Европейската конвенция по наказателноправни въпроси, Страсбург, Франция    - от 20.07.2002 до 27.07.2002 - работна визита на български съдии във Великобритания, организирана от Фондацията за европейско право и британската Асоциация за Централна и Източна Европа    - от 15.10.2001 до 19.10.2001 – обучение „Основи на европейското право“, организирано от Център за обучение на магистрати    - от 17.03.2001 до 20.03.2001 – семинар „Европейска интеграция“, Хелзинки, Финландия    - от 12.02.2000 до 26.02.2000 – обучение „Съдебна администрация“, организирано от Агенцията за международно развитие – САЩ, проект „Развитие на съдебната система“, САЩ  ", "date": "2019.12.11", "title": "Сотир Цацаров стана председател на КПКОНПИ със 165 депутатски гласа"}
{"url": "http://epicenter.bg/article/Sotir-Tsatsarov--Depoziram-ostavkata-si-kato-glaven-prokuror-dnes-sled-obyad/201219/2/0", "text": "Ще депозирам оставката си като главен прокурор днес след обяд - бъда ли освободен, няма пречка Иван Гешев да встъпи в длъжност. Това каза новоизбраният председател на КПКОНПИ и главен прокурор Сотир Цацаров пред журналисти в Народното събрание, предаде репортер на Агенция \"Фокус\".    \"В момента, в който е налице указ на президента, с който съм освободен, няма каквато и да е пречка г-н Гешев да встъпи\", каза още Цацаров.    \"Процедурата, още веднъж казвам, е такава. От моя страна ще бъде подадена оставка, тя ще бъде депозирана във ВСС още днес след обяд. Веднага след като я депозирам, на следващия ден има заседание на ВСС. Днес всъщност следобед би следвало да председателствам за последен път прокурорската колегия. Решението на ВСС има качество на предложение до президента. Оттук насетне на ход е държавният глава със своя указ\", обясни Цацаров.  ", "date": "2019.12.11", "title": "Сотир Цацаров: Депозирам оставката си като главен прокурор днес след обяд"}
{"url": "http://epicenter.bg/article/Borisov-shte-se-sreshtne-s-generalniya-sekretar-na-NATO-Yens-Stoltenberg-v-Bryuksel-/201271/2/0", "text": "Министър-председателят Бойко Борисов ще се срещне с генералния секретар на НАТО Йенс Столтенберг на 12 декември в Главната квартира на Северноатлантическия алианс в Брюксел. Това съобщиха от правителствената информационна служба.    Укрепването на общото сътрудничество в сферата на сигурността и отбраната ще бъде сред основните теми на срещата. Във фокуса на разговора ще е и напредъкът по изпълнението на общите задачи в контекста на съвременните световни предизвикателства, както и съвместните военни учения в рамките на НАТО.    Йенс Столтенберг беше на посещение у нас през март тази година по покана на българския министър-председател. Преди по-малко от месец Борисов и Столтенберг проведоха телефонен разговор, който още веднъж затвърди доброто партньорство в сферата на засилването на трансатлантическата връзка и опазването на световния мир и сигурност.  ", "date": "2019.12.11", "title": "Борисов ще се срещне с генералния секретар на НАТО Йенс Столтенберг в Брюксел "}
{"url": "http://epicenter.bg/article/Neno-Dimov--V-povecheto-obshtini-nyama-da-se-nalozhi-vdiganeto-na-taksa--quot-Smet-quot-/201272/2/0", "text": "Трябва да се предприемат мерки за по-малкото депониране и за по-голямото рециклиране на отпадъци в населените места. По-голямата част от общините вече имат постижения поне по един от двата критерия. При по-голямата част от тях няма да се наложи да повишават такса \"Смет\". Това заяви министърът на околната среда и водите Нено Димов пред журналисти, предаде NOVINI.BG. Той присъства на организирания от Националното сдружение на общините в Република България (НСОРБ) Встъпителен форум за новоизбраните кметове и председатели на общински съвети.    Попитан докъде е стигнала новата методика за определяне на размера на такса \"Смет\", той заяви, че те нямат отношение към това. \"Това са си въпроси, които се решават от местната власт. Аз лично, като гражданин смятам, че е справедливо всеки да плаща, това което прави като отпадък, но от друга страна - трудностите, които има местната власт са огромни. Ако имаше панацея, то тя щеше да работи отдавна в цял свят\", заяви още той.", "date": "2019.12.11", "title": "Нено Димов: В повечето общини няма да се наложи вдигането на такса \"Смет\""}
{"url": "http://epicenter.bg/article/Vizhte-koi-27-depuutati-ot-BSP-ne-spaziha-partiynata-povelya-i-glasuvaha--quot-za-quot--Tsatsarov-/201273/2/0", "text": "\"Снощи формулирахме позиция на парламентарнарната група да не подкрепим нито една от двете кандидатури, обясни за  Георги Свиленски. В същото време обаче е дадена възможност на народните представители, които имат различно мнение от това на групата, да гласуват както преценят, като като личната им позиция бъде мотивирана\".    Тя подчерта, че няма логика БСП да е против начина на конструиране на комисията и в същото време да предлага човек за нейн председател. \"Затова не предлагаме председател\", каза още Нинова. Лидерът на БСП разви тезата, че нейният председател трябва да се избира от президента.   заяви от трибуната на парламента зам.-председателят на ПГ на „БСП за България“ Крум Зарков. По думите му Цацаров приема обърканата философия на този орган. От левицата изразиха увереност, че с който и да е председател, КПКОНПИ ще продължи в същата посока, защото съдбата ѝ е заложена в закона.   А после се оказа, че 27 депутати на левицата са послушали личната си съвест, а не партийното решение и са дали своя вот за бившия вече главен прокурор. По време  на заседанието на ПГ на БСП някои депутати са обявили, че ще подкрепят Цацаров, но никой не е очаквал, че 1/3 от групата ще гласува против общото решение.   Сред неспазилите партийното решение са зам.-шефът на ПГ на БСП Драгомир Стойнев, шефът на икономическата комисия Петър Кънев, журналистът Тома Томов, депутатът Манол Генов, когото Нинова винаги защитаваше, параолимпиецът Михаил Христов, поканен лично от Нинова за депутат.   \"  Още повече, когато ти не си излъчил свой претендент за поста\", обясни позицията си соцдепутат, подкрепил кандидатурата на Сотир Цацаров. Друг негов колега обърна внимание, че  , ако се имат предвид и тримата гласували с \"въздържал се\".     Неспазилите партийното решение смятат, че е грешка фактът, че БСП не издигна своя кандидатура. \"В момента ние не участваме във взимането на решенията в държавата по никакъв начин, не влияем. Ние трябва да имаме свои кандидатури за основните постове в страната\", е мнението на друг червен депутат.           1. Богдан Боцев  2. Васил Антонов  3. Георги Стоилов  4. Георги Йорданов  5. Георги Вергиев  6. Георги Търновалийски  7. Димитър Георгиев  8. Добрин Данев  9. Драгомир Стойнев  10. Иван Валентинов Иванов  11. Иван Ибришимов  12. Любомир Бонев  13. Манол Генов  14. Мартин Обрешков  15. Михаил Христов  16. Николай Тишев  17. Николай Пенев  18. Николай Бошкилов  19. Петър Кънев  20. Радослав Стойчев  21. Светла Бъчварова  22. Смиляна Нитова  23. Теодора Халачева  24. Тодор Байчев  25. Тома Томов  26. Цветан Топичиев  27. Чавдар Велинов    1. Александър Паунов  2. Александър Симов  3. Анастас Попдимитров  4. Анна Славова  5. Антон Кутев  6. Валентин Ламбев  7. Валентина Найденова  8. Георги Михайлов  9. Георги Свиленски  10. Георги Гьоков  11. Десислав Тасков  12. Димитър Данчев  13. Иван Ченчев  14. Иван Тимчев  15. Ирена Анастасова  16. Кольо Милев  17. Корнелия Нинова  18. Кристиан Вигенин  19. Крум Зарков  20. Милко Недялков  21. Николай Цонков  22. Нона Йотова  23. Полина Шишкова  24. Росен Миланов  25. Румен Гечев  26. Румен Георгиев  27. Стефан Бурджев  28. Стоян Мирчев  29. Таско Ерменков  30. Христо Проданов      1. Валери Жаблянов  2. Весела Лечева  3. Даниел Йорданов      1. Георги Андреев  2. Димитър Стоянов  3. Дора Янкова  4. Жельо Бойчев  5. Иван Димов Иванов  6. Красимир Янков  7. Лало Кирилов  8. Николай Иванов   1. Атанас Костадинов  2. Веска Ненчева  3. Виолета Желева  4. Донка Симеонова  5. Евдокия Асенова  6. Иво Христов  7. Кристина Сидорова  8. Надя Клисурска  9. Никола Динков  10. Филип Попов  11. Явор Божанков", "date": "2019.12.11", "title": "Вижте кои 27 депутати от БСП не спазиха партийната повеля и гласуваха \"за\" Цацаров "}
{"url": "http://epicenter.bg/article/Mladen-Marinov--na-GKPP--Kulata--pototsite-ot-MPS-shte-badat-razdeleni/201275/2/0", "text": "След като се направи уширението на ГКПП „Кулата” и започнат да се извършват съвместни проверки на наша територия може да се наложи да се подобри инфраструктурата за свързаност. Това каза министърът на вътрешните работи Младен Маринов в Петрич, след изнесено заседание на Комисията по обществен ред и сигурност към Народното събрание, предаде Агенция „Фокус”.    По думите на министър Маринов, към момента проблем на пункта не е свързващият мост, а малкото трасета, на които се обработват леките и товарни автомобили. „Идеята на реконструкцията на пункта е на първо място да се разделят потоците на моторните превозни средства – товарните автомобили да са от едната страна, а леките коли от другата, за да не се смесват. Тази година направихме такава организация лятото и тя даде добри резултати”, каза още Маринов.    Министърът на вътрешните работи добави, че винаги съществува и субективният фактор. „От едната страна е организацията на работа, от друга изпълнението на задачите на отделния човек. И когато двете неща не са добри се стига до лоши резултати. Когато направим добра организация се вижда и кои служители не изпълняват своите задължения, като се взимат конкретни дисциплинарни мерки. Това е един двустранен процес”, подчерта министър Маринов.", "date": "2019.12.11", "title": "Младен Маринов: На ГКПП „Кулата” потоците от МПС ще бъдат разделени"}
{"url": "http://epicenter.bg/article/Mariya-Shishkova-podade-ostavka-kato-zam-glaven-prokuror/201277/2/0", "text": "Зам.-главният прокурор Мария Шишкова подаде оставка, съобщава  \" \" . Това стана ясно на заседанието на Прокурорската колегия на Висшия съдебен съвет (ВСС), която уважи желанието й единодушно с 10 гласа \"за\".    Мотивите на прокурор Шишкова да напусне поста не станаха ясни, но тя ще бъде освободена и преназначена като редови магистрат във Върховна касационна прокуратура (ВКП) от 6 януари 2020 г. На извънредно заседание във вторник Прокурорската колегия награди прокурор Шишкова за безупречно изпълнение на служебните задължения с парична награда в размер на 1000 лв.    Мария Шишкова е един от четиримата земестници на главния прокурор - другите са Иван Гешев, който бе избран за приемник на Цацаров на поста главен прокурор, ръководителят на Върховната административна прокуратура (ВАП) Ася Петрова и Борислав Сарафов - директор на Националната следствена служба.    Прокурор Шишкова заемаше поста зам.-главен прокурор от октомври 2014 година, когато бе назначена по предложението на Сотир Цацаров. От 1996 г. до .2000 г. тя е била съдия в Районния съд – Пловдив, а от 2000 г. до назначаването й във ВКП през 2014 г. е съдия в Окръжния съд – Пловдив.    Прокурорската колегия прие и оставката на прокурора и бивш зам.-министър на правосъдието по времето на Христо Иванов - Андрей Янкулов. Той подаде оставка демонстративно и с чисто политически мотиви на 27 ноември, като новината за това съобщи самият той в профила си във Фейсбук.  ", "date": "2019.12.11", "title": "Мария Шишкова подаде оставка като зам.-главен прокурор"}
{"url": "http://epicenter.bg/article/Tomislav-Donchev---quot-Aviootryad-28-quot--tarsi-malak-samolet/201279/2/0", "text": "Вицепремиерът Томислав Дончев, които присъства на организирания от Националното сдружение на общините в Република България (НСОРБ) Встъпителен форум за новоизбраните кметове и председатели на общински съвети, поясни пред журналисти, че към този момент е поставена задача да бъде проучена възможността за закупуването на нов правителствен самолет. По думите му той ще бъде малък, предаде NOVINI.BG.  Дончев е категоричен, че след като получат информацията от \"Авиоотряд 28\", от МС ще могат да вземат по-конкретно решение.  По-рано днес на заседание на Министерски съвет, бе взето решението да възложи на генералния директор на \"Авиоотряд 28\" да проведе преговори за сключване на договор за доставка на въздухоплавателно средство за изпълнение на полети със специално предназначение. Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване. Това се налага след като правителственият \"Фалкон\" имаше проблеми при приземяването си. Причината бе, че навигацията на самолета отказа.", "date": "2019.12.11", "title": "Томислав Дончев: \"Авиоотряд 28\" търси малък самолет"}
{"url": "http://epicenter.bg/article/Komisar-Toshko-Barzilov--Sofiya-se-razmina-s-intsident-ot-mashtabite-na--quot-Hitrino-quot--/201190/3/0", "text": "В момента няма опасност за населението, няма създадена концентрация за взрив. Това заяви пред БНР комисар Тошко Бързилов от Главна дирекция „Пожарна безопасност и защита на населението“, след като вчера кола се вряза в резервоар за газ на столична бензиностанция.    „Цяла нощ имаше 4 пожарни екипа и 1 химически автомобил за замерване на концентрацията на газ, 2 екипа на Столична община и 4 екипа на полицията. Създадена е организация за пропускане на движението и за окончателно ликвидиране на произшествието. Ще бъдат предприети действия за пълното обезопасяване на мястото. И при най-малката опасност за възникване на взрив от изпускане на газ нашите екипи ще останат на място и ще обезопасяват района“, обясни той в интервю за предаването „Преди всички“.    Комисар Бързилов смята, че в късния следобед окончателно да бъде отстранен рискът. По думите му не е имало техническа възможност да се източи резервоарът с пропан-бутан, а изпускането на газа в атмосферата е било единствената възможност. Количествата на изпускане бяха така регулирани, че да не се допусне взривоопасна концентрация, добави той. Комисар Бързилов подчерта, че благодарение на всички структури, работили по случая, е избегнат инцидент от мащабите на Хитрино.", "date": "2019.12.11", "title": "Комисар Тошко Бързилов: София се размина с инцидент от мащабите на \"Хитрино\" "}
{"url": "http://epicenter.bg/article/Finansov-analizator-predupredi--Krizata-idva--Sabirayte-kufarite-i-tragvayte-na-rabota-v-chuzhbina-/201196/4/0", "text": "Първото нещо, което прави българинът във време на криза, е да събере куфарите и да отиде да работи в чужбина. Това заяви икономистът и финансов анализатор Светозар Гледачев в интервю за  .     - Ако имах тези пари, една част от тях - 30-40 хиляди, щях да оставя кеш, в банка, а останалите бих разпределил в акции по различни фондове. Тази „рецепта“ не съм я измислил аз, така прави дори Уорън Бъфет в този момент. След 4 години обаче схемата ще е различна, защото икономическият цикъл ще бъде различен. Ще дойде момент, в който ще има много свободни пари, но активите ще са евтини. Първото нещо, което прави българинът във време на криза, е да събере куфарите и да отиде да работи в чужбина. Хубавото на българската икономика е, че последните няколко кризи стават все по-леки и по-леки и причината за това е, че имаме улегнала пазарна икономика.     - О, не, в този момент не бих направил това. Виждам, че сега хората се напъват да купуват имоти, та дори и с инвестиционна цел, и правят огромна грешка. Обяснението е просто - след няколко години цените на къщите и апартаментите ще паднат. Тоест за една сума пари в момента ще купите малък апартамент, докато след известно време за същите пари ще можете да спазарите доста по-голям имот.   Веднага давам пример с предишната криза. През 2008 година имотите в центъра на Пловдив бяха стигнали 1500 евро на квадрат. Няколко години по-късно, някъде през 2013-2014 г. средно в този район недвижимостите се продаваха за 650 евро на кв. м. Така за същите пари се купуваше два пъти и повече квадратни метра. Това е да уцелиш момента.     - Много хора не знаят, че има банки, където лихвата е 0.1% годишно, но има и такива, където е 1.5%, или 15 пъти повече. Имайте предвид, че вероятно по-хубаво време за спестяванията няма да дойде скоро. В Германия например има отрицателни лихви от порядъка на минус 0.5%.   С други думи, спестителите плащат на банката, за да им държи парите. Дори се предвижда закон всички нови депозити да са с минусови лихви. Засега обаче дебатите се въртят около това дали такова решение би било законосъобразно.   В Дания пък банките официално дават кредити с отрицателни лихви, отново минус 0,5%. Взимаш 100 000 ипотечен кредит и връщаш 999 500. Бързам да уточня обаче, че в България сме далече от тази ситуация.      - Няма спор, криза ще има. Тя ще засегне целия свят, и това е ясно. Кризата идва от САЩ, даже бих казал, персонално от Доналд Тръмп. В момента президентът на Америка забавя кризата изкуствено само за да може да вземе втори мандат. От времето, в което кризата ще удари САЩ, зависи кога ще се разпростре по целия останал свят. Да кажем, до 6 месеца ще стигне Европа, максимум още шест и ще връхлети и България.     - Криза с криза не си приличат. Прогнозата зависи изцяло от това как ще се развие кризата в Щатите и най-вече кога. Тогава можем да кажем дали ще е лека, или по-дълбока. Ако удари средата на следващата година, ще е съвсем различно, ако е през 2021 г. - ще е друго. Много световни автори вещаят, че тази ще е по-дълбока от кризата през 2009 г., защото има натрупани много стари проблеми. Попринцип те се решават точно по време на криза, но и при последната не са решени.   Хубавото на българската икономика обаче е, че последните няколко кризи стават все по-леки и по-леки и причината за това е, че имаме улегнала пазарна икономика. И второ, вече свикнахме, че кризи е имало, има и ще има занапред. Имало е и през социализма, но тогава хората дори не са разбирали. България е фалирала три пъти в историята си, но ето ни, пак сме държава. Според мен кризата ще е по-лека, стига да знаем какво да правим.     - Моята теория е, че кризите стават все по-къси за България, защото и хората, и фирмите знаят как да се справят. Държавният бюджет е балансиран и имаме най-ниската задлъжнялост в последните 20-30 години и това е много добре. Всички, които настояват да се раздават по-големи заплати и да се теглят пари, вкарват България в още по-голяма криза. За гражданите е важно в момента да заделят пари - бели пари за черни дни. Ако сега, когато има работа, човек не може да отдели 100-200 или 300 лева, то как ще може в случай, че остане без работа? Знам какво ще кажете - то и сега не стигат парите. И това го твърди всеки, и този, който взима 1000 лева и този, който получава 5000 лева. Но интелигентният човек трябва да спестява.   Има едно правило в икономическите теории, че в зависимост от дължината на кризата, всеки в едно работещо семейство, трябва да заделя някакви пари, за да може да живее без доходи между 6 месеца и една година. Защото, представете си фирми фалират, заводи затварят…Трябва ти някакъв период, в който можеш да си намериш нова работа. Това правило няма как да се спазва от пенсионерите, не говоря за тях, а само за работещите членове на едно домакинство.    Първото нещо обаче, което прави българинът във време на криза, е да събере куфарите и да отиде да работи в чужбина. Там обаче също е криза и ще получава много ниска заплата. Ако тук си подредиш правилно портфейла, ще живееш по-добре, ще работиш по-малко и ще взимаш същите пари. Например в Гърция и Испания за неквалифициран селскостопански труд по време на криза работниците ще получават по 800 евро. Ще живеят като скотове, ще плащат и наем. Имайте предвид, че цените в България са на 45-50% от средните в Европа. Малцина знаят, че в Пловдивска област в пика на някои селскостопански дейности човек на полето взима надник 75-100 лева на ден, което прави много добро месечно възнаграждение.     - Има такава тенденция. Официалните данни сочат, че заради Брекзит една част от нашите сънародници в Англия планират да се завърнат. Те са направили малко пари, поспестили са известна сума, идват тук и правят най-лесното - купуват един или два апартамента, които дават под наем и живеят като рентиери. Аз лично познавам 30-40 души, които вече живеят по тази схема.     - Наистина никога досега не е имало толкова много спестявания в банковата система. Проблемът обаче не е в това, а че хората не знаят какво да ги правят. На българина пари му дай, акъл не ще. Ако подариш на десет човека 100 000 лева, девет от тях ще ги загубят. Попитайте ги какво ще направите с хилядарките и болшинството ще ви отговорят: Ще си купя апартамент и кола, или ще отида на екскурзия. За съжаление никой няма да инвестира в образование. Това е бедата, че хората, които искат да инвестират в нещо различно, са много малко. За България този процент е едва 2-2.5% от всички. Ето това са богатите българи.     - България никога не е била толкова добре от третото българско царство насам. Но това не трябва да се приписва на никое правителство, а се дължи на няколко факта - че сме в ЕС, в НАТО, че имаме отворени граници и частна собственост и в допълнение, че има предприемачи, които искат да се развиват.  ", "date": "2019.12.11", "title": "Финансов анализатор предупреди: Кризата идва! Събирайте куфарите и тръгвайте на работа в чужбина!"}
{"url": "http://epicenter.bg/article/Ivo-Hristov--ES-nyama-otsenka-na-riska-za-zdraveto-ot-5G-tehnologiite--Bezotgovorno-e-/201248/11/0", "text": "  \"Към момента ЕС не разполага с оценка на риска за човешкото здраве от въвеждането на 5G технологията.   Поради тази причина отправих предложение към научния панел на Европейския парламент - SТОА, да изготви изследване за потенциалните ефекти върху здравето и околната среда от въвеждането на 5G мрежите.  С тези думи   Той коментира, че технологията е призвана да бъде гръбнакът на европейската дигитална икономика и двигател за иновациите, че има амбицията да промени радикално сектори като транспорта, енергетиката и здравеопазването. Но \"Европа изостава в разгръщането и внедряването на 5G, а тази инфраструктура има потенциал да създаде стратегическо предимство и да направи икономиката на Съюза по-конкурентоспособна, от което ще спечелим всички”.   Наскоро в интервю за Епицентър.бг Иво Христов подчерта геополитическия аспект на горещата дискусия, която се води в световен мащаб: „Истинският лидер е Южна Корея 80% от чиято територия вече e покрита от новата мрежа. Следва Китай, който е технологично готов, с подкрепата на държавата строи 5G и я продава зад граница.    Освен геополитическото съревнование, което променя международните баланси, на преден план излиза е въпросът за потенциалните опасности за екологичното равновесие и човешкото здраве.     Но дали Европа е готова да следва този план, като в същото време отчита рисковете и новите конфликтни точки?    Именно необратимостта на процеса би следвало да ни накара да обърнем внимание и на предизвикателствата, които носят със себе си мобилните мрежи от пето поколение. Наред с многобройните предимства, вярвам, че трябва да обърнем сериозно внимание и на възможните рискове свързани с киберсигурността и потенциалните ефекти върху околната среда и човешкото здраве”, коментира Иво Христов.  Основна цел на събитието бе да отвори поле за дискусия за ползите и предизвикателствата от внедряването на 5G мрежите, като разгледа темата от всички гледни точки. Динамичната дискусия изпълни целта си.  В откриването на кръглата маса участие взе и българският комисар Мария Габриел, която подчерта, че „новите технологии трябва да работят в полза на хората“. Тя направи преглед докъде са стигнали европейските институции и какво предстои във връзка с регулацията, внедряването и приложението на 5G технологията. За развитието на мрежата в Европа е необходимо да бъдат привлечени 4 милиарда евро за публично-частно партньорство. Във връзка с киберсигурността пък българският еврокомисар категорично заяви, че 5G мрежите трябва да бъдат защитени навсякъде, във всяка европейска държава.  Кръглата маса бе в два основни панела. Темата на първия бе за новите възможности пред потребителите и бизнеса. Вторият – за потенциалното въздействия върху сигурността, личните данни, природата и човешкото здраве.   В полемиката своите гледни точки представиха Джереми Годфри, председател на Органа на европейските регулатори в областта на електронните съобщения (ОЕРЕС), Марк Ванкопеноле (Nokia, ръководител на звеното, отговарящо с комуникацията с правителството, Белгия), Ласло Тот (ръководител „Публична политика“ за Европа на Международна асоциация на мобилните оператори (GSMA), Пол Ланоа (почетен член на ЕП и председател на екологичната организация GRAPPE), проф. Владимир Пулков (ръководител на лаборатория „Интелигентни комуникационни инфраструктури“ в София Тех Парк), Жорж Оиконому (старши инженер в 5G екипа на Vmware).   Участие взе и г-жа Мишел Ривази, член на Европейския парламент от Зелените и известен еколог.   Участници в дискусията споделиха тезата, че нямаме нужда от 5G технологията за всичко. Има сектори обаче, където приложенията й може да направи наистина революционна промяна. Например – в здравеопазването, където   И това е само един от позитивите от нейното прилагане в сферата на хуманитарната медицина.  От другата страна на везната са рисковете – основно за сигурността и влиянието върху природата и човешкото здраве: -    - Енергията, необходима за извличането на редките метали за 5G мрежата, се увеличава. Тези метали ще станат още по-редки, бе подчертано на конференцията. Китай притежава 95% от световните запаси на галиев нитрид. И това не е единствената причина за превръщането на проблема с 5G в геополитически. Останалите са свързани най-вече с киберсигурността.  Силен интерес предизвика участието в дискусията на Пол Леноа, европейски депутат от 1989 до 2004 г., в момента президент на Grappe, Белгийска асоциация за екологична политика и автор на редица книги. Леноа е автор и на отворено писмо по въпроса за 5G проблемите и влиянието им върху природата и човешкото здраве, публикувано през януари 2019 г.  По време на кръглата маса той направо заяви, че   Изследванията дотук не дават обнадеждаващи резултати. Регистрирани са проблеми при децата, бременните жени, зародишите и т.н.   „Няма проучвания за въздействието на 5G върху природата и човешкото здраве. Технологиите трябва да се адаптират“, подчерта в заключително изказване френската природозащитничка и евродепутат Мишел Ривази, която отдавна настоява да се направи оценка на въздействието на 5G инфраструктурата върху човешкото здраве.      Дискусията бе модерирана от Самюел Столтън от EURACTIV. В нея се включиха и експерти по 5G, представители на университетската общност в България, IT сектора, дигитални предприемачи и представители на български медии.  ", "date": "2019.12.11", "title": "Иво Христов: ЕС няма оценка на риска за здравето от 5G технологиите. Безотговорно е!"}
{"url": "http://epicenter.bg/article/Banksi/201209/6/0", "text": "Анонимния британски стрийт художник Банкси отново стана хит в Инстаграм и трогна света с посланието си, предаде Ройтерс, цитирана от Dariknews. Видеото на инсталацията с жив бездомник, полегнал на пейка с всичките си притежания, привързана към нарисувани на стената в бяло коледни елени, се появи в английския град Бирмингам през уикенда. Композицията бе гледана от над три милиона потребители.    Проблемът с бездомниците в Обединеното кралство става все по-остър, отбелязва агенцията. Миналата година 726 души без покрив над главата починаха в Англия е Уелс. Това означава по два смъртни случая всеки ден.    \"Бог да благослови Бирмингам\", пише Банкси на страницата си в Инстаграм.  \"За 20-те минути, през които заснехме бездомника Райън, случайни минувачи му предложиха топла напитка, шоколад и запалка, без да е молил за нищо\", сподели художникът.    Роденият в Бристол Банкси, който държи в тайна своята самоличност, е известен със своите политически и социално ангажирани графити. Рисунките му се появяваха ненадейно по стените в най-различни краища на света и придобиха популярност със своята оригиналност и с посланията, които носят.   ", "date": "2019.12.11", "title": "Коледна рисунка на Банкси трогна света"}
{"url": "http://epicenter.bg/article/I-Borislav-Kyosev-se-puska-za-prezident-na-voleybola--/201200/8/0", "text": "Кандидатурата на Борислав Кьосев ще бъде издигната днес или утре за президент на Българската федерацията по волейбол. Според информация, публикувана в „Тема спорт“, кандидатурата Кьосев ще бъде предложена от клуба на Мартин Стоев - Сливнишки герой, предава БНР.    Мотивите са, че селекционерът на юношеския национален отбор е доволен от настоящото ръководство на федерацията, оглавявана от инж. Данчо Лазаров, и иска то да продължи модела си на управление, но с ново лице, в случая това на бившата звезда на ЦСКА.    “Приветствам кандидатурата му. Ще се радвам да видя и програмата му. Конкуренцията ражда шампионите. Няма от какво да се плаша. Не сме на конкурс за красота, а аз не се явявам, защото съм висок и красив, а с идеите си за промяна към по-добро”, коментира Любо Ганев, който също е кандидат за поста на Данчо Лазаров, но е издигнат от опозицията на досегашния управник.   По-късно от федерацията потвърдиха, че част от клубовете са издигнали кандидатурата на вицепрезидента Кьосев. Кандидатурата бе внесена официално днес в деловодството.    Борислав Кьосев ще разкрие повече подробности около своята кандидатурата на специална пресконференция, която ще се състои на 12 декември (четвъртък) от 13:00 часа в Пресклуб България.  ", "date": "2019.12.11", "title": "И Борислав Кьосев се пуска за президент на волейбола"}
{"url": "http://epicenter.bg/article/Megan-namekna-kakvo-smyata-da-podari-na-Hari-za-Koleda/201199/10/100", "text": "Меган Маркъл, без да иска намекна какво смята да подари на принц Хари за Коледа. Още преди години херцогинята на Съсекс в личния си блог разкри кои са подаръците, които наистина ще зарадват половинката ни, пише „Daily Express“.  Тя призова читателите си да бъдат креативни. „Лесно е да купиш нова тениска на приятеля или мъжа си, но вместо това му подари нещо забавно и оригинално, което наистина ще го зарадва”, съветва Меган. Според нея интересен подарък е кутия с цветни чорапи, колкото и странно да звучи. Вероятно принц Хари ще получи наистина оригинален подарък от съпругата си. Тази Коледа ще е малко по-различна от традиционната в кралското семейство. Принц Хари и Меган Маркъл решиха да не празнуват празника с кралицата, а да се отдадат на семейна почивка в САЩ, където ще останат до края на годината. Двамата ще прекарат празниците с майката на херцогинята.    Източник: Нова.тв", "date": "2019.12.11", "title": "Меган намекна какво смята да подари на Хари за Коледа"}
{"url": "http://epicenter.bg/article/Posten-borsh-s-kiselo-zele/201254/9/25", "text": "1/4 малка кисела зелка  1 бр. морков  целина (глава)  1 бр. картоф  100 г грах  100 г зелен фасул  500 мл зелева чорба  магданоз, целина (стръкове)  червен пипер черен пипер сол  Нарязаното кисело зеле се задуава с малко вода и олио. Прибавят се  нарязаните на дребно морков и целина. Яатието се поръсва с червен пипер, разбърква се и се долива 1 - 1.5 л. вода.   След като заври, се прибавят нарязания на кубчета картоф, граха и зеления боб.   10 минути преди сваряването на всички продукти ястието се поръсва с черен пипер и се долива зелевата чорба.   Котлонът се изключва и когато боршът спре да ври, се слагат нарязаните стръкове магданоз и целина.   Супата се сервира с кисело мляко. Може да се консумира и студена.", "date": "2019.12.11", "title": "Постен борш с кисело зеле"}
{"url": "http://epicenter.bg/article/Dots--Kalaykov--Nyama-opasnost-ot-zatvaryane-na-drugi-otdeleniya-v-stolichnata-pediatriya/201232/2/0", "text": "Няма риск от затваряне на други отделения в столичната детска болница, каза пред журналисти доц. Димитър Калайков, заместник- директор на лечебното заведение. Това съобщава novini.bg.   Той беше помолен за коментар по повод твърдения на работещи в болницата, че съществува опасност да бъде преустановена работата на някои отделения, както беше спрян приемът в интензивното отделение. От затварянето на интензивното отделение до днес не сме се срещали с министъра на здравеопазването, посочи още лекарят.    Все още болницата търси анестезиолог, който да работи в интензивното отделение, но той трябва да бъде обучен за работа с деца, подчерта доц. Калайков и обясни, че не всеки такъв специалист може да поеме работата в интензивното отделение. По думите му в детската болница, такава каквато съществува в момента, анестезиологът не е натоварен непрекъснато, защото болницата не е многопрофилна, което пък води до спад в квалификацията му.    В лечебното заведение има достатъчно лекари, но липсва необходимият брой медицински сестри, каза още доц. Калайков. Това обаче не означава, че ще се преустанови дейността ни, добави той. Възнагражденията на работещите в детската болница се повишиха, а и от 1 януари следващата година се очаква ново увеличение, тъй като се очаква да се повишат цените на някои клинични пътеки в областта на педиатрията, каза още той. ", "date": "2019.12.11", "title": "Доц. Калайков: Няма опасност от затваряне на други отделения в столичната педиатрия"}
{"url": "http://epicenter.bg/article/Ruski-toprazuznavach-idva-v-Sofiya-na-mezhdunarodna-konferentsiya/201234/2/0", "text": "Руски топ разузнавач идва за международна конференция в София. Арм. ген. Вячеслав Трубников, бивш директор на службата за външно разузнаване на Русия, е един от основните докладчици на форума ,,Примаковски четения – 2019 г.” на тема ,,Политическо лидерство в многополюсния свят”.   Събитието е организирано от Форум ,,България - Русия”, Института за световна икономика и международни отношения ,,Евгений Примаков” (ИМЭМО) към Руската академия на науките, Института по лидерство (ИИРЛИС) към УниБИТ и Посолството на Руската федерация в Република България. С приветствия към участниците ще се обърнат г-н Кристиян Вигенин – зам.-председател на Народното събрание, г-н Красимир Каракачанов – зам.-председател на Министерския съвет, и посланикът на Руската федерация в България Анатолий Макаров. Ще бъде връчена ежегодната награда за „Лидерство в държавността за 2019 г.” на акад. Евгений Примаков (посмъртно). Доклади в първия ден на конференцията ще изнесат учени и общественици от Русия и България, сред които са акад. Александър Динкин, президент на ИМЭМО, арм. ген. Вячеслав Трубников, бивш директор на службата за външно разузнаване на Русия, проф. Надежда Арбатова, д-р Юрий Квашнин, чл.-кор. Васил Проданов, чл.-кор. Иван Гранитски, д-р Маргарита Попова – вицепрезидент на РБ (2012-2017), проф. Стоян Денчев и др. Международната конференция ще продължи своята работа и на 13 декември (петък) от 10:00 ч. в УниБИТ, зала Тържествена, бул. „Цариградско шосе” № 119.    ", "date": "2019.12.11", "title": "Руски топразузнавач идва в София на международна конференция!"}
{"url": "http://epicenter.bg/article/Sacheva--Zapochvame-razgovori-sas-Sinoda--parlamentarnite-grupi-i-NPO-za-Zakona-za-sotsialnite-uslugi/201236/2/0", "text": "Започваме разговори с парламентарните групи и НПО за Закона за социалните услуги, изпратили сме молба за среща със Светия Синод. Това каза министърът на труда и социалната политика Деница Сачева по време на брифинг в Народното събрание, предаде репортер на Агенция „Фокус“.   \"Още веднъж за пореден път искаме да подчертаем, че Законът за социалните услуги не третира отнемане на деца от семействата и няма за цел да прави това. Точно обратното с него се въвеждат стандарти за качество, въвеждат се възможности за това да има по-голяма инвестиция в самите социални работници, тяхното обучение, квалификация, включително по отношение на тяхната професионална отговорност.   Това, което се случва последно време в обществото, безспорно не може да ни остави несъпричастн. Не можем да проявяваме високомерие към страховете на хората. Казах, че ще започнем диалог и разговори с всички групи. Започваме разговори с парламентарно представените партии. Днес ще има среща с НСОРБ. Изпратила съм молба за среща със Синода. Очаквам да получа отговор, за да можем да направим среща с Българската православна църква, да чуем тяхното мнение, тяхното становище и това, което ги притеснява в закона. Следващата седмица ще има срещи с НПО, включително с организициите на хората с увреждания, както и с организации на протестиращите\", допълни още Сачева. Тя посочи, че от началото на следващата година ще бъдат проведени регионални дискусии в 6 области в България, за да се съберат максимално.    \"Законът не се отнася до отменане на деца, в този закон се регламентират всички грижи, които полагаме към възрастни хора, хора с увреждания и семейства, които имат нужда от подкрепа\", повтори Сачева.    \"В момента ние все още разговаряме с хората. Не сме инициирали проверки кой пуска фалшиви новини и кой в момента буни различни страхове, но сме готови в случай, че видим, че има съзнателна злоупотреба, да сезираме прокуратурата\", допълни Сачева.", "date": "2019.12.11", "title": "Сачева: Започваме разговори със Синода, парламентарните групи и НПО за Закона за социалните услуги"}
{"url": "http://epicenter.bg/article/Denitsa-Sacheva-stana-chlen-na-nadzorniya-savet-na-NOI-s-reshenie-na-kabineta/201238/2/0", "text": "Новият социален министър Деница Сачева стана член на надзора на НОИ с решение на кабинета.       Министерският съвет прие Решение за промени в състава на Надзорния съвет на Националния осигурителен институт. По закон надзорът се състои от по един представител на всяка от национално представителните организации на работодателите и синдикатите и равен на тях брой членове, определени от правителството, един от които задължително е заместник изпълнителен директор на Националната агенция за приходите.  Във връзка с Решение на Народното събрание от 3 декември за персонални промени в Министерския съвет се освобождава досегашният член на правителството в Надзорния съвет на НОИ Бисер Петков и се определя нов член - Деница Сачева.  Също така, по предложение на Министерството на финансите от състава на Надзорния съвет на Националния осигурителен институт е освободена Илияна Владова, като за нов член се определя Росица Спасова - началник на отдел в дирекция „Държавни разходи“ в Министерството на финансите.       Близо 110 млн. лв. от резерва за изпълнение на проекти от приоритетните оси „Устойчиво и интегрирано градско развитие“ и „Регионална социална инфраструктура“ на Оперативна програма „Региони в растеж“ 2014-2020 г. се пренасочват към проекти за здравеопазване, енергийна ефективност, образование и ремонт на пътища. Правителството одобри промяната по предложение на Управляващия орган на програмата след преглед на нейното изпълнение и необходимостта от преразпределяне на разполагаемия финансов ресурс.  25 млн. лв. ще бъдат насочени допълнително за изпълнение на мярката „Подкрепа за енергийната ефективност в опорни центрове в периферните райони“. По нея се финансират проекти за подобряване на енергийната ефективност на административни и жилищни сгради в 28-те по-малки града. Санирането им води до намаляване на крайното енергийно потребление, емисиите на парникови газове и спомагат за постигане на индикативните национални цели за пестене на енергия.  С 20 млн. лв. ще бъде увеличена Приоритетна ос „Регионална здравна инфраструктура“. Ресурсът ще бъде предоставен за купуване на медицински хеликоптер и осигуряване на необходимата инфраструктура за неговото използване, като по този начин освен подобрено качество на медицинските услуги ще може да бъде предоставяна и по-навременна помощ при спасителни действия. Мярката кореспондира с националното значение на качеството и обхвата на спешната медицинска помощ и идентифицирани нужди от страна на Министерството на здравеопазването.  Малко над 57 млн. лв. ще бъдат пренасочени за подобряване на свързаността с европейската TEN-T пътна мрежа. Средствата са по приоритетна ос „Регионална пътна инфраструктура“ за рехабилитация на участъци от републиканската пътна мрежа. Предвижда се е част от ресурса в размер на 2 млн. лв. да се финансира и внедряване на интелигентни системи, които да подпомогнат осигуряването на високо равнище на безопасност и сигурност на пътната инфраструктура.  Над 6 млн. лв. ще бъдат допълнителните средства за приоритетна ос „Регионална образователна инфраструктура“. Те ще се изразходят за подобряване на регионалната образователна инфраструктура, като ще бъде осигурена възможност за осигуряване на съвременно спортно оборудване в средните училища.  В изготвените предложения за промени в оперативната програма се предвижда включване на нови бенефициенти и партньори, с оглед да се гарантира успешното прилагане на допълнителните мерки, насочени към надграждане на подкрепяните дейности.  Предлаганите изменения в ОПРР 2014-2020 бяха обсъдени и одобрени на проведеното 15-то заседание на Комитета за наблюдение на програмата, като бе взето и решение да бъдат предприети необходимите действия за промяна на оперативната програма, включително водене на преговори със службите на Европейската комисия до окончателното одобрение на изменението.  Промените в ОПРР 2014-2020 не водят до увеличаване на общия ресурс в бюджета на програмата или промяна в размера на планираното национално финансиране. Не се нарушават регламентираните изисквания за тематична концентрация и минимални размери на разпределените средства.        Правителството предлага на Президента на Република България да издаде указ, с който да назначи полковник Юлиян Радойски на длъжността „Началник на Висше военновъздушно училище „Георги Бенковски” и да го удостои с виеше офицерско звание „бригаден генерал”, считано от 01.01.2020 г.  С друго свое решение Министерският съвет предлага на Президента на Република България да издаде указ, с който да освободи генерал-майор Красимир Кънев от длъжността „Директор на Щаба на отбраната“ и да го назначи на длъжността „Национален военен представител в Националното военно представителство в Съюзното командване по операциите“ в Монс, Белгия, считано от 01.01.2020 г.        Правителството прие решение за участие на България с национален щанд на най-мащабното Международно изложение за селско стопанство и хранителна промишленост и градинарство „Зелена седмица Берлин 2020“. То ще се проведе в периода от 17 до 26 януари 2020 г. в Берлин, като страната ни ще участва за 31-ви път. Събитието предоставя възможност на българските изложители да покажат своите продукти и да популяризират родни храни и напитки пред германските потребители и пазар.  За първи път България ще участва с национален щанд на Международния салон на сиренето и млечните продукти в рамките на Международното селскостопанско изложение „СИА 2020“, което ще се проведе от 23 до 26 февруари 2020 година в Париж. Събитието предоставя на българските изложители възможността да промотират качествата на бялото саламурено сирене, българското кисело мляко и млечните продукти. Пред френските и чуждестранни потребители ще бъде популяризирана уникалната българска бактерия - Лактобацилус булгарикус.  Част от разходите по подготовката и участието на България в двете изложения се предвижда да бъдат осигурени по линия на Държавна помощ „Помощ за участие в изложения“. Чрез нея ще бъдат подпомогнати българските производители, които ще участват в изложенията и са заети с първично производство на земеделска продукция в сектор „Растениевъдство“ и „Животновъдство“ или извършват дейност в преработката на земеделски продукти.        Правителството одобри заявяването от българска страна на намерение за участие като контрибутор с финансов принос в 19-то захранване на Международната асоциация за развитие (MAP).  В съответствие с решението на Министерския съвет заявяването от Република България на намерение за финансов принос в размер на 2,7 млн. евро се обвързва с изпълнение на вътрешноправните процедури на българската страна и сключване на споразумение за финансов принос с Асоциацията при условие за последваща ратификация. Република България е поканена да заяви свой принос по обсъжданото в момента 19-то захранване, докато заявлението на страната ни за членство в MAP се разглежда.  MAP е създадена през 1960 г. и е единствената от 5-те организации от Групата на Световната банка, в която към момента България не членува. Асоциацията допълва дейността на Международната банка за възстановяване и развитие, като подпомага най-бедните страни чрез предоставяне на заеми при субсидиарни условия, безвъзмездни помощи и техническа помощ, а също така се ангажира с облекчаване на дълг по линия на различни инициативи.  В MAP към момента членуват всички държави-членки на Европейския съюз (ЕС) с изключение на България и Малта, като повечето от страните участват като контрибутори и се включват в отделните захранвания на институцията с безвъзмезден донорски принос.  Поканата към България за участие като контрибутор в 19-то захранване на MAP и заявяването на намерение за подобно участие е с разбирането, че наред с членството на страната в Асоциацията, то ще укрепи ролята и видимостта на страната ни в международната общност.        Министерският съвет одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на финансите за 2019 г. От тези вътрешнокомпенсирани промени 500 000 лв. се предоставят по бюджета на Националния компенсационен жилищен фонд за изплащане на нововъзникнали задължения за левови компенсации на граждани, отговарящи на нормативно установените изисквания като притежатели на многогодишни жилищно-спестовни влогове. Средства в размер на 33 666 400 лв. се предоставят за изграждане и управление на отказоустойчива, резервирана, производителна, защитена и документирана информационна и комуникационна инфраструктура на Националната агенция за приходите, както и за доставка на мобилна рентгенова система и текуща издръжка по бюджета на Агенция „Митници“. Промените са в рамките на утвърдените разходи по бюджета на Министерството на финансите за 2019 г.  Правителството одобри също вътрешнокомпенсирани промени в размер на 2 990 000 лева по бюджета на Министерство на правосъдието за 2019 г. Намаляват се утвърдените разходи по „Политика в областта на правосъдието“ и по бюджетна програма „Правна рамка за функционирането на съдебната система“ с общо 2 800 000 лв., както и утвърдените разходи по бюджетна програма „Администрация“ със 190 000 лв. Със същия размер средства се увеличават утвърдените разходи по „Политика в областта на изпълнение на наказанията“ по бюджетна програма „Затвори - изолация за правонарушителите“.  С вътрешнокомпенсирани промени по бюджета на Министерството на регионалното развитие и благоустройството за 2019 г. ще се покрие недостигът на средства по едни бюджетни програми на ведомството, за сметка на икономия на средства от други. 3 238 160 лв. е недостигът на средства по Политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита. Тези средства ще бъдат компенсирани чрез намаление на разходите по други три политики, а именно - за интегрирано развитие на регионите, ефективно и ефикасно използване на публичните финанси и финансовите инструменти за постигане на растеж и подобряване качеството на жизнената среда; политика в областта на подобряване на инвестиционния процес чрез усъвършенстване на информационните системи на кадастъра и имотния регистър, подобряване качеството на превантивния и текущ контрол в строителството и на строителните продукти; бюджетна програма „Ефективна администрация и координация“. По тези политики има икономия на средства в резултат на нисък процент усвояване на предвидения финансов ресурс за тях. Промяната е в рамките на утвърдените разходи по бюджета на МРРБ за 2019 г. и не води до въздействие върху държавния бюджет.  Вътрешнокомпенсирани промени се правят и на утвърдените разходи по области на политики/бюджетни програми по бюджета на Министерството на труда и социалната политика за 2019 г. Преразпределението ще доведе до преструктуриране на предварително разчетения финансов ресурс с цел обезпечаване на нормалното функциониране на основните структури към министъра на труда и социалната политика през 2019 г. и постигане на заложените основни стратегически и оперативни цели на министерството.  Вътрешнокомпенсираната промяна по бюджета на Министерството на околната среда и водите за 2019 г. има за цел преразпределение на средства във връзка с реализирани икономии по политика в областта на опазването и ползването на компонентите на околната среда и политика в областта на Националната система за мониторинг на околната среда и информационна обезпеченост. Промените няма доведат до допълнителни разходи по бюджета на МОСВ, тъй като промяната се извършва в рамките на утвърдените разходи по бюджета на ведомството.  Промените по бюджета на Министерството на транспорта, информационните технологии и съобщенията за 2019 г. касаят преразпределяне на утвърдените разходи между политиките и програмите, като също не се променя общият бюджет на министерството.     8 835 770 лв. ще получат общините за изплащане на обезщетения на персонала след прекратени правоотношения през месеците септември-октомври 2019 г. Средствата за обезпечаване на Национална програма „Оптимизиране на вътрешната структура на персонала“ за 2019 година ще се осигурят от бюджета на Министерството на образованието и науката за 2019 г. и чрез преструктуриране на разходите в централния бюджет за настоящата година.      Министерският съвет одобри и предложи на Народното събрание да ратифицира изменение на Споразумение за предоставяне на консултантски услуги между Министерство на околната среда и водите и Международната банка за възстановяване и развитие, подписано на 4.12.2019 г.  С решението се удължава срокът на действие на Споразумението за предоставяне на консултантски услуги до 31.05.2020 г. Целта е да се осигури ефективно изпълнение на договорените практически дейности по Плана за изграждане на капацитет за изпълнение на Дейност №3 „Институционална координация и ангажираност“. С изпълнение на Споразумението Световна банка оказва съдействие на МОСВ за разработване на Национална програма за качество на атмосферния въздух и Национална програма за намаляване на общите годишни емисии на серен диоксид, азотни оксиди, летливи органични съединения, фини прахови частици и амоняк в атмосферния въздух.  Споразумението се финансира със средства от европейските структурни и инвестиционни фондове 2014-2020 г., предоставени чрез Оперативна програма „Околна среда 2014-2020 г.“. Изменението на споразумението не засяга общата бюджетна рамка на проекта и не изисква допълнително финансиране.        Правителството разреши продажба на два високоволтови електропроводи, собственост на „Напоителни системи“ ЕАД, разположени на територията на клон „Черно море“. Продажбата на активите ще се осъществи чрез пряко договаряне с „Електроразпределение Север“ ЕАД при начални цени не по-ниски от пазарната стойност, определена от независим оценител.  На Териториалната дирекция на НАП - Велико Търново се предоставя безвъзмездно имот - публична държавна собственост. Имотът с площ 31,18 кв. м. включва две помещения на първи етаж в сграда, намираща се на пл. „Център“ № 2 във Велико Търново. Досега в тях работеше Националната служба за съвети в земеделието към Министерството на земеделието, храните и горите, но службата ще бъде преместена в други две стаи, на втория етаж, в сграда на ул. „Христо Ботев“ № 2 в града.  Българският институт по метрология и Патентното ведомство на Република България получават управлението на държавни имоти. Институтът ще управлява едноетажна сграда с площ 61 кв. м на бул. „Д-р Г. М. Димитров“ № 54 в София. Имотът вече е предоставен за нуждите на БИМ. Самостоятелен обект с площ 64,74 кв. м в административна сграда на столичния бул. „Д-р Г. М. Димитров“ № 526 получава Патентното ведомство на Република България.        Правителството прие Решение, с което одобрява финансирането на публична общинска инфраструктура по реда на Закона за насърчаване на инвестициите.  От бюджета на Министерството на икономиката на Община Божурище ще се предоставят средства за изграждане на елементи от общинска пътна инфраструктура. Те ще бъдат отпуснати за реконструкция и рехабилитация на част от общински път Костинброд. Ремонтът се извършва във връзка със сертифициран проект по ЗНИ - „Кока-Кола Хеленик Ботълинг Къмпани България“ АД - „Разширение на производствен център на Кока-Кола в Костинброд, 2020“.      Правителството прие решение за временно прекратяване на дейността на Посолството на Република България в Сана, Република Йемен от 1 януари 2020 г.  Ситуацията на несигурност в Република Йемен затрудняват дейността на посолството. Решението за временно затваряне на посолството в Сана ще позволи да бъдат спестени бюджетни средства за административни разходи.  Дейността на посолството ни в Република Йемен ще може да бъде възобновена, след като обстановката по сигурността в йеменската столица се нормализира.        Правителството предложи на Народното събрание да ратифицира Споразумение в сферата на социалната сигурност между Република България и Квебек. Документът беше подписан на 19 септември в Квебек и ще влезе в сила на първия ден от четвъртия месец, следващ размяната на ратификационните документи.  Влизането в сила на това Споразумение ще даде възможност на хората, работили в България и в Квебек, да реализират както пенсионните права, зависещи от пребиваване по федералното законодателство на Канада, така и пенсионни права, зависещи от вноски по квебекския пенсионен план.        Министерският съвет одобри българската позиция за заседанието на Съвета на Европейския съюз по земеделие и рибарство, което ще се проведе на 16-17 декември в Брюксел. Очаква се министрите да продължат дискусията за Стратегическите планове от пакета за реформа на Общата селскостопанска политика (ОСП) след 2020 г. Дискусията и обмена на мнения ще бъдат фокусирани върху изготвения от Финландско председателство доклад за напредъка. България поддържа позицията си за проява на по-висока финансова амбиция по отношение на дела на обвързаната подкрепа. От голямо значение за поддържане стабилността на доходите на земеделските стопани в уязвимите сектори е и запазването на преходната национална помощ и след 2020 г. По отношение развитието на селските райони и мониторинга на качеството на изпълнението, поддържаме позицията си, че въвеждането на годишни цели следва да отпадне и да бъде заменено от поставяне на цели в средата и в края на програмния период. В областта на рибарството се очаква да бъде прието Предложението за Регламент на Съвета за определяне на възможностите за риболов на някои рибни запаси и групи рибни запаси за 2020 година в Средиземно море и Черно море.  Правителството одобри също резултатите от проведеното на 18 ноември заседание на Съвета на ЕС по земеделие и рибарство. Тема на обсъждане беше пакетът за реформата на ОСП след 2020 г. относно климатичните и екологични цели на политиката. Предлага се въвеждане на единен процент или фиксирана сума за тях в рамките на целия бюджет на Стратегическия план за ОСП. Предложението на Председателството бе приветствано от голяма част от делегациите. Някои от тях подкрепиха гъвкавостта, което това предложение би предоставило на държавите-членки. Няколко министри използваха още веднъж възможността да заявят, че по-висока екологична и климатична амбиция следва да бъде съпътствана от адекватен бюджет за ОСП. В допълнение по темата за реформата на ОСП, Европейската комисия представи две предложения за Регламенти относно преходните правила за ОСП, които бяха одобрени от министрите. Беше представена декларация, изготвена по инициатива на България, за включване в Регламента за преходните правила на възможността за прилагане на Преходната национална помощ, на финансови нива, не по-ниски от тези за 2020 г. Документът бе подкрепен от делегациите на Кипър, Чехия, Унгария, Полша, Румъния и Латвия.  На 21 ноември в гр. Брюксел се проведе заседание на Съвета на ЕС по образование, младеж, култура и спорт, част „Култура и аудиовизия“. Приета бе Резолюция на Съвета на ЕС и представителите на правителствата на държавите членки, заседаващи в рамките на Съвета, относно културното измерение на устойчивото развитие. Финландското председателство бе включило в дневния ред на заседанието и дебат на тема: „Силни страни, иновационен потенциал и конкурентоспособност в световен мащаб на европейските културни, творчески и аудиовизуални индустрии“. По време на заседанието, българската делегация предостави и информация по темата: „Добри практики в областта на защитата на културно наследство - Връщане на археологически предмети на България“. Точката в дневния ред бе включена по искане на страната ни с цел да се подчертае необходимостта и важността от сътрудничество на ниво ЕС в борбата с трафика на културни ценности за защитата на общото европейското наследство за бъдещите поколения.        Концесионният договор за добив на строителни материали - андезитобазалти, от находище „Бозалъка“ ще бъде прекратен едностранно от държавата поради неизпълнение на основни договорни задължения от страна на концесионера. Това реши Министерският съвет на днешното си заседание. Концесионерът на находището - хасковското дружество „Финтекс“ ООД, не е превел необходимите концесионни плащания, не е предоставил банкова гаранция, обезпечаваща изпълнението на паричните задължения и задълженията, свързани с опазване на околната среда. Не са представени и годишни работни проекти, както и отчети за добитите количества строителни материали. Находище „Бозалъка“ се намира на територията на община Момчилград, област Кърджали. През май 2008 г. за него е сключен концесионен договор с 25-годишен срок с „Финтекс“ ООД.  Концесионният договор за добив на неметални полезни изкопаеми - флуоритова суровина, от находище „Лукина падина“ ще бъде прекратен по взаимно съгласие на страните, след като правителството одобри искането на концесионера. Находище „Лукина падина“ се намира на територията на община Чипровци, област Монтана. През юли 2005 г. за него е сключен концесионен договор с „Н и Н Трейдинг“ ООД, гр. Карара, Италия. С допълнително споразумение от февруари 2011 г. правата и задълженията по концесията са прехвърлени изцяло на „България флуорит“ ЕООД, гр. София. В искането си за прекратяване на договора концесионерът посочва, че не извършва производствена дейност от 28 януари 2016 г.  Също по взаимно съгласие и като се одобрява искането на концесионера ще бъде прекратен концесионният договор за добив на строителни материали - пясъци и чакъли, от находище „Картал тепе“. Находището се намира на територията на община Лесичово, област Пазарджик. Концесионният договор за него е сключен през септември 2003 г. с пазарджишкото дружество „Врис“ ЕООД. В искането си за прекратяване на договора дружеството посочва, че не осъществява добивна дейност от находището поради липса на технологична възможност за изземване на подземното богатство.    „Родопи Еко Проджектс“ ЕООД е новият концесионер на находищата „Мързян“, „Шумачевски дол-Андроу“ и „Гюдюрска“    „Родопи Еко Проджектс“ ЕООД, гр. Златоград, е новият концесионер на участък „Мързян-север“ на находище „Мързян“. Дружеството е също така новият концесионер на находище „Шумачевски дол-Андроу“, както и на участък „Южна Петровица“ на находище „Гюдюрска“. Това реши Министерският съвет на днешното си заседание, одобрявайки поисканата от предишния концесионер промяна.  И в трите находища се добиват оловно-цинкови руди. Участък „Мързян-север“ на находище „Мързян“, както и находището „Шумачевски дол-Андроу“ се намират на територията на община Златоград, област Смолян. Концесиите за тях са предоставени през 2004 г. за срок от по 35 години на „Горубсо-Златоград“ АД. Участък „Южна Петровица“ на находище „Гюдюрска“ също е разположено на територията на община Златоград. Концесията за него е предоставена през 2004 година за 12 години на „Горубсо-Златоград“ АД, а през 2014 година срокът на предоставената концесия е продължен с още 15 години.  С днешните решения на МС правата и задълженията по трите концесии се прехвърлят изцяло на „Родопи Еко Проджектс” ЕООД. Условията по концесионните договори остават без промяна. Възможността за прехвърляне на права и задължения по предоставена концесия е регламентирана в чл. 25, ал. 2 от Закона за подземните богатства.    С по 15 години се удължават концесионните договори за находищата „Долни Дъбник“ и  „Горни Дъбник“    С по 15 години ще бъдат удължени концесионните договори за находищата „Долни Дъбник“ и „Горни Дъбник“, област Плевен. Това реши Министерският съвет на днешното си заседание, приемайки исканата промяна от концесионера - „Проучване и добив на нефт и газ“ АД. От дружеството мотивират искането си с наличието на оставащи запаси в находищата, които биха останали неиззети.  Концесионните договори за двете находища са сключени през 2003 г. за срок от по 17 години.        Шуменското дружество „Автомагистрали-Черно море“ АД ще добива строителни материали - варовици, от находище „Хитрино-4“. Това е регламентирано в решение на Министерския съвет, взето днес, с което дружеството е определено за концесионер.  Находище „Хитрино-4“ е разположено в землището на с. Сливак, област Шумен. Концесията за него се предоставя за срок от 35 години. През този период дружеството ще инвестира над 480 хил. лв. в производствената дейност. Очакваните концесионни плащания за целия период ще надхвърлят 1.8 млн. лв. без ДДС. В съответствие с изискванията на Закона за подземните богатства, тези приходи постъпват в държавния бюджет и в бюджета на общината по местонахождение на концесионната площ - в случая това е Хитрино.    Откриват се процедури за възлагане на концесия на морските плажове „Градина - Централен“ - част 2 и „Елените”    Министерският съвет взе решение да бъдат открити процедури за възлагане на концесия за морските плажове „Градина - Централен“ - част 2 в община Созопол и „Елените“ в община Несебър, област Бургас. Целта е обезопасяване на плажовете и предоставяне на услуги от обществен интерес за срока на концесиите.  Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е 20 години. Той е обусловен от гледна точка на срока за откупуване на инвестициите и визията за дългосрочно развитие на морските плажове.  Размерът на минималното годишно концесионно възнаграждение за плажа „Градина - Централен“ - част 2 е 55 757 лв. без ДДС, а за „Елените“ - 146 350 лв. без ДДС. Този размер е определен съгласно приетата от Министерския съвет Методика за определяне минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие.  Двата морски плажа ще бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.        Министерският съвет прие проект на Протокол за изменение на Спогодбата между правителството на Република България и правителството на Република Узбекистан за избягване на двойното данъчно облагане на доходите и имуществото (СИДДО), подписана на 24.11.2003 г.  Основната причина, която налага промяната, се дължи на факта, че част от разпоредбите на действащата спогодба не съответстват на измененията в модела на данъчна спогодба на Организацията за икономическо сътрудничество и развитие (ОИСР), който България следва в своята договорна практика, както и заради последните развития в областта на международното данъчно облагане за противодействие на свиването на данъчната основа и прехвърлянето на печалби.  Моделът на СИДДО на ОИСР е претърпял няколко редакции, като последната редакция е от 2017 г. - във връзка с проекта на Организацията за противодействие на свиването на данъчната основа и прехвърлянето на печалби (Base Erosion and Profit Shifting - BEPS Package). Над 125 държави и юрисдикции обединиха усилията си, за да си сътрудничат при прилагането на съответните мерки чрез създаването на Приобщаващата рамка по въпросите на BEPS (Inclusive Framework). От 01.06.2016 г. България е член на Приобщаващата рамка и е интензивно ангажирана с работата по изпълнение на „минималния стандарт“ на Проекта BEPS.  Проектът BEPS предлага на държавите решения за преодоляване на различията в съществуващите международни данъчни правила, които позволяват на компаниите, чрез използването на схеми за агресивно данъчно планиране, да минимизират данъчните си задължения, прехвърляйки изкуствено корпоративните си печалби към юрисдикции с ниски или нулеви данъчни ставки. Едновременно с това, мерките по Проекта BEPS създават предпоставки за по-голяма данъчна предвидимост и правна сигурност за компаниите, чрез намаляване на споровете между бизнеса и администрациите или по-ефективното им разрешаване, при прилагането на новите международните данъчни правила и изисквания.        Оптимизиране броя на стратегическите документи за регионално развитие, въвеждането на нов подход в политиката за управление на регионите за балансирано развитие и увеличаване функциите и правомощията на Регионалните съвети за развитие. Това предвиждат промени в Закона за регионалното развитие, които бяха приети от Министерския съвет. С тях се цели създаване на условия за по-балансирано развитие на територията, както и нов, по-адекватен подход към регионалната политика в страната.  Една от мерките предвижда обединяване на документите за регионално развитие и пространствено планиране на национално ниво, на ниво район (NUTS2) и на ниво община и отпадането на стратегическите документи на областно ниво. Така ще се гарантира по-високо качество на стратегическите документи, с по-ясна насоченост и фокус върху специфични цели, както и ще се подобри и опрости процесът на наблюдение, контрол и оценка. Ще се намали и административната тежест и обем на събираната и обработвана информация за целите на регионалното и пространствено развитие и ще се прецизират съставът, отговорностите и функциите на звената за управление в съответствие с изискването за повишаване на ефективността на тяхната работа.  Стратегическите документи за регионално и пространствено развитие ще включват Национален документ за регионално и пространствено развитие, който определя дългосрочните перспективи, цели и приоритети на държавната политика за устойчиво развитие на националната територия, документи за интегрирано териториално развитие за районите от ниво 2, които ще определят средносрочните цели, приоритети и перспективи за устойчиво интегрирано регионално и местно развитие на територията на съответния район. Предвижда се разработването на документи за интегрирано развитие на община, които ще определят средносрочните цели и приоритети за нейното устойчиво развитие и връзките й с други общини. Това ще се постигне чрез обединяване на общинския план за развитие с интегрирания план за градско възстановяване и развитие в нов документ, който включва характеристиките на двата документа.  Промените предвиждат и да се засили ролята на Регионалните съвети за развитие /РСР/ в посока ефективност и споделена отговорност в управлението на регионалната политика. Регионалните съвети за развитие в районите от ниво 2 вече ще включват два състава — управленски и експертен, като няма да има център на управление, съсредоточен в даден град. Те ще изпълняват функции, свързани с изпълнението на интегрираните териториални стратегии за развитие на районите и ще участват в процеса на предварителен подбор на проекти, съфинансирани от Европейските фондове.  Законът предвижда още Националната концепция за регионално и пространствено развитие да бъде със срок до 15 години без елементите на техническата инфраструктура, които се планират за период до 30 години. Подготовката за следващия програмен период 2021-2027 г. и Европейските структурни и инвестиционни фондове ще се използва като ускорител на промяната на модела за изпълнение на регионалната политика.        Министерският съвет прие изменения в Правилника за прилагане на Закона за собствеността и ползването на земеделските земи. С направените промени на подзаконовата нормативна уредба са разписани ясни и подробни правила за провеждане на търговете за продажба на свободните имоти в бившите стопански дворове. Целта е да се разграничи процедурата за провеждане на търг за съседни имоти от тази за общите търгове. При търговете, на които могат да участват само собственици на имоти - съседни на имотите, предложени на търга, се регламентират специални условия за участие. Въвежда се изрично изискване за създаване на конкурентна среда при провеждането им.  По отношение на свободните имоти в стопанските дворове, върху които след 01.03.1991 г. са изградени сгради и/или съоръжения от физически или юридически лица, е предложено да се обявяват за продажба само на общ търг. По този начин се дават равни възможности за участие на всички заинтересовани лица, в условията на свободна конкуренция.  Регламентиран е изричен ред за законосъобразно приключване на административното производство с годен за обжалване индивидуален административен акт. Това важи за случаите, в които министърът на земеделието, храните и горите не одобри изцяло или частично протокола на тръжната комисия за резултатите от търга, с което ще се даде възможност на участниците да защитят правата си по съдебен ред.  При извършването на годишните проверки за състоянието и ползването на земеделските земи от държавния поземлен фонд, по отношение на земите, отдадени под аренда за създаване и отглеждане на трайни насаждения, е въведено задължително изискване за извършване и на теренна проверка.        Правителството одобри Наредба за концесиите за добив на минерална вода. Приемането й е свързано с влизане в сила на новия Закон за концесиите от 02.01.2018 г., според който концесиите за добив на минерална вода се предоставят и изпълняват при условията и по реда на Закона за водите.  Наредбата определя реда за извършване на подготвителни действия и за провеждане на процедурата за предоставяне на концесиите за добив на минерални води изключителна държавна собственост и публична общинска собственост. Утвърждават се условията за изпълнение, изменение и прекратяване на концесионните договори за добив на минерални води.  Откриването на процедурата за предоставяне на концесия и определянето на концесионера се извършва с решение на концедента. Концедент за добив на минерални води изключителна държавна собственост е Министерски съвет, а за добив публична общинска собственост - Общинският съвет. Осигуряването на извършването на подготвителните действия и организацията по провеждането на процедурата за предоставяне па концесия са в компетенциите на министъра на околната среда и водите за държавните концесии, и на кмета на общината за общински те концесии.  Концедентът взема решение за приемане или отказ за изменение на концесионен договор по предложение съответно на министъра на околната среда и водите или кмета на общината. Те сключват концесионния договор и осъществяват контрола върху изпълнението му.        Министерският съвет прие решение за утвърждаване на актуализирани годишни разчети на сметката за средствата от Европейския съюз на Държавен фонд „Земеделие“ за 2019 г.  Извършени са промени в приходите, разходите и трансферите за привеждане на показателите в съответствие с очакваното изпълнение на сметката.  Основната цел на изменението е обезпечаване на директните плащания за кампания 2019, прехвърлени към Програмата за развитие на селските райони 2014 - 2020 г.  За изпълнение на заложените в програмата цели през декември 2019 г. се планират директни плащания за необлагодетелствани райони в размер до 83,8 млн. лв. публични средства. Плащанията ще са на база на вече подадените заявки от кампания 2019 г.  В разчетите за месец декември са предвидени и директни плащания по линия на Европейския фонд за гарантиране на земеделието в размер до 750 млн. лв., както и плащания по бюджетни програми „Развитие на селските райони”, „Селскостопански пазарни механизми“ и „Рибарство и аквакултури”.        Със свое постановление правителството прие график за използване на Централизирана автоматизирана информационна система „Електронни обществени поръчки“ (ЦАИС ЕОП), според изискванията на ЗОП.  Графикът съдържа два етапа. Първият, стартира на 1 януари 2020 г., като от тази дата възлагането на обществени поръчки чрез електронната платформа е задължително за три групи възложители: органите от изпълнителната власт - Министерския съвет, министерствата, държавните комисии и агенции, изпълнителните агенции, както и второстепенните разпоредители с бюджет към Министерството на финансите, създадени с нормативен акт, включително Централния орган за покупки за нуждите на органите на изпълнителната власт. Втората група възложители, които ще прилагат платформата от началото на 2020 г., са избрани между кметовете на големи общини, които са водещи през последните години по броя на възлаганите от тях обществени поръчки - Столична община, Пловдив, Варна, Стара Загора, Благоевград, Бургас и Русе. Обхванати са и представители на секторните възложители, които отново са подбрани между тези с най-голям опит, определен на база броя на възложените обществени поръчки - „Електроенергиен системен оператор“ ЕАД, ТЕЦ “Марица Изток 2“ ЕАД, “Мини Марица-изток“ ЕАД, Държавно предприятие “Пристанищна инфраструктура“ и “АЕЦ Козлодуй“ ЕАД.  Вторият етап стартира от 1 април 2020 г., като от тази дата всички останали възложители по ЗОП се задължават да възлагат обществени поръчки чрез ЦАИС ЕОП.  Приетият график ще доведе до оптимално натоварване на платформата и осигуряване на нейното стабилно функциониране, с оглед минимизиране на евентуални рискове от забавяне на поръчките при използването й от всички възложители. По този начин ще се създадат условия за постепенно и по-безпроблемно преминаване към изцяло електронно възлагане на договори за обществени поръчки.    Одобрени са средства за плащания към бенефициенти на отпаднали нередности или финансови корекции с влезли в сила съдебни решения    Правителството одобри допълнителни разходи за 2019 г. в общ размер на 2 142 819 лв. за дължими плащания към бенефициенти по влезли в сила съдебни решения за отменени финансови корекции. Средствата са разпределени, както следва: по бюджета на Министерството на икономиката за 2019 г. - 594 482 лв.; по бюджета на Министерството на околната среда и водите за 2019 г. - 1 140 722 лв.; по бюджета на Министерството на регионалното развитие и благоустройството за 2019 г. - 407 615 лв.  Решението е във връзка с предоставена информация за приключили съдебни производства, довели до пълна или частична отмяна на решения за налагане на финансови корекции, в резултат на което управляващите органи дължат възстановяване на суми на бенефициенти по оперативните програми за програмен период 2007-2013 г. На бенефициентите следва да бъдат платени тези суми, съгласно договора за безвъзмездна финансова помощ и съответното решение на съда.  Средствата се предоставят за сметка на преструктуриране на разходи и/или трансфери по централния бюджет за 2019 г.        Министерският съвет прие постановление за изменение и допълнение на Тарифата за таксите, които се събират съгласно Закона за хазарта.  Промените предвиждат включването на такси за разглеждане на документи по подадено искане за извършване на промени по издаден лиценз за организиране на хазартни игри онлайн.  Уеднаквява се подходът при предоставяне на услуги по електронен път, като таксата за тях ще бъде с 5 % по-ниска от съответната такса за същата административна услуга.  Заявяването по електронен път ще допринесе за намаляване броя на документите на хартиен носител при организиране на работния процес на администрацията, ще се рационализира съхраняването им и ще се ограничи административната тежест върху бизнеса чрез намаляване на държавната такса.  Създава се възможност заплащането на таксата по чл. 11 от Тарифата да се извършва по банков път.  Чрез приетото постановление са детайлизират и изискуемите документи, за да се гарантира по-голяма яснота и прецизност при обработването им.        Българските граждани с дипломатически и служебни паспорти ще могат да пътуват без виза до Тайланд. Това се предвижда в одобрено днес от Министерския съвет Споразумение между правителствата на Република България и Кралство Тайланд за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти.  Споразумението ще бъде подписано от заместник министър-председателя по правосъдната реформа и министър на външните работи Екатерина Захариева и министъра на външните работи на Тайланд Дон Прамудвинай на предстоящата 14-та среща на външните министри на Форум „Азия-Европа“ (АСЕМ), която ще се проведе на 15-16 декември 2019 г. в Мадрид.      Министерският съвет одобри позицията на Република България по дело пред Съда на Европейския съюз, което е образувано по искане на Европейския парламент за становище относно присъединяването на ЕС към Конвенцията на Съвета на Европа за превенция и борба с насилието над жени и домашното насилие (Истанбулската конвенция).  В рамките на делото ЕП отправя два въпроса към Съда на ЕС, по които могат да участват и държавите членки, за да изразят своята позиция по исканите въпроси.  Българското правителство дава положителен отговор на въпроса дали за сключването от името на ЕС на Истанбулската конвенция е необходимо Съветът на ЕС да приеме две процедурни решения, по подобие на възприетия при подписването й подход.  Вторият въпрос се отнася по същество до това дали е съвместимо с учредителните договори на ЕС Съюзът да сключи Истанбулската конвенция без наличие на общо съгласие на всички държави членки, в резултат на което те всички ще бъдат обвързани от тази конвенция.  По този въпрос правителството отговаря, че за сключването от името на ЕС на Истанбулската конвенция е необходимо общото съгласие на всички държави членки.  България не може да даде такова съгласие поради Решение № 13 от 27.07.2018 г. на Конституционния съд. В него се обявява, че Истанбулската конвенция не съответства на Конституцията на Република България.        Министерският съвет утвърди българската позиция за заседанието на Европейския съвет, което ще се проведе на 12-13 декември в Брюксел. Борбата с климатичните промени и бюджетната рамка на ЕС ще бъдат сред приоритетните теми в дневния ред.  България се застъпва за целта за постигане на климатична неутралност до 2050 г. Същевременно в борбата с климатичните промени, приоритетни за България, продължават да бъдат отчитането на националните особености, разходо- ефективността, правото на държавите членки да определят своя енергиен микс, спазването на принципите за технологична неутралност и солидарност и осигуряването на справедлив социален и икономически преход, включително чрез финансиране на европейско ниво.  На заседанието в Брюксел лидерите ще обсъдят ключови въпроси, свързани с бъдещия многогодишен бюджет на ЕС на основата на предложението на Финландското председателство. За България от водещо значение в преговорите продължава да бъде осигуряването на достатъчно средства за Кохезионната и Общата селскостопанска политика и тяхното справедливо разпределение, както и на адекватно финансиране за посрещане на новите предизвикателства пред ЕС.  Сред останалите теми, които ще бъдат обсъдени на заседанието в Брюксел, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация.  На 13 декември ще се проведе също заседание на Европейския съвет по чл. 50. Лидерите на държавите членки ще приемат заключения в рамките на процеса на оттегляне на Великобритания от ЕС.        Правителството одобри допълнителни разходи по бюджета на Министерство на отбраната за 2019 г.  Средствата в размер на 2 972 374 лв. са за закупуване на медицинска апаратура свързана с дооборудване на операционни зали за извършване на чернодробни трансплантации и проследяване на пациенти в клиниката по реанимация на Военномедицинска академия.        По решение на правителството с 824 119 000 лв. се увеличава размерът на ангажиментите за разходи, които могат да бъдат поети от Министерството на регионалното развитие и благоустройството през 2019 г.  Същите са предвидени за сключване договори за текущ ремонт и поддържане на републиканската пътна мрежа. Дейностите по превантивно, текущо и зимно поддържане и за ремонтно-възстановителни работи при аварийни ситуации ще бъдат със срок на изпълнение от 60 месеца и ще се извършват в рамките на утвърдените разходи по бюджета на Агенция „Пътна инфраструктура“ за съответната година.  С 350 962 401 лв. се увеличава максималният размер на новите задължения за разходи, които могат да бъдат натрупани от министерството през тази година. Промяната се налага поради извършено авансово плащане за изграждането на магистрала „Хемус“ през септември 2019 г. на „Автомагистрали“ ЕАД.      До 49 415 820 лв. се отпускат по бюджета на Министерството на регионалното развитие и благоустройството (МРРБ) за финансиране на Националното тол управление за 2019 г. Те са за възстановяване на разходи, направени за сметка на бюджета на Агенция „Пътна инфраструктура“ от началото на годината на база фактическо изпълнение. Средствата са предназначени за текущи и капиталови разходи.  За издръжка на Националното тол управление са предвидени 46 003 750 лв. От тях 11 000 200 лв. са за възстановяване на разходи по договора за проектиране, изграждане и въвеждане на електронната система за събиране на пътни такси на база време и на база изминато разстояние. Останалите средства са за оборудване на работни помещения на НТУ, разходи за поддържане на автомобилите на тол контрола, на терминалите за самотаксуване, режийни разходи и т. н.  Капиталовите разходи са 3 412 070 лв. От тях част от средствата са за софтуерна разработка за вторична интеграция между Агенция „Митници“, МВР и НТУ за пътни такси и разрешителни, счетоводен софтуер и др.  Разчетите са разработени на база анализ на разходите, свързани с действащи договори във връзка с функционирането на Националното тол управление.  Средствата за Национално тол управление за 2019 г. са планирани по централния бюджет, а не по бюджета на МРРБ и се отпускат с постановления на Министерския съвет.        Министерският съвет отпусна 279 968 812 лв. по бюджета на Министерството на регионалното развитие и благоустройството, респективно на Агенция „Пътна инфраструктура“, с които до края на годината ще бъдат разплатени строително-ремонтни дейности по републиканската пътна мрежа.  От тях 27 082 849 лв. са за изградения участък от АМ „Хемус“ от Ябланица до Боаза и за модернизацията на АМ „Европа“ в отсечката от Драгоман до Сливница. 10 180 117 лева са за 9,3- километровата отсечка на АМ „Хемус“ от Ябланица до Боаза, а 16 902 732 лв. - за участъка от Драгоман до Сливница.  Останалите 252 885 963 лв. са за ремонти на участъци от републиканската пътна мрежа, с което се повишава безопасността на движение и има реален ефект за икономическото развитие на страната. От тях за извършващите се аварийно-възстановителни дейности в тръбата за София на тунел „Витиня“ са осигурени 10 млн. лв. Останалите средства са за ремонта и за текущото поддържане на пътни участъци, които са изключително натоварени целогодишно като: Велинград - Сърница, Сливен - Стара Загора, Омуртаг - Котел, Поликраище - Елена и др.  Ремонтните дейности включват фрезоване на настилката, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, нова хидроизолация на съоръженията, подмяна фугите, ремонт на мантинелите, възстановяване на вертикалната сигнализация, полагане на хоризонтална маркировка и други.      Министерският съвет пое ангажимент за осигуряване на 1 380 000 000 лв. по бюджета на Министерството на регионалното развитие и благоустройството за изграждането на последните 88,9 км от АМ „Хемус“. Това е участъкът между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци. За целта се увеличава размерът на ангажиментите за разходи, които Министерството на регионалното развитие и благоустройството може да поеме през 2019 г. С това се цели планиране на завършването на автомагистралата от София до Варна.  Средствата ще бъдат предназначени за изготвянето на технически проекти и изпълнение на строително-монтажните работи в отсечката в периода до 2022 г. От тях 483 000 000 лв. се отпускат по бюджета на МРРБ за 2019 г. за предстоящи плащания.  През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.  В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата. Изграждането на АМ „Хемус“ е разделено на следните участъци:  Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“.  Участък 2 е 19,2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260).  Участък 3 е 17,08 км. Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340).  Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).  Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).  Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000).  С поетите като ангажимент от страна на правителството 1 380 000 000 лв. ще се изгражда отсечката от 222-ри до 310-ти км. Обособени са следните три участъка по нея:  Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.  Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград.  Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).  За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура“ с държавното дружество „Автомагистрали“ ЕАД. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.    Одобрени са допълнителни разходи по бюджета на МВР за 2019 г.    Правителството одобри допълнителни разходи по бюджета на Министерството на вътрешните работи за 2019 г. Средствата в размер на 34 000 000 лв. са за предвидени плащания за персонал по бюджета на МВР за настоящата година.        Правителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение. Резултатът от преговорите ще бъде докладван на Министерския съвет за приемане на постановление.  Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване.", "date": "2019.12.11", "title": "Деница Сачева стана член на надзорния съвет на НОИ с решение на кабинета"}
{"url": "http://epicenter.bg/article/Balgariya--ES-ne-mozhe-da-prieme-Istanbulskata-konventsiya-bez-saglasie-na-vsichki-darzhavi-chlenki/201239/2/0", "text": "България с решението на Конституционния съд от 27 юли 2018 година блокира приемането на Истанбулската конвенция на ниво Европейски съюз! Защото решението на КС не позволява България да даде съгласие, а за приемането на ИК на ниво ЕС се изисква съгласието на всички страни-членки! Това дължим на осемте членове на Конституционния съд, гласували \"против\" ИК и за опазването на страната ни от  тази конвенция, срещу която се изправи 2/3 от българския народ и БПЦ.   Днес Министерският съвет одобри позицията на Република България по дело пред Съда на Европейския съюз, което е образувано по искане на Европейския парламент за становище относно присъединяването на ЕС към Конвенцията на Съвета на Европа за превенция и борба с насилието над жени и домашното насилие (Истанбулската конвенция).  В рамките на делото ЕП отправя два въпроса към Съда на ЕС, по които могат да участват и държавите членки, за да изразят своята позиция по исканите въпроси. Българското правителство дава положителен отговор на въпроса дали за сключването от името на ЕС на Истанбулската конвенция е необходимо Съветът на ЕС да приеме две процедурни решения, по подобие на възприетия при подписването й подход.    Вторият въпрос се отнася по същество до това дали е съвместимо с учредителните договори на ЕС Съюзът да сключи Истанбулската конвенция без наличие на общо съгласие на всички държави членки, в резултат на което те всички ще бъдат обвързани от тази конвенция. По този въпрос правителството отговаря, че за сключването от името на ЕС на Истанбулската конвенция е необходимо общото съгласие на всички държави членки.    България не може да даде такова съгласие поради Решение № 13 от 27.07.2018 г. на Конституционния съд. В него се обявява, че Истанбулската конвенция не съответства на Конституцията на Република България, съобщиха от правителствената пресслужба.", "date": "2019.12.11", "title": "България блокира приемането на Истанбулската конвенция от целия ЕС!"}
{"url": "http://epicenter.bg/article/Pravitelstvoto-osiguryava-1-38-mlrd--lv--za-dovarshvaneto-na-AM--Hemus--/201241/2/0", "text": "Правителството се ангажира да осигури 1,38 млрд. лв. за довършването на АМ „Хемус“, съобщи пресцентърът на Министерския съвет.   Министерският съвет пое ангажимент за осигуряване на 1 380 000 000 лв. по бюджета на Министерството на регионалното развитие и благоустройството за изграждането на последните 88,9 км от АМ „Хемус“, пише в решението, прието на редовното заседание на кабинета днес.   Парите са за участъка между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци. За целта се увеличава размерът на ангажиментите за разходи, които Министерството на регионалното развитие и благоустройството може да поеме през 2019 г. С това се цели планиране на завършването на автомагистралата от София до Варна.  Средствата ще бъдат предназначени за изготвянето на технически проекти и изпълнение на строително-монтажните работи в отсечката в периода до 2022 г. От тях 483 000 000 лв. се отпускат по бюджета на МРРБ за 2019 г. за предстоящи плащания. През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.  В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата. Изграждането на АМ „Хемус“ е разделено на следните участъци:  Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“.  Участък 2 е 19,2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260).  Участък 3 е 17,08 км. Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340).  Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).  Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).  Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000). С поетите като ангажимент от страна на правителството 1 380 000 000 лв. ще се изгражда отсечката от 222-ри до 310-ти км. Обособени са следните три участъка по нея:  Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.  Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград.  Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).  За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура“ с държавното дружество „Автомагистрали“ ЕАД. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.    Правителството отпусна и близо 280 млн. лв. за разплащане на строителни работи на републиканските пътища, сочи друго решение на кабинета. Министерският съвет отпусна 279 968 812 лв. по бюджета на Министерството на регионалното развитие и благоустройството, респективно на Агенция „Пътна инфраструктура“, с които до края на годината ще бъдат разплатени строително-ремонтни дейности по републиканската пътна мрежа.  От тях 27 082 849 лв. са за изградения участък от АМ „Хемус“ от Ябланица до Боаза и за модернизацията на АМ „Европа“ в отсечката от Драгоман до Сливница. 10 180 117 лева са за 9,3- километровата отсечка на АМ „Хемус“ от Ябланица до Боаза, а 16 902 732 лв. - за участъка от Драгоман до Сливница.  Останалите 252 885 963 лв. са за ремонти на участъци от републиканската пътна мрежа, с което се повишава безопасността на движение и има реален ефект за икономическото развитие на страната. От тях за извършващите се аварийно-възстановителни дейности в тръбата за София на тунел „Витиня“ са осигурени 10 млн. лв. Останалите средства са за ремонта и за текущото поддържане на пътни участъци, които са изключително натоварени целогодишно като: Велинград - Сърница, Сливен - Стара Загора, Омуртаг - Котел, Поликраище - Елена и др.  Ремонтните дейности включват фрезоване на настилката, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, нова хидроизолация на съоръженията, подмяна фугите, ремонт на мантинелите, възстановяване на вертикалната сигнализация, полагане на хоризонтална маркировка и други. ", "date": "2019.12.11", "title": "Правителството осигурява 1,38 млрд. лв. за довършването на АМ „Хемус“ "}
{"url": "http://epicenter.bg/article/-quot-Aviootryad-28-quot--shte-sklyuchi-dogovor-za-dostavka-na-vazduhoplavatelno-sredstvo/201242/2/0", "text": "Правителството прие решение да възложи на генералния директор на Авиоотряд 28 да проведе преговори за сключване на договор за доставка на въздухоплавателно средство за изпълнение на полети със специално предназначение. Резултатът от преговорите ще бъде докладван на Министерския съвет за приемане на постановление, съобщиха от пресцентъра на ведомството.    Със същото решение се възлага да бъдат проведени необходимите процедури, съгласно българското законодателство, за изграждане на хангар за съхранение и техническо обслужване.  Решението идва след серия аварийни ситуации с Фалкона, последната от които бе през ноември. Изборът да се замени с нов идва, от една страна, от съображения за сигурност, а от друга - заради нарастващите разходи. Ремонтите на често авариращия самолет го правят по-скъп за поддръжка отколкото замяната с нов.  Фалконът изпълнява полети със специално предназначение - освен за официални и държавни посещения се ползва и за спешни медицински ситуации. Самолетът е на служба в Авиоотряд 28 от 2004 г. Произведен е през 2001 г. Извършил е 3733 полета и има 6404 пролетени часове. Представлява френски двумоторен самолет от бизнес клас, създаден за изпълнение на регионални полети. Моделът, с който разполага Авиоотряд 28, може да превозва до 9 пътници и е с дължина на полета до 5790 км.   Припомняме, че технически проблем с правителствения самолет \"Фалкон\" имаше в средата на ноември - навигационната система на самолета, който е на почти 20 години, бе изключила при захода за кацане към Летище София. Тогава на борда му бе и премиерът Бойко Борисов.    Това бе пореден инцидент с правителствения самолет. Предходният беше от април тази година. Тогава при кацането на летището в Брюксел самолетът спука гума. Авариите на Фалкона зачестяват от 2014 г. насам. Оттогава досега над 20 пъти самолетът е бил ремонтиран заради различни дефекти - отказ на някои от компютърните системи, на системата за противообледеняване, проблем при прибиране на единия от колесниците, изключване на единия от автопилотите и др.   През февруари 2015 г. пък на правителствения \"Фалкон\", на чийто борд отново бе премиерът Бойко Борисов, се наложи да кръжи над София и да кацне обратно, защото колесникът му не се беше прибрал при излитането за Брюксел.", "date": "2019.12.11", "title": "\"Авиоотряд 28\" купува нов правителствен самолет  “Фалкон”"}
{"url": "http://epicenter.bg/article/Dimitar-Danchev--Bonus-malus--sistemata-tryabva-da-ima-pooshtryavasht-efekt-/201243/2/0", "text": "\"За нас от БСП е неприемливо за едно и също нещо водачът да бъде санкциониран няколко пъти – един път с афиш или акт, втори път - да му бъдат отнемани точки, трети път – да му се повишава премията за застраховката „Гражданска отговорност“. Това заяви секретарят на ПГ на „БСП за България“ Димитър Данчев в Народното събрание по повод влизането в сила на наредбата за системата на „Бонус-малус“, която предвижда драстично повишаване на цената на застраховката „Гражданска отговорност“.  „Взимайки предвид обществената реакция на граждански и браншови организации, смятаме, че изготвената наредба не отговаря на очакванията на обществото, в това число и очакванията, че тази система ще допринесе за намаляване на пътнотранспортните произшествия“, подчерта Данчев. По думите му според левицата в наредбата са допуснати сериозни пропуски и тя има нужда да бъде преработена. От „БСП за България“ предлагат като първа стъпка тази наредба да бъде оттеглена от общественото обсъждане. „Внесли сме предложение за промяна в Кодекса за застраховането, където казваме, че размерът на премията за застраховката „Гражданска отговорност“ може да бъде коригирано само на база нанесени щети. Проблемите, които създава сега действащият текст, при влизане в сила и на наредбата, са свързани с повишаването на корупционния риск и на затрупване на съдилищата с купища жалби за отлагане на повишаване на застрахователната премия“, поясни депутатът от левицата. По думите му най-вече се създава допълнителна тежест за транспортните фирми, които имат по-голям брой водачи.  „За нас „Бонус-малус“ системата трябва да има поощряващ ефект за водачите, а не само да бъде инструмент за процедурно увеличаване на застрахователната премия“, заключи Данчев. ", "date": "2019.12.11", "title": "Димитър Данчев: Бонус-малус“ системата трябва да има поощряващ ефект!"}
{"url": "http://epicenter.bg/article/Karakachanov-/201246/2/0", "text": "Министърът на отбраната Красимир Каракачанов участва днес в официалното откриване на Тренировъчния център на многонационалната програма за подготовка на авиационни формирования за специални операции.    Церемонията се състоя в авиобаза Земуник край град Задар, Хърватия. България заедно с Хърватия, Унгария и Словения е сред страните-учредители на програмата.  „Убеден съм, че тази съвместна инициатива ще бъде успешна. Тя ще улесни нашите общи усилия в областта на оперативната съвместимост, стандартизацията и ефективността в подкрепа на развитието на способностите за подготовка на Силите за специални операции. Програмата ще даде възможност за тяхното използване в мирно време в максимално близки до реалността условия“, каза министър Каракачанов.    Той подчерта, че участието на представителите на България, Хърватия, Унгария и Словения е още един израз на политическата воля на страните за засилване възпиращия и отбранителен потенциал на Алианса и повишаване на националните способности за отбрана.    „Заедно ние се стремим към ефективно взаимодействие за търсене на адекватни решения в областта на обучението и подготовката и оптимизиране на възможностите за обмяна на опит, знания и ресурси“, каза министърът на отбраната Красимир Каракачанов.  По-рано днес се състоя тристранна среща между министрите на отбраната на България, Хърватия и Унгария. Министър Каракачанов и хърватският му колега Дамир Кръстичевич обсъдиха сътрудничеството между Военновъздушните сили на двете страни.    В хода на разговорите министър Кръстичевич поздрави министър Каракачанов за придобиването на новите бойни самолети Ф 16. Хърватската страна прояви интерес към българския опит при реализацията на модернизационните проекти.    В края на срещата министър Красимир Каракачанов връчи плакет на Министерството на отбраната на генерал о.р. Анте Готовина, герой от хърватската отечествена война.", "date": "2019.12.11", "title": "Каракачанов: България и Хърватия ще си сътрудничат за повишаване на способностите на въздушните сили"}
{"url": "http://epicenter.bg/article/Kirilov--Ne-e-protivokonstitutsionno-nezavisim-prokuror-da-razsledva-glavniya/201250/2/0", "text": "Категоричен съм, че не противоречи на Конституцията. Това каза министърът на правосъдието Данаил Кирилов, в кулоарите на НС, в отговор на въпрос дали е противоконституционен приетият от МС законопроект, който създава института на независим прокурор с правомощия да разследва главния прокурор, предаде БТА. По думите на Кирилов са спазени трите изисквания на Венецианската комисия за този прокурор, който ще бъде завеждащият отдел \"Инспекторат\" към ВКП. Той ще има собствен мандат /седем години/, ще се избира от друг орган /прокурорската колегия на ВСС/ и неговите актове няма да подлежат на контрол от главния прокурор. На въпрос как актовете на този независим прокурор няма да подлежат на контрол, след като в чл. 126. ал. 2 от Конституцията е записано, че \"Главният прокурор осъществява надзор за законност и методическо ръководство върху дейността на всички прокурори\", министър Кирилов отговори, че \"очевидно, под израза /...всички прокурори/ се има предвид всички, без случаите, които се отнасят до самия него\". За другите препоръки на Венецианската комисия по отношение на съдебната система и прокуратурата Кирилов заяви, че този дебат за промени се води поне от 2014 г. \"Тези, които са опоненти на нашата теза, не са успели да го направят това и през 2014 г. и 2015 г., редом с това, освен внушение, не предлагат нищо конкретно\", допълни той.   По думите на министъра този дебат в България е преднамерен и преследва други цели - вероятно персонални, политически или с оглед конкретни наказателни производства.   Правосъдният министър припомни, че през 2016 г. са били направени промени в НПК, с които е била затвърдена независимостта на отделните прокурори.   \"Изрично записахме, че прокурорът има право да се оплаче за разпореждания на висшестоящия си прокурор, на по-висшестоящия, т.е. да прескочи едно ниво. Какво повече да направим за утвърждаване на вътрешното убеждение на прокурорите\", коментира още Кирилов.", "date": "2019.12.11", "title": "Кирилов: Не е противоконституционно независим прокурор да разследва главния"}
{"url": "http://epicenter.bg/article/Kovacheva--Iskame-ot-MRRB-konkretni-srokove-za-po-barzoto-spravyane-s-rezhima-na-vodata-v-Pernik/201253/2/0", "text": "Едно от новите правомощия на Омбудсмана е да сезира Конституционния съд, като в момента се очаква решение за единната цена на водата. Това заяви във Варна омбудсмана на РБългария доц. Диана Ковачева, предаде Радио „Фокус“ – Варна.   По думите й тази тема е от изключителна важност за всички българи и припомни, че традиционно най-голям е броят на жалбите подавани към Омбудсмана относно нарушените права на потребителите.   „Този вид жалби са топ 1 в топ 5 по брой оплаквания, които постъпват при нас. Касаят се най-често до проблеми с ВиК операторите, електроразпределителните дружества и въобще монополите, срещу които омбудсмана се опитва да се бори в защита на потребителите.   Темата за водата в момента е изключително актуална. Виждате, че в Перник има един много тежък режим. Вчера имаше заседание на работната група, която да обсъди мерки, които могат да се вземат по казуса и макар ние да не бяхме поканени като институция, то аз изпратих експерти.   Днес всъщност ще изпратим до министъра на регионалното развитие и благоустройство препоръка, с която ще поискаме конкретни срокове за по-бързото справяне с режима, защото хората нямат вода и това е ужасно сериозен проблем. Освен това възникна и въпросът, тогава когато от чешмите тече вода, която не е годна за пиене, хората трябва да плащат за нея по-малко пари, а не толкова колкото за питейна вода.   Такава препоръка изпратих преди около месец до Министерството на регионалното развитие и благоустройството (МРРБ) и очаквам отговор. Интересува ни как ще бъде променена ВиК наредбата, така че бързо да се констатира, когато има проблем с водата и цената й да бъде намалена, защото е несправедливо да плащаш за услуга, която не е качествена или не си получил“, разясни доц. Диана Калчева.    Над 10 000 жалби са били получени за първите 11 месеца на годината, а над 25 000 граждани са преминали през в приемната на Омбудсмана,  заяви още Ковачева.    Наред с това множество хора са се обаждали в приемната, пращали са писма и са задавали въпроси касаещи нарушените им права. Миналата година е имало и открита гореща телефонна линия за хора с увреждания. Голяма част от жалбите засягат икономическите и социалните права на гражданите, като там най-честите нарушения са по отношение на трудовите и осигурителните права.   „В момента сме сезирани с проблем касаещ пенсиите. Имам срещи с представители на различни пенсионни сдружения от цялата страна, които са събрали над 1000 подписа за промяна на пенсиите. Освен това възникват и множество въпроси по отношение на втория пенсионен стълб. Миналият месец изпратих препоръка до социалният министър с конкретни искания. Едното от тях е искането за прозрачност, защото реално хората нямат представа какви суми са им се натрупали за втора пенсия, а най-лошото е, че нямат и достъп до тази информация.   Оказва се, че няма и никаква форма на контрол върху частните пенсионни фондове, в които всъщност са нашите пари“, каза още общественият защитник.    В момента в Народното събрание се разглежда изменение в Гражданско процесуалния кодекс, според което се цели ограничаване на свръхправомощията на банките, отбеляза още омбудсманът.   Ковачева посочи, че срещу България тече наказателна процедура от страна на Европейската комисия, точно поради тази причина. Изменението е свързано с конкретно предложение на омбудсмана, което е било изпратено в началото на годината до Народното събрание, като съвсем скоро предстои и разглеждането му в пленарна зала.   Доц. Диана Ковачева разясни, че когато възникне спор във взаимоотношенията между банка и потребител, по отношение на кредит, то Съдът не е длъжен да следи за неравноправни клаузи в договорите.    От своя страна банките могат само въз основа на своите счетоводни книги да извадят изпълнителен лист и бързо да се справят с длъжника, без значение дали той има възражения. „Това безспорно е много несправедливо и освен Европейската комисия, го е забелязал и българския омбудсман. Този проблем ще бъде решен до голяма степен и ще облекчи много гражданите. Това е пример, че все пак Народно събрание се съобразява с препоръките на омбудсмана“, каза още доц. Диана Ковачева.    Тя припомни, че е имало поредица от законопроекти, които са били припознати от народни представители и внесени за разглеждане в Парламента. Такъв например е бил случаят с измененията в Кодекса на труда, свързани с мерки срещу некоректните работодатели и онези, които не плащат с месеци и години заплатите на своите работници.    Огромен брой жалби са били изпратени до Омбудсмана на България от хора, които са загубили надежда, че някога ще получат трудовите си възнаграждения. „С изменението предложено от предишния омбудсман се даде възможност на работниците с неизплатени до две възнаграждения да сезират Инспекцията по труда, след което могат по облекчена процедура да извадят изпълнителен лист, така че само въз основа на извлечението на констативния протокол от Инспекцията, да могат да си съберат взиманията.   Освен това се отвори възможността за ползването на Гаранционен фонд за вземанията на работниците, който до този момент не беше използван . Чрез него се дава възможност служителите да взимат заплатите си назад във времето и за период от време, за който са смятали, че е невъзможно да си получат парите“, каза още доц. Ковачева и допълни, че за година и половина са били изплатени над 11 млн. лв. забавени заплати.   Във Варна днес Диана Ковачева подписа споразумение за партньорство с Икономическия университет в града. Целта е студентите да познават по-добре правата си, да работят с правната материя по тези въпроси, както и да имат възможност да карат стажове в администрацията на омбудсмана. Следобед Ковачева ще проведе приемна с граждани.", "date": "2019.12.11", "title": "Ковачева: Искаме от МРРБ конкретни срокове за по-бързото справяне с режима на водата в Перник"}
{"url": "http://epicenter.bg/article/Bez-vizi-za-Tayland-za-diplomaticheski-i-sluzhebni-pasporti/201255/2/0", "text": "Българските граждани с дипломатически и служебни паспорти ще могат да пътуват без виза до Тайланд, съобщиха от правителствената информационна служба.   Това се предвижда в одобрено днес от Министерския съвет Споразумение между правителствата на Република България и Кралство Тайланд за взаимно освобождаване от изискванията за притежаване на визи за краткосрочно пребиваване на притежателите на дипломатически и служебни паспорти.    Споразумението ще бъде подписано от заместник министър-председателя по правосъдната реформа и министър на външните работи Екатерина Захариева и министъра на външните работи на Тайланд Дон Прамудвинай на предстоящата 14-та среща на външните министри на Форум „Азия-Европа“ (АСЕМ), която ще се проведе на 15-16 декември 2019 г. в Мадрид. Срещата на върха на АСЕМ се организира на всеки две години, последователно в Азия и в Европа, за да се определят приоритетите на партньорството. ", "date": "2019.12.11", "title": "Без визи за Тайланд за дипломатически и служебни паспорти"}
{"url": "http://epicenter.bg/article/Zemetreseniya-raztarsiha-Gartsiya-i-Turtsiya/201178/7/0", "text": "Земетресение разтърси снощи Истанбул около 23:14 ч. местно време. Трусът бе кратък, но се е усетил осезаемо най-вече в азиатската част на мегаполиса, предава БТА, цитирана от Фактор.бг.   От правителствената служба за бедствия и кризи съобщиха, че трусът е бил с магнитуд 4,6. Епицентърът е в селището Алтъейлюл, окръг Балъкесир. Освен в Истанбул трусът е усетен в Измир, Маниса и Бурса. Няма данни за пострадали и разрушения. Земетресение с магнитуд 5,4 бе регистрирано и край бреговете на гръцкия остров Крит, предаде ТАСС. По данни на Европейско-средиземноморския сеизмологичен център епицентърът е бил в морската акватория на 28 км източно от селището Палеокастро, което е с население 1100 души. Няма данни за пострадали и разрушения.  ", "date": "2019.12.11", "title": "Земетресения разтърсиха Гърция и Турция"}
{"url": "http://epicenter.bg/article/Boris-Dzhonsan-e-napat-da-specheli-izborite-s-malka-prednina/201179/7/0", "text": "Британският премиер Борис Джонсън е напът да спечели мнозинство от 28 депутатски места при парламентарните избори утре. Това сочи прогноза на социологическата агенция ЮГав, цитирана от Ройтерс.   Това е силно понижение на прогнозата спрямо миналия месец, когато се очакваше консерваторите да поведат с 68 места.  Консервативната партия на Джонсън може да спечели 339 места в 650-местния парламент спрямо получените 317 в изборите от 2017 година. Опозиционната Лейбъристка партия може да си осигури 231 места, което е понижение спрямо 262 места през 2017 година. Ноемврийската прогноза за лейбъристките депутати обаче бе 211.  Според ЮГав около модела има такава несигурност, че е възможно никоя партия да не успее да получи мнозинство.    След обявяването на прогнозата британската лира поевтиня спрямо долара. Финансовите пазари се опасяват, че при парламент без мнозинство ще се проточи несигурността дали и кога Великобритания ще напусне ЕС, което в момента се планира да стане на 31 януари. В допитването са участвали 105 600 души. Вчера по-малка социологическа агенция, Фоукълпойнт, прогнозира мнозинство от 24 места за Джонсън спрямо предишните очаквания за предимство от 82 места. ", "date": "2019.12.11", "title": "Борис Джонсън е напът да спечели изборите с малка преднина"}
{"url": "http://epicenter.bg/article/Shestima-dushi--vklyuchitelno-politsay--sa-ubiti-pri-prestrelka-v-Nyu-Dzharsi/201180/7/0", "text": "Шестима души, включително полицай и двама заподозрени, са убити при едночасова престрелка в Ню Джърси, предадоха световните агенции.    Полицаят, ветеранът детектив Джоузеф Сийлс, е бил застрелян близо до гробище, докато се опитвал \"да спре лошите\", каза началникът на полицията в Джърси Сити Майкъл Кели.  След това двамата заподозрени избягали до еврейски супермаркет. При пристигането си край магазина полицейските части незабавно били въвлечени в интензивна престрелка, като кризисната ситуация е продължила близо четири часа.    Трима цивилни и двамата заподозрени стрелци били убити при престрелката в супермаркета, според предварителното разследване.    Според властите няма данни инцидентът, заради който в областта бяха затворени десетина училища, да е свързан с тероризъм.    Втори полицай е бил ранен, но ще се възстанови, а други двама са с наранявания от шрапнели.        ", "date": "2019.12.11", "title": "Шестима души, включително полицай, са убити при престрелка в Ню Джърси"}
{"url": "http://epicenter.bg/article/Desetki-hilyadi-izlyazoha-na-protest-v-Chehiya-sreshtu-premiera-Andrey-Babish/201188/7/0", "text": "Десетки хиляди граждани излязоха снощи по улиците на чешката столица и се включиха в протест срещу премиера Андрей Бабиш, предаде ДПА. Според протестната група \"Милион момента за демокрация\" в центъра на града са се събрали между 60 000 и 80 000 души, докато полицията оцени броя на демонстрантите на 50 000.    Mиналата седмица главният прокурор на Чехия реши, че незаконно е било прекратено разследване срещу Бабиш по подозрения в измама и злоупотреба с европейски фондове. Аферата, наречена „Щъркелово гнездо“, е за близо 2 млн. евро от европейски субсидии, свързани с едноименния спа курорт.    Протестиращите призовават Бабиш изцяло да се дистанцира от бизнес интересите си или да подаде оставка до края на годината. В средата на ноември предишната демонстрация събра четвърт милион души. Следващият протест е планиран за след седмица.  ", "date": "2019.12.11", "title": "Десетки хиляди излязоха на протест в Чехия срещу премиера Андрей Бабиш"}
{"url": "http://epicenter.bg/article/Deputatite-izbirat-shef-na-KPKONPI/201181/2/0", "text": "Народните представители започнаха работа в сряда, 11 декември, с гласуване на оставката на народен представител от групата на ГЕРБ, предаде репортер на БГНЕС.    Депутатът Диана Саватева напуска парламента, след като стана заместник-кмет на Бургас по културата.       Двамата бяха изслушани от Комисията за борба с корупцията, конфликт на интереси и парламентарна етика в открито заседание на 3 декември. Тогава двамата кандидати представиха концепциите си и отговаряха на въпроси от членовете на парламентарната комисия.   Симеон Найденов има подкрепата само на своята партия \"Воля\", Сотир Цацаров се ползва с подкрепата на парламентарно мнозинство.   Симеон Найденов предложи антикорупционната култура да залегне в програмата на училищата и университетите,   Той настоява дирекция Антикорупция да бъде подсилена за сметка на администрацията и да има изнесени работни места в страната.    Така на Игнажден, когато по традиция народът ни гадае по първия гост - полазник, каква ще е следващата година, българите най-вероятно ще посрещнат празника с нов Обвинител № 1.       Депутатите ще продължат работа с второто четене на Законопроекта за изменение и допълнение на Гражданския процесуален кодекс.  ", "date": "2019.12.11", "title": "Депутатите избират Сотир Цацаров за шеф на КПКОНПИ"}
{"url": "http://epicenter.bg/article/Kmetat-na-Kardzhali-razkri-na-kakvo-se-dalzhi-propadaneto-na-stalbishte-v-uchilishte-v-grada/201183/2/0", "text": "Добрата новина от тази ситуация е, че всичко свърши добре. Остават само притесненията на родителите и уплахата на децата.    Това каза пред камерата на БТВ кметът на Кърджали Хасан Азис, който коментира вчерашния инцидент в училище \"Отец Паисий\" в града, при който пропадна стълбище.   \"Според специалистите пропадането се дължи на динамичните натоварвания, които конструкцията не е издържала. Пропадането няма общо с ремонта и поставянето на инвалидна рампа. Още днес се събира Кризисния щаб на общината, в който се включват и всички държавни институции. Ще се направи пълно изолиране на стълбищните клетки. Предвиждаме старите стълбищни рамена да бъдат напълно премахнати и заменени с изцяло нови. Със сигурност трябва да се направи цялостно строително обследване на сградата\", категоричен бе Азис.  Стана ясно още, че учениците излизат във ваканция до края на седмицата. Ако се наложи по-дълъг ремонт в училището, децата от горните класове ще бъдат пренасочени към други учебни заведения в града, докато по-малките ученици ще продължат своето обучение в ОУ \"Отец Паисий\".  ", "date": "2019.12.11", "title": "Кметът на Кърджали разкри на какво се дължи пропадането на стълбище в училище в града"}
{"url": "http://epicenter.bg/article/Pravitelstvoto-razglezhda-promeni-v-Nadzorniya-savet-na-NOI-/201195/2/0", "text": "Правителството ще разгледа Проект на решение за промени в състава на Надзорния съвет на Националния осигурителен институт. Това предвижда предварителният дневен ред на Министерския съвет.    На вниманието на министрите ще бъде и приемането на наредба за концесиите за договор за минерална вода, както и Проект на решение за одобряване на изменение и допълнение в Закона за регионалното развитие. По време на заседанието ще бъде приети и одобрени резултатите от два доклада: от участието на България в заседанието на Съвета на ЕС по образование, младеж, култура и спорт и тези от заседанието на Съвета на ЕС по земеделие и рибарство от ноември 2019 г.    Министрите ще разгледат и Проект на решение за предложение до Народното събрание за ратифициране на споразумението в сферата на социалната сигурност между България и Квебек, както и ще отправят предложение до парламента за ратифициране на изменението на споразумението за предоставяне на консултантски услуги между Министерството на околната среда и водите и Министерството на благоустройството и регионалното развитие.    В дневния ред на министрите са включени още и два проекта на постановление за одобряване на вътрешнокомпенсирани промени на утвърдените разходи по области на политики и бюджетни програми по бюджета на три министерства: Министерството на правосъдието, Министерство на околна среда и водите и Министерство на труда и социалната политика за 2019 г.    Във фокуса на заседанието ще бъде и Проект на решение за прекратяване на дейността на посолството на Република България в Йемен.    Депутатите ще продължат работа с второто четене на Законопроекта за изменение и допълнение на Гражданския процесуален кодекс.    ", "date": "2019.12.11", "title": "Правителството разглежда промени в Надзорния съвет на НОИ "}
{"url": "http://epicenter.bg/article/Krum-Zarkov--Nyama-da-podkrepim-nito-edna-ot-dvete-predlozheni-kandidaturi-za-predsedatel-na-KPKONPI/201197/2/0", "text": "„От конституирането на този парламент досега, непрекъснато се занимаваме с корупцията - с прословутата КПКОНПИ“.   Това заяви от трибуната на Народното събрание зам.-председателят на ПГ на „БСП за България“ Крум Зарков. Той посочи процедурите в хронология – създаването, поправките в закона, отлагането на текстовете, закон, който „виси“ на първо четене и чака второ, избор на председател, оставка на председател, и така - до днешната процедура. „Резултатите от тази трескава активност се измерват предимно в скандали. Изследванията на общественото мнение напомнят, че корупцията остава  проблем, който българите посочват като най-остър пред държавата и обществото. Страхувам се, че и след  това ще остане така“, заяви още Зарков. Той изтъкна причините, поради които левицата няма да подкрепи нито една от двете кандидатури: „Причините могат да бъдат политически и институционални, разбира се, доколкото гласуваме личност – и индивидуални. В политически план г-н Цацаров е кандидатура на управляващото мнозинство. Това е неизбежно следствие от законодателното решение председателят на КПКОНПИ да се избира от парламента. Този прост факт автоматично води до неоспорима връзка между властта и органа, който трябва да следи за нейните корупционни прояви. Проверяваните избират проверяващите“.   Зам.-председателят на ПГ на „БСП за България“ припомни, че същото мнозинство може да прекрати предсрочно мандата на председателя, ако прецени, че не си върши работата.  Той заяви още, че законът прави състезателността на процедурата напълно илюзорна и констатира, че кандидатът на левицата на предишния избор е бил подкрепен единствено от БСП, въпреки експертизата и опита му.     „Процедурата по избора е с предизвестен край. Последващите изслушвания, препитвания, онлайн излъчвания, дебат – не са толкова процедура, колкото церемония по встъпване в длъжност“, категоричен е Зарков. \"Перфектни решения няма, критики винаги ще има, но това е тежката страна на властта – поемането на отговорност. За да бъде ясна отговорността по избора на такъв тип орган и за да отдалечим органа, борещ корупцията, от правителствената власт, ние предлагаме председателят му да се назначава от президента на Републиката“, отбеляза Зарков. По думите му Цацаров приема обърканата философия на този орган. От левицата смятат, че с който и да е председател, КПКОНПИ ще продължи в същата посока, защото съдбата й е заложена в закона.     ", "date": "2019.12.11", "title": "Крум Зарков: Няма да подкрепим нито една от двете предложени кандидатури за председател на КПКОНПИ"}
{"url": "http://epicenter.bg/article/RZI--Vodata-v-Pernik-e-chista-/201201/2/0", "text": "Взети са 39 проби /36 от пунктове в Перник и села, и 3 проби от водопроводната мрежа на Регионалната здравна инспекция /РЗИ/ за периода между 2 и 6 декември, съобщава РЗИ. Резултатите отговарят на изискванията на Наредба 9 за качеството на водата, предназначена за питейно-битови цели.    Във връзка с аварийни ситуации във водопроводната мрежа се организира вземането на 11 проби вода, след отстраняване на авариите с цел недопускане консумация на съмнителна, или негодна вода от населението. Не са констатирани отклонения от качеството на водата.    За периода са извършени 44 проверки на обекти с обществено предназначение, при работата на които се определя висок риск за здравето на хората - козметични, фризьорски салони, детски и учебни заведения. Не са констатирани нарушения.", "date": "2019.12.11", "title": "РЗИ: Водата в Перник е чиста "}
{"url": "http://epicenter.bg/article/D-r-Ivan-Madzharov--3-godishnoto-dete-e-pochinalo-ot-dvustranna-pnevmoniya-na-nadbabrechnite-zhlezi/201204/2/0", "text": "На първо място искам да поднеса искрените си съболезнования на близките на детето. Поводът е нещастен случай, който се случи преди повече от месец. Запазихме мълчание, защото ние лекарите смятаме че трябва да загърбваме емоциите и да изчакайте доказателствата. Това каза председателят на Българскк лекарски съюз д-р Иван Маджаров, по време на брифинг, предаде Агенция \"Фокус\".   \"Такова е нашето ежедневие. Принудени сме да взимаме решения в тежки моменти и да изчакаме доказателствата. Когато вече ги имаме стана ясно, че този случай се касае за изключително тежка инфекция, протекала по най-бързия начин. Двустранна пневмония, кръвоизлив в надбъбречните жлези. Състояние несъвместимо с живота. Настъпващо изключително бързо\", каза д-р Маджаров.    \"За съжаление, науката не е всесилна. В световен мащаб загиват повече от 800 000 души от пневмония годишно. За съжаление този нещастен случай доведе до това, че неоснователно бяха уволнени колеги.   Екипите, които се бориха за живота на това дете неоснователно бяха наранени - Д-р Елена Георгиева. Стигна се до там, че специалността педиатрия да получи допълнителен отлив. Стигна се до там уважавани лекари да бъдат опетнени\", добави председателят на БЛС.    \"Имаме право да се защим, заставаме зад колегите, когато бъдат нападани без доказателства. Призовавам ви да се борим за истината, да информираме обществото, да градим доверие и вяра, защото от това имаме необходимост. В съвремието стават чудеса, чудесата са възможни обаче, когато вярваме в своя лечител и когато му имаме доверие. Нито нашето общество, нито ние като лекари можем да работим в среда, в която няма доверие\", допълни още той.    \"Искрено заявявам, че вярвам на българските медии. Надявам се заедно да направим, така че обществото да вярва на българските лекари\", каза още д-р Иван Маджаров.", "date": "2019.12.11", "title": "Д-р Маджаров: 3-годишното дете е починало двустранна пневмония, кръвоизлив в надбъбречните жлези"}
{"url": "http://epicenter.bg/article/DPS-shte-podkrepi-kandidaturata-na-Tsatsarov-za-predsedatel-na-KPKONPI-/201205/2/0", "text": "ДПС ще подкрепи кандидатурата на Сотир Цацаров за председател на КПКОНПИ. Това каза народният представител от ПГ на ДПС Симеон Симеонов по време на дебатите за избор на председател на КПКОНПИ, предаде Агенция \"Фокус\".   \"Познавам г-н Цацаров от 2002 г. от службата ми в Пловдивския регион. Г-н Цацаров е един брилянтен юрист, голям интелект и ерудит\", каза още Симеонов.", "date": "2019.12.11", "title": "ДПС ще подкрепи кандидатурата на Цацаров за председател на КПКОНПИ "}
{"url": "http://epicenter.bg/article/Kolko-dni-shte-rabotim-i-kak-shte-pochivame-prez-2020-/201206/2/0", "text": "Идва краят на 2019 и с това неминуемо започваме да гледаме календара за следващата година за дните, в които ще работим и почиваме.    2020 е високосна година и има 366 дни. От тях 250 са работни, 16 са официални празници и 100 се падат уикенд. Официалните празници са всъщност 12 дни, но 4 от тях съвпадат със събота или неделя, което означава, че по закон първият ден от работната седмица след тях е почивен.    През 2020 работните дни ще са 250 или 2000 работни часа при стандартните 40 часа на работна седмица. Най-натовареният месец е юли с 23 работни дни, а най-свободният е май само с 18, сочи справка на сайта bgpochivnidni.eu.      - Нова година на 1 януари (сряда)    - Денят на Освобождението на България на 3 март (вторник)    - Великден между 17 до 20 април (петък до понеделник)    - Денят на труда на 1 май (петък)    - Денят на Българската армия (Гергьовден) на 6 май (сряда)    - Денят на българската просвета и култура и на славянската писменост на 24 май (неделя)    - Съединението на България на 6 септември (неделя)    - Денят на независимостта на България на 22 септември (вторник)    - Коледа между 24 и 28 декември (четвъртък до понеделник, защото 26 декември се пада в събота)", "date": "2019.12.11", "title": "Колко дни ще работим и как ще почиваме през 2020?"}
{"url": "http://epicenter.bg/article/G--Markov-kam-Lozan-Panov--Koy-si-ti--be--gospodincho--Ti-si-depolitiziran--da-si-nalyagash-partsalite-/201207/2/0", "text": "„Няма как да си успешен главен прокурор толкова много години, пък да не можеш да ръководиш една комисия“. С тези думи депутатът от ГЕРБ и бивш конституционен съдия Георги Марков подкрепи по време на дебатите в парламента кандидатурата на Сотир Цацаров за член на Антикорупционната комисия, предаде Дарикнюз.    „Големият проблем на правозащитната система в България са големите скандали на върха ѝ“, смята юристът.    „Да го докараме дотук, заседание на Висшия съдебен съвет, което 10 часа се предава по телевизията, настървени, мразещи се съдии да говорят на прокурори, а те да им отговарят“, посочи Марков от трибуната, визирайки заседанието на съдебните кадровици, на което Иван Гешев бе избран за главен прокурор.    „Вчера бях в Монтана. Избиратели ме питат: „Онези какво се джанкат?“. Може да си представите в очите на хората докъде е стигнала нашата съдебна система“, продължи с критиките Георги Марков.    Той предложи на Председателски съвет в парламента да се помисли върху възможността да бъде организиран дебат за състоянието на съдебната власт „Когато виждаме, че съдебната власт излиза извън територията на независимостта и политизира обществото, ние сме длъжни като парламент да излезем с резолюция“, аргументира се той.    Той не спести и критики към председателя на Върховния касационен съд Лозан Панов.    „ВКС става политическа партия, като обслужва интересите на „Да, България“, за която не е сигурно, че работи за интересите на България. Как така ще си позволява председателят на ВКС да казва, че ще разследва премиер – днес е Борисов, утре може да е Нинова. Ще разследва главен прокурор. Кой си ти, бе, господинчо? Ти си деполитизиран, да си налягаш парцалите“, каза от трибуната юристът.    „Как е възможно Хелзинкският комитет на Сорос да награждава съдии, а те да взимат служебна бележка или да освобождават затворници. Хелзинкският комитет да гледа чистотата в тоалетните, да гледа има ли хлебарки“, продължи той, завършвайки изказването си с думите: „Бог да пази България, ако така ще я караме“.  ", "date": "2019.12.11", "title": "Г. Марков към Лозан Панов: Кой си ти, бе, господинчо? Ти си деполитизиран, да си налягаш парцалите!"}
{"url": "http://epicenter.bg/article/Ninova--Za-dve-godini-KPKONPI-dokaza-svoyata-neefektivnost--tya-ne-e-zaspala--a-e-martvo-rodena/201208/2/0", "text": "С мнозинството на ГЕРБ и \"Обединени патриоти\" и с подкрепата на ДПС Сотир Цацаров ще бъде новият председател на КПКОНПИ. Това каза лидерът на БСП Корнелия Нинова по време на дебатите за избор на председател на КПКОНПИ, цитирана от \"Фокус\".  \"Преди две години беше създедана КПКОНПИ. Ако днес попитаме някого изнън тази зала с какво свързва КПКОНПИ, повечето хора ще кажат с незаконно придобитата тераса на нейния председател Пламен Георгиев. Какво последва от това - за награда лично премиерът го направи консул. Това прилича ли ви на борба с корупцията и отнемане на незаконно придобитото имущество? Не. За две години Комисията доказа своята неефективност. Г-н Цацаров сподели при изслушването, че ще се опита да я събуди. Вярваме, че ще положи всички усилия, професионални, на които е способен. Г-н Цацаров, тази комисия не е заспала, тя е мъртво родена. Тя е такава, защото няма разследващи функции\", подчерта лидерът на БСП.    Тя посочи, че по този въпрос има алтернатива и БСП я е предложило с друг закон, но той не е бил приет. \"Сега сме го внесли отново. Намира се в деловодството и вероятно скоро ще го гледаме\", допълни още Нинова.   Тя посочи, че всички са се съсредоточили председателя да се избира от председател. Според нея по-важно е, че БСП предлага друга структура на тази комисия.    \"Но понеже най-голяма публичност придоби предложението ни за избор от президента, искам да се спра на това. Многократно сте демонстрирали мандатно мислене. Темата корупция не може да се мисли в мандати, тя трябва да се мисли дългосрочно и визионерски. Сега президент е Румен Радев, следващият, по-следващият може да е друг човек, подкрепен от друга партия. Ние предлагаме принципно решение на въпроса\", допълни още Нинова.  \"При изслушването си г-н Цацаров сподели, че законът е несъвършен\", каза Нинова и посочи, че той не може да ги внесе, но БСП може.   \"Второто, което се внушава срещу БСП - \"нямат кандидат\". Уважаеми народни представители, щеше да е върховно политическо лицемерие да се изправя да кажа: ние не признаваме този закон, тази комисия, ние не признаваме процедурата, по която се избира председателя и при всичко това - да кажем: ето ние предлагаме председател. Къде виждате някаква логика или нормален разум? Затова не предлагаме председател\", каза още Нинова.   Тя подчерта, че поради всички тези причини БСП няма да подкрепи нито един от двамата кандидати.   Единственото хубаво на предложението на ГЕРБ за независим прокурор е, че отваряме разговора за мястото на прокуратурата, каза още лидерът на БСП от парламентарната трибуна във връзка с предложението на управляващите за промени в НПК за независим прокурор, който да контролира главния прокурор. Корнелия Нинова посочи,че БСП има виждане работата на прокуратурата да стане по-ефективна.   \"Смятаме, че единственият независим орган, който може да контролира актове на главния прокурор, е съдът. Вие предлагате друго да има независим прокурор, който да контролира главния прокурор. Тук ще почне спор дали това е конституционно, дали не. Ще има различни мнения. Единственото хубаво е, че отваряме разговора за мястото на прокуратурата, за ефективността на съдебната система, че има различни предложения\", каза още Нинова.    Тя изрази надежда да има разум от тези най-различни предложения да се избере най-доброто с една цел - хората да знаят, че има справедливост в държавата. Според нея, ако има разминаване в целта, ще се продължи по същия начин.              ", "date": "2019.12.11", "title": "Нинова: За две години КПКОНПИ доказа своята неефективност, тя не е заспала, а е мъртво родена /ВИДЕО"}
{"url": "http://epicenter.bg/article/Yavor-Notev--Izborat-na-Sotir-Tsatsarov-za-predsedatel-na-KPKONPI-e-pravilen-/201210/2/0", "text": "Изборът на Сотир Цацаров за председател на КПКОНПИ е правилен.  Това каза народният представител от \"Атака\" проф. Явор Нотев по време на дебатите за избор на председател на КПКОНПИ, предаде репортер на Агенция \"Фокус\".    \"Критиката към закона, към работата на комисията има своите основания. В тази критика и в нейната основателност намирам аргумента за това да подкрепим кандитурата на г-н Цацаров и да се спрем на неговият избор. Защо. За професионалните му качества аз няма да говоря. В условията на един нов и несъвършен закон, разбира се, че трябва да допуснем и да се постараем ръководителят на институцията да бъде един от най-вещите, опитни юристи, които биха могли да обхванат тази дейност и да я насочат правилно\", допълни още Явор Нотев.", "date": "2019.12.11", "title": "Явор Нотев: Изборът на Сотир Цацаров за председател на КПКОНПИ е правилен "}
{"url": "http://epicenter.bg/article/IB-na-BSP-utvardi-pravilata-za-pryak-izbor-na-predsedatel-na-partiyata/201212/2/0", "text": "    Националният съвет на БСП насрочва провеждането на прекия вътрешнопартиен избор за председател в срок не по-късно от 120 дни преди провеждането на Конгреса на БСП. Право да излъчват претенденти за най-високия партиен пост на \"Позитано\" 20 ще имат основните партийни организации, общинските конференции и районните конференции на БСП.     Тези правила се приемат на основание на чл. 16, ал. 1 от Устава на БСП и определят реда и условията за провеждането на пряк вътрешнопартиен избор на председател на БСП    Организационно-техническо осигуряване     1. Организационно-техническата подготовка на прекия вътрешнопартиен избор на председател на БСП се осъществява от НС на БСП и съответно от общинските ( районните) партийни съвети и основните партийни организации.   2 .Финансирането на организационно-техническата подготовка на изборите се извършва от собствения бюджет на партията.   3. Организацията и контролът на прекия вътрешно партиен избор на национално ниво се осъществява от избрана от НС на БСП Централна комисия по провеждане на избора..   4. Местните организации и органи /Об.ПС и РС / формират общински /районни/ комисии, включително и секционни комисии за провеждане на избора в т.ч. и резерви.   5. Общинските и Районни съвети на БСП осигуряват:   - необходимите помещения за провеждането на прекия вътрешно партиен избор.   - достатъчно на брой и в необходимия вид изборни документи, изборни кутии и други необходими материали.   - необходимия ред и охрана за провеждане на избора и публичните обсъждания.    Насрочване и определяне на изборния ден     1. НС на БСП с решение насрочва провеждането на прекия вътрешнопартиен избор за председател на БСП в срок не по-късно от 120 дни преди провеждането на Конгреса на БСП.   2. С решението за насрочване на изборите НС на БСП избира Централна комисия за провеждане на избора.   3. НС на БСП изготвя план-сметка за разходите на прекия вътрешнопартиен избор.   4. Изборите се произвеждат едновременно във всички СИК в един ден за цялата страна.   5. Изборният ден започва в 7 часа сутринта и приключва в 19 часа    Основни изисквания, принципи и критерии  за издигане на кандидатите за председател на БСП     1. Кандидатите за председател на БСП могат да бъдат български граждани, които отговарят на изискванията на Устава на БСП.   2. Издигнатият кандидат за председател на БСП подписва декларация, че е съгласен да бъде издигната неговата кандидатура; както и че ще бъде лоялен на принципите и политиката на партията.   3. Издигането на кандидатурите се осъществява на основата и изискванията и принципите за демократичност и гласност, равнопоставеност; откритост и публичност; солидарност; другарство; свободно изразяване на мнения и позиции; диалогичност и взаимно уважение.   4. Основните критерии при издигането на кандидати за председател на БСП са:   - висока професионална и политическа компетентност;   - ръководен и организационен опит.   - партийна и обществена приемливост.   - политическа лоялност и нравствена чистота.   - комуникативност и диалогичност.    Издигане на кандидати  и формиране на изборна листа    Съгласно чл. 20, ал. 6, т. 4, чл. 22, ал. 8, т. 8 и чл. 25, ал. 1 от Устава право да предлагат кандидати за председател на БСП имат Основните партийни организации, Общинските конференции (Общите събрания) и Районните конференции.   2. Въз основа на посочените изисквания, принципи и критерии ОПО и Общинските и Районни конференции на своите заседания предлагат кандидат/и за председател на БСП.   3. Решенията от заседанията на конференциите се изпращат на Централната комисия за провеждане на избора.   4. След като получи всички решения от конференциите Централната комисия за провеждане на избора незабавно проверява предложените кандидатите за наличието на партиен стаж съгласно разпоредбата на чл. 15, ал. 5 от Устава . При липсата на необходимия стаж посоченият кандидат не се допуска до участие в изборите.   5. След тази проверка и след наличие на подписана декларация, Централната комисия за провеждане на избора съставя окончателен списък по азбучен ред на предложените кандидати и ги регистрира за участие в изборите не по-късно от 35 дни преди деня на избора и обявява окончателния списък с кандидатите за председател на БСП на интернет страницата на НС на БСП.    Предизборна кампания    Предизборната кампания се открива 30 дни преди изборния ден .  Националният съвет, местните партийни съвети и основните партийни организации осигуряват широка публична разгласа, своевременно уведомяване на партийните членове на съответната територия за предстоящите избори.  Националният съвет, местните партийни съвети и основните партийни организации предприемат мерки за осигуряване на равнопоставеност на отделните кандидати в предизборната кампания и създават еднакви условия и възможности за изява на събрания, срещи, в средствата за масова информация, чрез печатни пропагандни материали и др.  Кандидатите имат право на еднакъв достъп до източниците на информация, която им е необходима за целите на предизборната кампания.   Кандидатите и застъпниците имат свобода на изразяване и на предизборна агитация в устна и писмена форма на предизборни събрания, както и чрез медиите.   6. Всеки кандидат може да финансира предизборната си кампания със лични средства и дарения от физически лица в размер на 10 минимални работни заплати за страната.   7. По време на предизборната кампания може да изготвят и разпространяват плакати, обръщения и други агитационни материали. На всеки агитационен материал задължително се отбелязва от чие име се издава .    Избирателни комисии    Централна комисия за провеждане на избора     1. За провеждане на избора за председател на БСП се избира Централна комисия за провеждане на избора/ЦКПИ/. Седалището на комисията е в централата на партията.   2. Комисията се състои от 9 членове, включително председател, заместник-председател и секретар.   3. Съставът на комисията се избира от НС на БСП по предложение на ИБ на НС и членовете на НС на БСП.   4. В комисията следва да се включат авторитетни и уважавани членове на БСП в т.ч. компетентни специалисти по изборния процес.   5. Комисията се подпомага организационно-технически от НС на БСП.   6. Комисията заседава, когато присъстват не по-малко от две трети от членовете й и се произнася с решения, които се приемат с мнозинство повече от половината от членовете й.   7. На всяко заседание се води протокол, който се подписва от председателя. Членовете на комисията подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.   8. Решенията на комисията се подписват от председателя. Решението за обявяване на резултатите от избора се подписват от всички членове на комисията.   9. Решенията на комисията са окончателни и не подлежат на обжалване.   10.Решенията на комисията се обявяват на интернет страницата на НС на БСП в отделен раздел“Пряк избор на председател на БСП.   11.ЦКПИ:   - осъществява методическо ръководство и упражнява контрол върху дейността на избирателните комисии.   - издава методически указания за работата на избирателните комисии по прилагането на правилата.   - определя вида и формата на изборните книжа.   - регистрира кандидатите.   - утвърждава и обявява окончателния списък на кандидатите.   - утвърждава и отпечатва бюлетините и ги предоставя на ОКПИ/РКПИ;   - утвърждава условията и упражнява контрол по провеждане на предизборната кампания;   - разглежда жалби и сигнали за нарушения при провеждането на предизборната кампания и се произнася в срок от 24 часа от постъпването им;   - разглежда жалби срещу решенията на ОКПИ/РКПИ и се произнася по тях в тридневен срок, а в предизборния и изборния ден незабавно;   - въз основа на протоколите на ОКПИ/РКПИ определя резултатите от избора и обявява избрания кандидат;   - когато няма избран кандидат със решение насрочва втори тур на избор на председател на БСП;   - определя и обявява кандидатите между които ще се проведе втория тур;      Общинска /районна/ комисия за провеждане на избора     1. Общинските /Районни/ съвети на БСП избират Общинска/Районна/ комисия за провеждане на избора не по- късно от 35 дни преди изборния ден.   2. Съставът на ОКПИ и РКПИ, се състои от седем членове включително председател, зам. председател и секретар.   3. ОКПИ и РКПИ заседава, когато присъстват повече от половината от членовете й и се произнася с решения, които се приемат с повече от половината от състава и. Решенията се подписват от председателя.   4. Членовете на ОКПИ и РКПИ подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.   5. Решенията на ОКПИ и РКПИ се обжалват пред ЦКПИ. В изборния ден се произнасят с решение до един час от постъпване на жалбата или сигнала и преди края на изборния ден.   6.Решенията на ОКПИ/РКПИ се обявяват на видно и достъпно място в съответния общински/районен съвет.   7. ОКПИ и РКПИ:   - упражняват контрол върху дейността на съответните им СИК;   - следи за своевременното и правилно образуване на избирателните секции в изборния район .   - упражнява контрол за съхранението на бюлетините и изборните книжа.   - регистрира до изборния ден застъпниците на кандидатите и им издава удостоверения;   - издава удостоверения за гласуване на друго място.   - произнася се по жалби и сигнали за нарушения на предизборната кампания в срок до 24 часа от постъпването им;   - снабдява секционните избирателни комисии с необходимите изборни книжа.   - разглежда всички жалби и сигнали за нарушения на изборния процес в съответствие с правомощията си, включително срещу решения и действия на СИК; в изборния ден се произнася с решение до един час от постъпване на жалбата или сигнала и преди края на изборния ден.   - установява и обявява резултатите от гласуването в изборния район в срок до 24 часа след приключването му и съставя протокол;   - предава на ЦКПИ екземпляра на протокола на общинската /районната комисия за провеждане на избора, екземплярите от протоколите на секционните избирателни комисии и избирателните списъци.    Секционна избирателна комисия     1. Общинските /Районните/ съвети на БСП определят СИК за всяка избирателна секция не по късно от 20 дни преди изборния ден.   2. СИК се състой от три до пет членове включително председател и заместник-председател.   3. Секционната избирателна комисия заседава, когато присъстват повече от половината от членовете й и се произнася с решения, които се приемат с мнозинство две трети от присъстващите членове. Решенията се подписват от председателя.   4. Членовете на СИК подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.   5. Решенията на СИК се обжалват пред ОКПИ и РКПИ. В изборния ден се произнася с решение незабавно след постъпването на жалбата или сигнала и преди края на изборния ден.   6. СИК:   - осигурява свободното и спокойно протичане на гласуването в избирателната секция;   - преброява гласовете за кандидатите; изготвя протокол за резултата от гласуването в избирателната секция и го предава на ОКПИ /РКПИ / незабавно след приключване на преброяването;   - предава останалите книжа и материали на ОКПИ и РКПИ;   - разглежда всички жалби и сигнали за нарушения на изборния процес, по които се произнася с решение незабавно и преди края на изборния ден; решението се съобщава веднага на жалбоподателя или подалия сигнала;    Секции     1. Броят и разположението на секциите за гласуване се определя от ОбС, РС на БСП съобразно:   - териториалното разпределение на избирателите.   - възможността за осигуряване на подходящи помещения за секциите, които да са достъпни за избирателите и да гарантират тайната на вота.   - в населени места /села, квартали, микрорайони/ с повече от една ОПО гласуването може да бъде в една избирателна секция.   - при необходимост /трудно подвижни избиратели и малко избиратели в отдалечени места/ се определят подвижни секционни избирателни комисии за гласуване с подвижни избирателни кутии.   2. На тази основа се утвърждава списък с поредните номера и местонахождението на секциите за гласуване. Копие от този списък се изпраща в ЦКПИ.    Застъпници     1. Застъпниците подпомагат и представляват интересите на кандидатите пред местните организации и органи и избирателните комисии.   2. Застъпникът има свобода на изразяване и на предизборна агитация в устна и писмена форма на предизборни събрания.   3. Всеки кандидат има право на по един застъпник във всяка СИК, ОКПИ, РКПИ и Централната комисия за провеждане на избора.   4. Застъпниците се регистрират до изборния ден въз основа на заявление, подписано от кандидата или от изрично упълномощено от него лице. В заявлението се вписват имената на лицата, които да бъдат регистрирани като застъпници.   5. Регистрацията и издаването на удостоверения на застъпниците за СИК и ОКПИ/РКПИ/ се извършва от съответната ОКПИ/РКПИ/. Регистрацията и издаването на удостоверения на застъпниците за ЦКПИ се извършва от самата ЦКПИ.   6. Застъпникът има право да:   - подпомага кандидатите и да представлява техните интереси;   - присъства на заседанията на избирателните комисии;   - присъства в изборното помещение при откриването, по време на гласуването и закриването на изборния ден;   - присъства в изборното помещение при отварянето на избирателните кутии и при установяване на резултатите от гласуването.   - да получи копие от протокола в съответната секция.   - подава жалби и сигнали за нарушения на изборния процес.    Избиратели и избирателни списъци     1. Избиратели в прекия вътрешнопартиен избор за председател на БСП съгласно чл. 16, ал. 2 от Устава са членовете на партията.   2. Не по-късно от 45 дни преди датата на избора НС на БСП предоставя на ЦКПИ информация за броя на членовете на БСП и броя на ОПО по общински/районни организации.   3. Избирателните списъци се съставят от Общинските и Районни партийни съвети, по отделно за всяка избирателна секция, на базата на списъците на членовете на ОПО към 31.12. на предходната година представени в НС на БСП. В избирателния списък се отразява номерът и местонахождението на избирателната секция и се включват следните графи:   - пореден номер;   - трите имена на избирателя;   - личен подпис на избирателя /полаган при гласуването/;   4. Избирателните списъци се съставят не по-късно от 25 дни преди изборния ден, подписват се от председателя на Общинския/Районен/ съвет на БСП и се предават на ОКПИ/РКПИ/, която ги съхранява до предаването им на СИК. Списъците се изпращат на ЦКПИ в електронен вид.     5. Контрол по достоверността на избирателните списъци се осъществява от ЦКПИ.   6. След утвърждаване и размножаване на изборните книжа в необходимия тираж ЦКПИ ги предоставят на съответните ОКПИ и РКПИ, които ги разпределя на съответните им СИК.   7. СИК са длъжни да осигуряват и гарантират съхраняване на изборните книжа до изборния ден.     Удостоверения за гласуване на друго място     1. Удостоверенията за гласуване на друго място се изработват от ЦКПИ и имат единна номерация за цялата страна. Предават се на ОКПИ/РКПИ/ с приемо-предавателен протокол не по-късно от 25 дни преди изборния ден.     2. Удостоверенията за гласуване на друго място се издават от ОКПИ/РКПИ/ на партийни членове, вписани в избирателния списък, след подаване на заявление по образец. В заявлението лицата декларират, че ще гласуват само веднъж.   3. След издаването на УГДМ, ОКПИ/РКПИ/ се заличава избирателя от избирателния списък с хоризонтална черта, така че заличеното име да се чете.   4.Заявленията, въз основа на които са издадени УГДМ, се предават на ЦКПИ заедно с предаването на протокола с резултатите от избора и останалите изборни книжа.   5. При балотаж ОКПИ/РКПИ/ издават УГДМ по реда на т.2 и т 3. И предава заявленията по реда на т.4.   6.Неизползваните УГДМ се предават на ЦКПИ.    Изборни материали     1. Гласуването се извършва с интегрална бюлетина, в която са посочени имената на кандидатите и поредният им номер, подредени по азбучен ред.   2. Бюлетините са бели на цвят. Размерът се утвърждава от ЦКПИ. Бюлетините съдържат надпис „Избор на председател на БСП” и логото на партията.   3. Централната комисия за провеждане на избора съгласувано с НС на БСП определя условията и реда за изработването, доставката и съхранението на изборните книжа.   4. В деня преди изборния ден СИК получава от ОКПИ и РКПИ:   - бюлетини за гласуване.   - избирателен списък;   - два формуляра на протокола (протоколите) на секционната избирателна комисия;   - консумативи и други помощни и технически материали.   5. След подписване на приемо-предавателния протокол отговорността за опазване на изборните книжа и материали носи председателят на СИК.   6. В изборното помещение се поставят кабини за гласуване, така че да се осигури тайната на гласуването.   7. Забранява се предварителното раздаване на изборни книжа и материали.   8. Забранява се гласуване извън изборното помещение, с изключение на случаите, когато е създадена подвижна избирателна секция.   9. В кабината за гласуване не се разрешава присъствие на други лица, освен гласуващия в момента избирател.   10. Изборният ден се открива от председателя на СИК в 7.00ч., ако присъстват членовете на комисията. При отсъствие на членове на СИК се уведомява ОКПИ/РКПИ.   11. Когато до един час не се яви отсъстващият член на секционната избирателна комисия, ОКПИ и РКПИ назначава един от резервните членове на мястото на неявилите се.   12. Когато избирателят е с увредено зрение, с увреден слух или с друго увреждане, което не му позволява да извърши сам необходимите действия при гласуването, председателят на комисията може да разреши гласуването да се извърши с помощта на придружител, посочен от избирателя.   13. Избирателите с удостоверение за гласуване на друго място се вписват от СИК в допълнителната страница на избирателния списък. Удостоверението за гласуване на друго място се предава на комисията, която проверява данните в него. Удостоверението се прилага към избирателния списък и е неразделна част от него.    Гласуване     1. Волята на избирателите се изразява с положителен вот, чрез гласуване „за”, а не „против”. Всеки избирател има право да гласува само за един кандидат.   2. Избирателят удостоверява самоличността си пред председателя или член на комисията, с лична карта или партийна членска карта.   3. Председателят или член сверява данните от документа за самоличност или партийната членска карта и допуска избирателя до гласуване.   4. Избирателят гласува, като огражда номера на избрания от него кандидат.   5. Избирателят сгъва бюлетината и я пуска в избирателната кутия, след което се подписва в избирателния списък.   6. Избирател, който сгреши при поставянето на знака, изразяващ неговия вот, може да върне сгъната сгрешената бюлетина на секционната избирателна комисия и да получи нова бюлетина за гласуване. Това право се предоставя на избирателя само веднъж. Сгрешените бюлетини се описват в протокола на секционната избирателна комисия.    Определяне на резултатите от изборите от СИК     1. Изборът приключва в предварително обявения срок. В случай че в някои от избирателните секции по това време има негласували и желаещи да гласуват избиратели, с решение на секционната избирателна комисия срокът се удължава до удовлетворяване на тяхното желание, за което се уведомява съответната общинска /районна/ комисия за провеждане на избора.   2. След края на изборния ден председателят на секционната избирателна комисия обявява гласуването за приключило.   3. Неизползваните и сгрешените бюлетини се преброяват преди отваряне на избирателната кутия, опаковат се поотделно, запечатват се с хартиена лента и се отстраняват от масата за броене.   4. Секционната избирателна комисия отваря избирателната кутия и подрежда бюлетините на купчини – по една купчина с гласовете за всеки един кандидат и една купчина с недействителните гласове.   5. Гласът е недействителен, когато:   - бюлетината не е по установения образец;   - в бюлетината има вписани специални символи, като букви, цифри или други знаци;   - в бюлетината не е отбелязан вотът на избирателя;   - в бюлетината е отбелязан вот за двама или повече кандидати;   6. Преброяват се недействителните гласове и гласовете за всеки един кандидат, след което бюлетините се опаковат поотделно, пакетите се надписват и се запечатват с хартиена лента.     7. Резултатите от избора се отразяват в протокол на секционната избирателна комисия в който се вписва:   - броят на избирателите според избирателния списък;   - броят на заличените избиратели;   - броят на избирателите, вписани в допълнителната страница на избирателния списък;   - броят на гласувалите избиратели според положените в избирателния списък подписи;   - броят на получените бюлетини;   - броят на неизползваните бюлетини;   - броят на сгрешените бюлетини;   - броят на намерените в избирателната кутия бюлетини;   - броят на недействителните гласове;   - броят на действителните гласове;   - броят на гласовете, подадени за всеки кандидат;   8. Протоколът на СИК се подписва от всички нейни членове.   9.. Протоколът заедно с бюлетините и избирателните списъци се предава в общинската /районна/ комисия за провеждане на избора най късно 12 часа след приключване на избора.Вторият екземпляр от протокола на СИК се предават на съхранение в съответния Общински/районен съвет на БСП.    Определяне на резултатите от изборите от ОКПИ и РКПИ     1. ОКПИ и РКПИ след приемане и проверка на секционните протоколи обобщават данните от тях и съставят най късно 24 часа след приключване на избора протоколи, подписани от всички членове на комисията, за резултатите от изборите на територията на общината /района/ в два екземпляра, по един съответно за общинския /районен/ съвет на БСП и за Централната комисията за провеждане на избора.   2 Най късно 48 часа след приключване на избора общинската /районна/ комисия за провеждане на избора представя протокол за резултатите от избора заедно с протоколите на СИК, бюлетините и избирателните списъци на Централната комисия за провеждане на избора.   3. Оригиналите на протоколите на ОКПИ, на РКПИ, на СИК заедно с бюлетините и избирателните списъци се съхраняват в НС на БСП до следващия избор.   4. ОКПИ и РКПИ незабавно след подписване на протокола го изпраща на ЦКПИ в електронен вид.    Определяне на резултатите от изборите от Централната комисия за провеждане на избора     1. Въз основа на данните от протоколите на ОКПИ и РКПИ, ЦКПИ отчита резултатите от гласуването в страната и съставя протокол който се подписва от всички членове.   2. Централната комисия за провеждане на избора обявява резултатите от изборите за председател на БСП веднага след тяхното определяне, но не по-късно от 48 часа от обявяване на изборния ден за приключен.   3. Когато в избора за председател на БСП не са участвали повече от половината от членовете на партията по изготвените списъци, същият се явява нередовен на основание чл. 16, ал. 2 от Устава. В този случай ЦКПИ произвежда нов избор в 30 дневен срок.   4. Когато никой от кандидатите не е получил посоченото в чл. 16, ал. 3 от Устава мнозинство, Централната избирателна комисия определя първите двама кандидати, получили най-много гласове, и произвежда нов избор в седем дневен срок.   5. Окончателните резултати от изборите за председател на БСП се обявяват от Централната комисия за провеждане на избора в срок до три дни след изборния ден.       Обжалване на резултатите от прекия вътрешно партиен избор     1. Подадените сигнали и жалби за нарушения в изборния процес се решават незабавно от съответната изборна комисия.   2. Решенията на Общинските /Районни/ комисии за провеждане на избора, произнесени по жалби за нарушения на изборния процес и за обявяване на резултатите, могат да бъдат обжалвани пред Централната комисия за провеждане на избора.   3. Общопартийната контролна комисия проверява сигналите за нарушения на Устава при избора на председател на БСП и предприема предвидените в него мерки.     Допълнителни разпоредби     1. При необходимост НС на БСП актуализира, изменя и допълва настоящите правила.   2. Тълкувания и указания за приложението на настоящите правила са от компетенцията на Централната комисия за провеждане на избора.   3. За членовете на ОПО за електронно участие в дейността на БСП, възможностите и редът за формиране на предложения и участие в прекия вътрешно партиен избор се урежда с решение на Централната комисия за провеждане на избора.   4. В случаите когато провеждането на прекия вътрешно партиен избор за председател на БСП не съвпада с редовния цикъл отчети и избори в партията, НС на БСП с решение насрочва провеждането му в съкратени срокове.", "date": "2019.12.11", "title": "Готови са правилата за пряк избор на председател на БСП"}
{"url": "http://epicenter.bg/article/Rashidov--Pri-izbora-na-predsedatel-na-KPKONPI-tryabva-da-se-izbegnat-politicheskite-mnogosloviya/201215/2/0", "text": "При избора на председател на КПКОНПИ трябва да се избегнат политическите многословия. Това каза народният преставител от ПГ на ГЕРБ Вежди Рашидов по време на дебатите за избор на председател на КПКОНПИ, предаде Агенция \"Фокус\".    \"Аз не съм юрист, ще бъда много кратък. Ще бъда кратък за това, че трябва да ви уведомя, че никога, бил съм 8 години министър, не сме работили толкова добре като партньори с българската прокуратура, както работихме с г-н Цацаров\", каза Рашидов.   По думите му особено, когато става въпрос за темите за нелегалния трафик на културни ценности и фалшификатите.   \"Днес е хубаво да се избегнат политическите многословия, защото първо отклоняваме темата и второ, това не работи нито против авторитета на парламента, нито за авторитета на бъдещия председател на комисията\", заяви още Рашидов.    Според него става въпрос за избора на Сотир Цацаров за председател на КПКОНПИ.   \"Всички сме свидетели в професионалните качества на г-н Цацаров. Ако трябва да бъдем откровени, трябва да кажем, че докато той беше главен прокурор, той демонстрира надпартийност\", заяви още Рашидов.  ", "date": "2019.12.11", "title": "Вежди Рашидов: Докато Цацаров беше главен прокурор, той демонстрира надпартийност"}
{"url": "http://epicenter.bg/article/Mladen-Marinov--Ne-mi-e-dokladvano-za-eskalatsiya-na-naprezhenieto-v-Pernik/201216/2/0", "text": "Не ми е докладвано за ескалация на напрежението в Перник. Това каза пред журналисти министърът на вътрешните работи Младен Маринов по повод вчерашното присъствие на жандармерия в Перник, предаде  Агенция „Фокус“.    „Изпращането на жандармерията в Перник е част от операциите, които се провеждат за опазване на обществения ред, това не е само в Перник“, обясни той.    По думите му най-вероятно от ВиК-Перник са поискали съдействие по отношение на техните функции и това е било и причината за присъствие на жандармерията.  „Когато държавни институции искат от нас съдействие за изпълнение на техните задължения, ние оказваме такова съдействие. Те оказват съдействие и на електроразпределителните дружества, и на ВиК. Има си процедура. Не ми е докладвано да има нещо извънредно“, обясни министърът.    Младен Маринов определи проблемът с водния режим в Перник като сериозен.  „В крайна сметка МВР има ангажимент за опазване на обществения ред и разследване на престъпления, ако има такива. В тази посока ние сме готови. С каквото можем, ще помогнем на местното население в рамките на нашата компетентност“, добави той.    Министърът припомни, че ескалация на напрежението е имало в карловското село Кърнаре.  „Някакъв скандал между местни жители. Там също изпращахме жандармерия. Имало е спречкване между две фамилии. Произведени са изстрели с газово оръжие. Задържани са четирима човека. Там се наложи да изпратим по засилено полицейско присъствие, за да не се получи продължаване и разрастване на конфликта. Има ли такива напрежения, има незабавна реакция и присъствие до момента, в който сме сигурни, че конфликтът няма да се разрасне“, добави още министърът на вътрешните работи.", "date": "2019.12.11", "title": "Младен Маринов: Не ми е докладвано за ескалация на напрежението в Перник"}
{"url": "http://epicenter.bg/article/-Tsatsarov-za-Panov--Shtom-da-nareche-premier-i-glaven-prokuror--quot-dve-batki-quot--go-pravi-shtastliv--Koleda-e-/201223/2/0", "text": "Трудно е да се каже дали е най-добрият законопроектът за независим прокурор към ВКП - нека не обсъждаме едно нещо, преди то да се е родило. Това каза новоизбраният председател на КПКОНПИ и настоящ главен прокурор Сотир Цацаров пред журналисти, предаде репортер на Агенция \"Фокус\".    Цацаров коментира предложенията на управляващите за независим прокурор на ВКП, който да контролира главния прокурор.    \"Едната страна е чисто политическа, тя е по-скоро външнополитическа, другата е правна, юридическа. Политическата е свързана с това, че в последния мониторингов доклад бе казано съвсем ясно, а и преди неговото публикуване правителството и лично премиера с писмо до тогавашния председател Юнкер, пое изрично три задължения. Две от тях са за изменения в Закона за съдебната власт, третото за въвеждане на механизъм за отговорност, като бъде отправено питане до Венецианската комисия и поемане на изрично задължение, че препоръките на комисията ще бъдат спазени в рамките на установения конституционен ред у нас. Оттам насетне правителството реагира политчиески, изпълнявайки този ангажимент. Втората страна е, както казах, юридическата. Дали това е най-добрият законопроект, е трудно да се каже, но в крайна сметка това е законопроект. Той влиза, той е обект на дискусии, той е обект на обсъждане. Нека не обсъждаме едно нещо, преди още да се е родило\", заяви още Цацаров.    Главният прокурор посочи, че дали един законопроект противоречи на Конституцията, го казва Конституционният съд.    \"Аз винаги съм се пазил да се присъединявам към кръга на празноговорещите. Нека да кажа нещо такова - Венецианската комисия казва, че тя предлага определени модели. Няколко модела, дали тези модели съответстват на българския конституционен ред, е проблем, който трябва да реши самата страна. Трябва да решат държавните органи. Въпросът дали противоречи или не на Конституцията, това е въпрос, който се решава и от съответните органи, които могат да сезират Конституционния съд. Не можем при тези политически аргументи и при този политически механизъм, който е довел до внасянето на този законопроект в Народното събрание, да го отречем изначално. Това искахме, това стана. Това ни препоръча Венецианската комисия, това направи правителството. Дали това е най-точният правен механизъм, решението е тук\", уточни още Цацаров и посочи, че има органи, които могат да сезират Конституционния съд.    На въпрос дали правилно са изключени от надзор двамата големи на двете върховни съдилища, Цацаров заяви: \"Моето мнение може би ще изтълкувано като такова с оглед персонални оценки. Според мен въведеният от първия законопроект механизъм, който въвеждаше отговорност и за главния прокурор, и за двамата председатели на Върховните съдилища - за главния прокурор е механизъм на контрол, за двамата председатели създаваше своеобразен имунитет и предпазна бариера срещу неоснователни действия на прокуратурата спрямо тях. За да ги пипнат с пръст, трябваше решение на поне 17 члена на ВСС. Тук логиката е сбъркана и тя се сбърка политически\", заяви още Цацаров.    Във връзка с изказването на Лозан Панов за двете батки - главния прокурор и премиера, Цацаров коментира: \"Ако това, че председател на Върховен съд ще използва този език и ще нарече премиер и главен прокурор - две батки и от това ще се почувства по-силен, по-голям мъж в собствените очи и на тези, които го харесват, щом това го прави щастлив, Коледа е, всички трябва да са щастливи\".    Попитан дали има срок президентът да подпише указа за освобождаването му като главен прокурор, Цацаров отговори: \"Не\". На въпрос дали прогнозира, че президентът няма да го подписва дълго, главният прокурор обясни, че не вярва, че ще се стигне дотам. \"Става дума за оставка\".  ", "date": "2019.12.11", "title": " Цацаров за Панов: Щом да нарече премиер и главен прокурор \"две батки\" го прави щастлив, Коледа е!"}
{"url": "http://epicenter.bg/article/Rumen-Radev-kam-detsata-ot-Balgarskata-Koleda--Vie-ste-valshebnitsite-na-nashiya-praznik/201225/2/0", "text": "Всеки има нужда да усети подкрепа - да усети усмивка, добра дума, протегната ръка. Това каза президентът Румен Радев на децата, които бяха дошли да украсят Коледната елха в Президентството като част от инициативата \"Българската Коледа\", предаде репортер на Агенция \"Фокус\".    \"Мили деца, истинска радост е са бъдем заедно в тези наближаващи празници до елхата. Наближава Коледа. А Коледа всички знаете какво е - най-вълшебният, най-красивият празник. Коледа ни зарежда с много доброта, дава ни много вяра и много надежда. Хубаво е в тези дни, когато сме заедно да си напомняме, че най-важното е да бъдем заедно в празниците и не само тогава. Най-важното е да се подкрепяме. Тази подкрепа всеки един от нас има нужда да я усети. Да усети усмивка, добра дума, протегната ръка\", каза той.    \"Всички тези рисунки, които вие днес рисуват, всички играчки, които днес сглобявате, всяка песен, която сте изпели, е част от коледното вълшебство. Вие сте вълшебниците на нашия празник. Безкрайно се радваме, че сте тук. Нека във всичко, което правите да влагате доверие към вашите близки, родители и приятели, а те с много и ние сме част от тях. Искам да ви пожелая щастливи, много весели коледни и новогодишни празници! Продължавайте да гледате към света все така усмихнати и добри, да давате надежда и вяра на нас, че светът е по-добър\", допълни още президентът.   Президентът Румен Радев прие в президентството деца от \"Българската Коледа\", ансамбли за народни танци и ученици от софийски училища, за да украсят заедно празничното дърво. Събитието е час от инициативата \"Българската Коледа\". Децата направиха коледна украса и картички, докато детски танцови групи забавляваха гостите. Президентът Радев даде подаръци книжки на малките участници.", "date": "2019.12.11", "title": "Румен Радев към деца от „Българската Коледа“: Вие сте вълшебниците на нашия празник"}
{"url": "http://epicenter.bg/article/Tsveta-Karayancheva-shte-prisastva-na-Vstapitelna-konferentsiya-za-obshtinskiya-mandat-2019---2023-g-/201182/2/0", "text": "Председателят на Народното събрание Цвета Караянчева ще присъства на Встъпителна конференция за общинския мандат 2019 – 2023 г. Това съобщиха от пресцентъра на парламента.    Събитието се организира от Националното сдружение на общините в Република България и ще се проведе от 13.30 часа в хотел „Маринела“. В конференцията ще участват новоизбраните кметове и общински съветници в страната, които съвместно с представители на законодателната и изпълнителната власт ще разгледат приоритетите за съвместна работа през следващата година, както и дългосрочната визия за развитие на българските общини.  ", "date": "2019.12.11", "title": "Цвета Караянчева ще присъства на Встъпителна конференция за общинския мандат 2019 – 2023 г."}
{"url": "http://epicenter.bg/article/Aleksandar-Nenkov--Dalech-sme-ot-ideyata--che-vazduhat-shte-stane-kristalno-chist/201184/2/0", "text": "„Глоба от 2000 до 5000 лв. и затвор до две години предлагаме от ГЕРБ за горене на отпадъци. Целта на депутатите не е да вкарат хората в затворите. Това е крайна мярка. Очакваме всички да подходят максимално радикално и да подобрим качеството на въздуха и на живот съответно“, заяви в сутрешния блок на БНТ депутатът от ГЕРБ Александър Ненков.   „Заради високите цени на някои възможности за отопление общините предприемат различни мерки за стимулиране на домакинствата. Не може някой да трови всички.    Има моменти, в които не можем да избягаме от мръсния въздух. Далеч сме от идеята, че ще дишаме кристално чист въздух“, каза народният представител.    Ненков обясни, че това не е нов закон, а допълнение към съществуващ текст.  ", "date": "2019.12.11", "title": "Александър Ненков: Далеч сме от идеята, че въздухът ще стане кристално чист"}
{"url": "http://epicenter.bg/article/Yordanka-Fandakova--Gradat-se-zadahva-ot-avtomobili/201185/2/0", "text": "Имаме мобилна станция, която, особено при прогноза за по-сериозни превишения, изпращаме на Орлов мост. Доста често имаме данни от там. Те не се различават много от останалите пет. Това заяви в ефира на предаването \"Здравей, България\" по Нова телевизия кметът на София Йорданка Фандъкова.   \"Аз лично следя и гражданските станции. Гражданските станции по-скоро са сензори. Официалните решения се взимат от официалните станции\", продължи Фандъкова.  “Най-сериозното замърсяване през зимата е от битовото отопление. Предприемаме действия. В няколко района на София имаме сериозен проблем с нерегламентираното изгаряне на отпадъците. По желание на гражданите това се криминализира”, каза още столичният кмет.    “Още миналата година беше променен закона за стандарт на дървата и въглищата. Наред с рестриктивните мерки имаме и насърчителни. Работим по набирането на заявления, за да бъдат подменени отоплителните инсталации на 1/3 от домакинствата”, коментира тя.    “Трябва да ограничим трафика. За това и ще въведем мерки, които да ограничат замърсителите. Общината е направила градския транспорт достъпен и удобен - 40 км нови метролинии”, допълни Фандъкова.    \"Автомобилите с Евро 5 и 6 ще са на долната граница, останалите категории ще са в горната граница за замърсители. Нормално е замърсяващите автомобили да плащат повече. Градът се задъхва от автомобили\", изтъква тя.   \"В няколко района на София имаме проблеми с изгарянето на отпадъци. Това крие риск за здравето на хората. Живеещите в тези квартали буквално виждат горенето през прозореца. Понякога е трудно да се диша. Ние сме в контакт с гражданите, по тяхно предложение поисках и промяна на законодателството, за да може да се криминализира\", обясни столичният кмет.   С дейността си трябва да направим така, че да намаляваме дните със замърсяването. София е в котловина. Географията на града не можем да променим, но навиците си - да\", категорична бе Йорданка Фандъкова.    \"Вчера инспектори влязоха в 900 апартамента за една вечер. Съставени са 8 акта заради нарушения при горене. Екипите ни ходят при семействата, за да ги подкрепят за подмяна на отоплителни станции или филтри на комините\", коментира кметът на София.  \"Предложението за вдигането на данъците изисква анализ и обсъждане. Длъжни сме да променим данъците до края на календарната година. Никога не съм лъгала относно цените на данъците. Не си позволих да кажа, че ще има нещо безплатно, защото такова нещо няма. 20 млн. лв. ще се дадат за ремонт на вътрешнокварталните улици и тротоари. Увеличението на данъците за колите ще е между 7-40 лв. на година\", завърши Йорданка Фандъкова. ", "date": "2019.12.11", "title": "Йорданка Фандъкова: София се задъхва от автомобили"}
{"url": "http://epicenter.bg/article/Kmetat-na-Pernik-/201186/2/0", "text": "\"Вчера имахме среща при Петя Аврамова, тя предложи вариант за режима от 16.00 до 22.00 часа. Казах им да си го съгласуват с институциите и учрежденията и след това да го предложат, за да изразя становище. Вчерашната среща беше част от срещите, които трябваше да се провеждат често по заповед на премиера. За съжаление това не се случи за този месец\". Това каза кметът на Перник Станислав Владимиров, във връзка с новия воден режим в града пред \"Фокус\".    \"МРРБ не направи нито крачка в правилната посока за всички онези ангажименти, които бяха поели преди месец за нови аварийни екипи, за допълнителни водообхващания, за търсена на варианти да се доведе повече вода до яз. „Студена“, за съжаление нищо от това не се случи\", каза Владимиров.    По думите му вчерашната среща за пореден път е показала, че МРРБ не вижда как може да се справи с водната криза в Перник.   \"Новият воден режим в Перник още не е влязъл в сила. Трябва да има официално предложение. Вчера се обсъждаше работен вариант, предложен от Петя Аврамова\", обясни кметът на Перник. Според новите предложения се предвижда села около града да имат вода през ден - от 16:00 часа до 22:00 часа.    Владимиров коментира и новия управител на ВиК - Перник. \"Публично беше уволнен предишният управител на ВиК Перник. Все още не е избран нов. Това създава допълнителен хаос в дружеството. Те не могат да осигурят питейна вода на голяма част от абонатите на Община Перник, точно поради липсата на добра организация. Надявам се новият управител да има достатъчно експертизи и познава ВиК мрежата, за да не му се налага да се учи, а да може да започне да решава проблемите в най-кратък срок\", добави Станислав Владимиров.   Пред БТВ той каза още, че живее в 15-етажен блок, с малко дете и има същите проблеми, каквито всички останали граждани. Той допълни, че яз. \"Искър\" е 25 пъти по-голям от \"Студена\" и ще бъде капка във водата, ако перничани бъдат водоснабдени по този начин.  Отокът на яз. Студена е много по-голям. Имало е един малък период от около седмица, в който притокът е бил по-голям. Оттогава се харчи 10 пъти повече вода от прихода.", "date": "2019.12.11", "title": "Кметът на Перник: Министър Петя Аврамова не изпълни нарежданията на премиера за водната криза"}
{"url": "http://epicenter.bg/article/Yoncheva--Koruptsiyata-ne-samo-ubiva--no-i-podriva-ustoite-na-demokratsiyata/201191/2/0", "text": "На редовно заседание на Комисията по граждански свободи, правосъдие и вътрешни работи в Европейския парламент бе изслушан Комисаря по вътрешни работи и миграция, Илва Йохенсон. Основно бяха обсъждани въпросите, свързани с Пакта за миграция и как да се защитят външните граници на ВС, съобщиха от пресофиса на Елена Йончева.    Йончева, евродепутат от Групата на Социалистите и Демократите в Европейския парламент, зададе въпрос, отнасящ се до страните, които се явяват външна граница на ЕС. Тези страни, каза Йончева, привикват да бъдат под натиск и в известна степен са оставени сами.  На това заседание бе обсъдено и убийството на малтийската журналистка Дафне Галиция. По този повод Йончева каза, че корупцията не само убива, но и подрива устоите на демокрацията, като даде за пример България. Не трябва да има двойни стандарти сред държавите-членки, където „корупцията разрушава свободата на медиите и даже е трудно да се направи професионално разследване за трафика на хора“, добави тя.    Неочаквано за подобно събитие в ЕП, изказването на Елена Йончева бе изпратено с аплодисменти от залата.", "date": "2019.12.11", "title": "Елена Йончева: Корупцията не само убива, но и подрива устоите на демокрацията!"}
{"url": "http://epicenter.bg/article/Hristiyan-Mitev---quot-Obedineni-patrioti-quot--shte-podkrepyat-Sotir-Tsatsarov-za-shef-na-KPKONPI-/201193/2/0", "text": "\"Обединени патриоти\" ще подкрепят Сотир Цацаров за шеф на КПКОНПИ, заяви пред БНР депутатът от НФСБ Християн Митев преди днешното гласуване в парламента на нов председател на Комисията за противодействие на корупцията и за отнемане на незаконно придобито имущество. Според него и двамата кандидати за председател на Антикорупционната комисия са се представили добре на изслушването в ресорната комисия.  „Все пак това, което ние чухме от г-н Цацаров, в по-голяма степен ни убеждава в това, че той е по-добрият от двамата кандидати.   Коментирахме вчера този въпрос и на заседание на парламентарната група и повторно стигнахме до този извод“, посочи той в интервю за предаването „Преди всички“. По думите му подкрепата за Сотир Цацаров включва ВМРО и НФСБ и не включва „Атака“.    В съзвучие с предложеното от Цацаров, Митев заяви:    „Промени в закона трябват. Има един законопроект, който беше приет на първо гласуване и предстои второто му четене в правната комисия, но извън тези промени, които се предвиждат там, са необходими и други промени, тъй като има доста сериозни проблеми по прилагането на закона. Той като че ли се фиксира върху лица, които не упражняват тези властнически правомощия и въпреки това са подложени на абсолютно същия ред и за деклариране, и за проверки, което няма как да не отнема от човешкия и финансовия ресурс на комисията да проверява лица, от които всъщност нищо не зависи и няма как да бъдат участници в корупционни практики“.    Маски, белезници и задържания няма да има, увери депутатът и каза: \"Надявам се това да бъде потвърдено и в комисията. Беше потвърдено при изслушването от страна на г-н Цацаров. Това е нашата категорична позиция, че на тази комисия повече правомощия от този тип не й трябват\".", "date": "2019.12.11", "title": "Християн Митев: \"Обединени патриоти\" ще подкрепят Сотир Цацаров за шеф на КПКОНПИ "}
{"url": "http://epicenter.bg/article/Veterinaren-lekar-smenya-Diana-Savateva-v-parlamenta/201228/2/0", "text": "Парламентът прекрати пълномощията на депутата от ГЕРБ Диана Саватева, която е подала оставка в петък, съобщава БНР.    В края на ноември тя беше назначена за зам. -кмет по култура, туризъм и спорт в община Бургас. Мястото ѝ в Народното събрание се очаква да заеме д-р Стойно Стойнов, който е ветеринарен лекар по професия. На последните парламентарни избори през март 2017 г. ГЕРБ взе шест мандата от Бургас. С гласа 173 „за“ , нито един „против“ и 7 „въздържал се“ парламентът гласува оставката на депутата от ГЕРБ Диана Саватева.  Известният ветеринар бе на 9-то място в листата на ГЕРБ. Той е от гражданската квота и се приема изключително добре в партията, пише Флагман.бг.    Стойно Стойнов е сред малцината ветеринари в Бургас, които са категоризирани като първа категория. Член е на Българския ветеринарен съюз, както и на сдружение „Морски сговор“ в Ченгене скеле. Ако д-р Стойнов се откаже, в парламента ще влезе следващият в листата на ГЕРБ от избирателния район в Бургас - Севдалина Турманова.   В Народното събрание отбелязаха и 71-вата годишнина от приемането на Всеобщата декларация за правата на човека от ООН.    В слово от трибуната председателят на комисията по вероизповеданията и правата на човека Красимир Велчев отбеляза, че България трябва да се гордее с толерантността, която проявява към всички свои граждани:    \"Нека не забравяме с обединените усилия на народа ни и на Българската православна църква през Втората световна война не допуснахме нито еврейски, нито ромски холокост, а голяма част от арменците откриха в лицето на България своята втора родина. Това е нашата национална традиция - на толерантност и уважение към различните - и ще продължи да се ангажира адекватно и всестранно в съответствие с международните стандарти\".  ", "date": "2019.12.11", "title": "Ветеринарният лекар д-р Стойно Стойнов сменя Диана Саватева в парламента"}
{"url": "http://epicenter.bg/article/Daritkova--V-Zakona-za-sotsialnite-uslugi-ne-se-predvizhda-otnemane-na-detsa-ot-semeystvoto/201229/2/0", "text": "Искаме да заявим своята ясна позиция и да успокоим обществото, че в Закона за социалните услуги не се предвижда отнемане на деца от семейството. Това каза на брифинг в Народното събрание председателят на ПГ на ГЕРБ д-р Даниела Дариткова, предаде Агенция \"Фокус\".    \"Днес бяхме поканили министър Деница Сачева и заместник-министър Зорница Русинова на среща с ПГ на ГЕРБ , за да обсъдим въпросите, които витаят в общественото пространство около Закона за социалните услуги. Всички теми бяха дискутирани детайлно, защото виждаме, че се преекспонират някои от заложените в него промени. Представят се и се интерпретират неточно\", каза още д-р Дариткова.    Председателят на ПГ на ГЕРБ подчерта, че всяка друга злоупотреба с текстовете в него, не е в интерес на българското общество.  ", "date": "2019.12.11", "title": "Дариткова: Държавата няма да отнема деца от семействата им! (ВИДЕО)"}
{"url": "http://epicenter.bg/article/Putin-kani-Tramp-da-prisastva-na-tarzhestvata-v-Moskva-za-75-godishnina-ot-pobedata-nad-hitlerizma/201192/7/0", "text": "Американският президент Доналд Тръмп се срещна с руския министър на външните работи Сергей Лавров в Белия дом, предадоха Асошиейтед прес и ТАСС.   Държавният глава е предупредил Русия да не се намесва в изборите в САЩ, допълва Ройтерс, позовавайки се на Белия дом. Тръмп също така е призовал Москва да разреши конфликта си с Украйна и е подчертал подкрепата си за световен контрол над въоръженията, което включва не само Русия, но и Китай.    Посещението на Лавров във Вашингтон, първото от 2017 година, бе затъмнено от повдигането на обвинения, свързани с Украйна, срещу Тръмп от демократите в Камарата на представителите за злоупотреба с власт и възпрепятстване на разследване на Конгреса.   Американският президент е потърсил подкрепа за усилията на Вашингтон да попречи на Иран да разработи ядрено оръжие и за денуклеаризация на Корейския полуостров. Тръмп е изразил надежда, че подобряването на двустранните отношения с Русия ще позволи да бъде активизирана взаимната търговия.    Лавров посочи, че с американския президент са обсъдили стратегическата стабилност, сигурността, положението в сферата на контрола над въоръженията и неразпространението им.   Тръмп е получил покана от руския президент Владимир Путин да посети тържествата в Москва по случай 75-ата годишнина от победата над хитлеристка Германия на 9 май догодина и сега обмисля предложението, допълни руският министър. Лавров отбеляза, че са били обсъдени и мерки за недопускане на криза в района на Персийския залив.", "date": "2019.12.11", "title": "Путин кани Тръмп да присъства на тържествата в Москва за 75-годишнина от победата над хитлеризма"}
{"url": "http://epicenter.bg/article/Vuchich--Sarbiya-i-Gartsiya-tryabva-vzaimno-da-si-pazyat-garba/201198/7/0", "text": "Водеща тема на днешните гръцки вестници е вчерашното заседание на Националния съвет за външна политика, в който участват представители на представените в парламента гръцки партии. Заседанието е било посветено на гръцкия отговор на споразумението между Турция и Либия за разграничаване на морските пространства, с което двете страни фактически си поделят значителна част от изключителната икономическа зона, за която претендира Атина в Средиземно море,съобщи Новини.бг    \"Ефимерида тон синдактон\" съобщава на първа страница за резултатите от вчерашното заседание на Националния съвет за външна политика с участието на представители на основните партии в страната, посветено на турските провокации и по-конкретно на оспорването на гръцките суверенни права в Средиземно море.  Външният министър Никос Дендиас е казал, че заседанието е преминало в дух на единство, а вестникът коментира, че партиите са показали хладнокръвие. Гърция се е обърнала и към генералния секретар и Съвета за сигурност на ООН, а Дора Бакояни от Нова демокрация е предложила случаят със споразумението между Турция и Либия да бъде изпратен и в Международния съд на ООН в Хага. Премиерът Кириакос Мицотакис ще поиска действията на Турция да бъдат осъдени и от Европейския съвет.    За \"единство в трудностите\" пише и проправителственият \"Филелефтерос\". Според вестника на заседанието на Националния съвет за външна политика е бил потвърден непоклатимият вътрешен фронт срещу турските действия, а всички парламентарно представени партии (Нова демокрация, СИРИЗА, Движението за промяна, Гръцко решение и МеРА25) решително са подкрепили националната линия.    \"Та неа\" пише, че във връзка със споразумението между Турция и Либия за разграничаване на морските пространства между тях, което заличава голяма част от гръцката изключителна икономическа зона южно от остров Крит, Атина и Париж обмислят възможността там да бъде изпратен френски изследователски кораб, придружаван от френска фрегата, с което да бъдат отхвърлени турските претенции, без да бъде рискувано пряко противопоставяне между Гърция и Турция. Турция вече обяви намерение да изпрати изследователски кораби в района.    \"Катимерини\" публикува и интервю със сръбския президент Александър Вучич, който вчера и днес е на официално посещение в Атина. В интервюто Вучич заявява, че Сърбия и Гърция трябва взаимно \"да си пазят гърба\". Като приоритет сръбският президент изтъква изграждането на железопътната линия Пирея - Будапеща през Белград. Той подчертава, че Европейският съюз остава стратегическа цел на Сърбия, а на въпрос за меморандума между Анкара и Триполи заявява, че Сърбия винаги подкрепя спазването на международното право.  \"Евровизия\", изборите и Стефанос Циципас са били основните теми, за които гърците са правили проучване в търсачката на Гугъл през миналата година, съобщава \"Катимерини\". Поради многото избори, които се проведоха в Гърция - за Европарламент, за местни органи на властта и за парламент, въпросът \"Къде мога да гласувам?\" е бил сред най-често задаваните от гърците в интернет. Други теми, които са ги интересували, са били сериали и риалити формати. Сред личностите, които са интересували гърците през тази година, на първо място е тенисистът Стефанос Циципас, който отбеляза отличен сезон, достигна до пето място в световната ранглиста и спечели финала на ATP в Лондон.", "date": "2019.12.11", "title": "Вучич: Сърбия и Гърция трябва взаимно да си пазят гърба"}
{"url": "http://epicenter.bg/article/SASht-nalozhiha-sanktsii-za-tezhki-narusheniya-na-choveshkite-prava/201202/7/0", "text": "Министерството на финансите на САЩ наложи вчера санкции на 20 души в осем държави за ролята им в случаи на сериозно нарушаване на човешките права.   Сред засегнатите от санкциите са правителствени служители и бизнесмени от Мианма, Пакистан, Либия, Словакия, Конго, Южен Судан, Саудитска Арабия и Русия. Обхванати са и шест дружества, притежавани или контролирани от посочените лица.   Министерството посочи, че мерките имат за цел да наложат \"значителни и осезаеми последици\" за хора, участвали в и извлекли полза от сериозни нарушения на човешките права, съобщи Нова.тв Сред засегнатите са Мохамад ал Отаиби, бивш генерален консул на Саудитска Арабия в Истанбул заради участието му в убийството на журналиста Джамал Хашоги. По-рано Отаиби бе санкциониран по \"Закона Магнитски\". Санкциите, наложени вчера, са по друг закон и му забраняват да влиза в САЩ.   Сред другите засегнати са военни лидери от Минама, отговорни за убийствата на мюсюлмани рохинга, високопоставен служител на пакистанската полиция, убивал цивилни, и либийски военен командир, провеждал масови екзекуции на невъоръжени затворници.", "date": "2019.12.11", "title": "САЩ наложиха санкции за тежки нарушения на човешките права"}
{"url": "http://epicenter.bg/article/Vulkanat-v-Nova-Zelandiya-izrigna-otnovo--Video-/201211/7/0", "text": "Нова вулканична активност на Уайт Айланд в Нова Зеландия. Властите обявиха, че оцелели след изригването няма, а повишената активност на вулкана пречи на спасителите. Надеждата е днес екипите да стигнат до острова, за да могат да  приберат телата на загиналите.  До момента потвърдените жертви са шест, за осем души се предполага, че са загинали, а 25 от пострадалите са в критично състояние. \"Ще вземем решение на базата на всички данни, с които разполагаме. Няма да отидем на острова докато не стане безопасно. Сигурността за нашите екипи е най-голям приоритет за нас. На всеки два-три часа правим оценка на всички данни, за да сме наясно кога можем да отидем на острова\", заяви комисарят от полицията Брус Бърд.   Източник: Нова.тв", "date": "2019.12.11", "title": "Вулканът в Нова Зеландия изригна отново (Видео)"}
{"url": "http://epicenter.bg/article/Fandakova-kam-kmetove--Kam-nas-se-obrashtat-vsichki-za-vsichko/201257/2/0", "text": "Това е градът, в който никой от вас не се чувства като на гости, това е градът, в който поставяте проблемите си пред централната власт, търсите решение на проблемите. С тези думи се обърна кметът на София Йорданка Фандъкова към присъстващите на организирания от Националното сдружение на общините в Република България (НСОРБ) Встъпителен форум за новоизбраните кметове и председатели на общински съвети, предаде Novini.bg    Тя поздрави кметовете и общинските съветници с избирането им. Това означава огромна отговорност, защото сме изправени пред много тежки предизвикателства. Към нас се обръщат всички за всичко, хората очакват да решим всичките им проблеми, дори когато излизат далеч извън нашите правомощия. Ние сме длъжни да се отзовем, заяви Фандъкова.  Всяко населено място има своите специфични предизвикаетлства, но има теми, които ни обединяват. Пред нас стоят важни и спешни задачи. Първата е защитата на бюджетите. Това е документът, който изразява нашите политики, нашите приоритети, които ни позволяват да развиват нашите общини. За да продължим промените на градовете ни, имаме нужда от обединени усилия и промяна в законодателството. Имам своите инициативи заедно с екипа и се надявам да подкрепяте част от тях. Една от най-приориотетните ни задачи е подобряване на качеството на въздуха, за да можем да отговорим на очакванията на хората и да опазим тяхното здраве. Затова вчера се обърнах с народните предстаивтвли с предложение за инкриминиране на горенето на отпадъци. Надявам се да получа както тяхната, така и вашата подкрепа, посочи кметът на София.    Надявам се да продължим да работим в екип, защото само когато сме заедено, можем да постигнем по-добри резултати, каза още Йорданка Фандъкова.", "date": "2019.12.11", "title": "Фандъкова към кметове: Към нас се обръщат всички за всичко"}
{"url": "http://epicenter.bg/article/Velikiyat-magistar-na-Maltiyskiyat-orden-pristiga-u-nas-po-pokana-na-prezidenta-Radev/201260/2/0", "text": "На 12 и 13 декември на държавно посещение в България ще бъде Негово Височество фра Джакомо Дала Торе дел Темпио ди Сангуинето – Велик магистър на Суверенния военен хоспиталиерен орден на Св. Йоан от Йерусалим, Родос и Малта. Визитата е по покана на президента Румен Радев. В делегацията, водена от Великия магистър, е и Великият канцлер Албрехт Фрайхер фон Бьозелагер, съобщиха от прессекретариата на държавния глава.   Тази година България и Суверенният Малтийски орден отбелязват 25 години от установяване на дипломатически отношения. Един от най-древните християнски ордени е установил дипломатически отношения със 109 държави и осъществява благотворителна, социална и хуманитарна дейност по цял свят. От 2005 г. до днес посолството на Суверенния Малтийски орден у нас е организирало над 350 различни инициативи в 107 населени места в България.    На 12 декември, четвъртък, от 10.00 часа на площад „Св. Александър Невски“ ще се състои церемонията по официалното посрещане на Великия магистър в България. Фра Джакомо Дала Торе дел Темпио ди Сангуинето ще положи венец пред паметника на Незнайния войн.    В 10.30 часа президентът и Великият магистър ще проведат среща „на четири очи“ на „Дондуков“ 2, след което ще започнат пленарните разговори на официалните делегации. В 11.10 часа, в Гербовата зала, ще бъде валидирана илюстрована пощенска карта по повод 25 години от установяването на дипломатически отношения между България и Суверенния Малтийски орден. След това Румен Радев и фра Джакомо Дала Торе дел Темпио ди Сангуинето ще направят съвместни изявления.    На 13 декември, петък, от 9.30 часа, българският държавен глава и Великият магистър ще открият първия по рода си у нас високотехнологичен апарат за рехабилитация на деца с церебрална парализа. Оборудването е осигурено и инсталирано в Специализираната болница за рехабилитация на деца с церебрална парализа „Света София“ в София от посолството на Суверенния Малтийски орден у нас.    В рамките на посещението си у нас Великият магистър ще се срещне с председателя на Народното събрание Цвета Караянчева, предвиждат се и срещи със Светия синод на Българската православна църква, с Главното мюфтийство.  ", "date": "2019.12.11", "title": "Великият магистър на Малтийския орден пристига у нас по покана на президента Радев"}
{"url": "http://epicenter.bg/article/MVnR--Obstanovkata-v-Dubay-e-uslozhnena-zaradi-navodnenie--nyama-postradali-balgarski-grazhdani/201261/2/0", "text": "Обстановката в Дубай, Обединени арабски емирства, е усложнена заради наводнение. Няма пострадали български граждани. Няма риск за живота и здравето на гражданите, както и необходимост от евакуация. Това съобщиха от пресцентъра на Министерството на външните работи (МВнР).    Пътната обстановка в града е сложна. В района на летище Дубай (DXB) са налице задръствания поради отводнителна дейност. Към момента обстановката на летището е нормализирана като има минимални закъснения в графика на полетите.    Препоръчва се на пътуващите от летище Дубай да се информират за актуалната обстановка от официалната му интернет страница - тук. Също така се препоръчва пътуващите да се явяват за чекиране по-рано от обичайните 2 часа. Няма данни за отложени полети от и до София.    Генералното консулство на България в Дубай работи и е готово да окаже съдействие на бедстващи български граждани. ", "date": "2019.12.11", "title": "МВнР: Обстановката в Дубай е усложнена заради наводнение, няма пострадали български граждани"}
{"url": "http://epicenter.bg/article/Sar-Gream-Uotsan-predstavya-svoya-kniga-v-Doma-na-Evropa/201262/2/0", "text": "Сър Греъм Уотсън, член на Европейския парламент от 1994 до 2014 г. и президент на партия АЛДЕ (2011-2015), ще представи в петък своята книга \"Изграждане на либерална Европа: проектът АЛДЕ\". Събитието ще се проведе на 13.12.2019 г. в Дома на Европа (ул. \"Г. С. Раковски\" 124) от 11:00 часа.    Книгата на сър Греъм Уотсън представя неговата гледна точка за това, кои са основните постижения на ниво Европейски съюз, като същевременно представя емоциите и събитията от този период, както и основните участници в тях. \"Изграждане на либерална Европа: проектът АЛДЕ\" е колкото негов личен мемоар, толкова и принос към академичните изследвания. Тя проследява и развитието на либералното движение в рамките на Европейския парламент.    Модератор на събитието в петък ще бъде българският евродепутат и вицепрезидент на АЛДЕ Илхан Кючюк.    Част от неговата програма са също така Мустафа Карадайъ, председател на ДПС, Н.В. Цар Симеон II, министър-председател на Република България (2001-2005), Даниел Кадик, изпълнителен директор на Европейския либерален форум, Каталин Чех, член на ЕП и зам.-председател на групата \"Обнови Европа\", Даниел Берг, вицепрезидент на партия АЛДЕ, Раду Михаил, сенатор в румънския парламент, Петя Дюлгерова от Фондация за свободата \"Фридрих Науман\", Адриан Лазара Васкес от испанската партия Ciudadanos и Антоанета Асенова, член на бюрото на Европейската либерална младеж (LYMEC).    ", "date": "2019.12.11", "title": "Сър Греъм Уотсън представя своя книга в Дома на Европа"}
{"url": "http://epicenter.bg/article/Polovin-milion-za-medien-komfort-prasnal-Kambitov-za-19-mesetsa/201265/2/0", "text": "Новоизбраният кмет на Благоевград инж. Румен Томов започна да вади някои от необяснимо високите харчове на предшественика си Атанас Камбитов и се зарече да не пръска безотчетно и ненужно пари от общинската каса, съобщава \"Дума%.   \"Сумите, раздадени за медиен комфорт през 2018 г., са на стойност 210 000 лева. Само за деветте месеца на настоящата година сумата, дадена за медии, е 260 000 лева. Нямам намерение да инвестирам такива пари за медиен комфорт. Който иска да пише нещо, да го пише, който иска да търси истини, да го прави, вие сте журналисти, имате картбланш да работите. Ако усетите, че сме стъпили накриво, разследвате и публикувате\", заяви Томов.    Кметът обяви, че спира всички договори на община Благоевград с медии, и допълни, че разходите в отдел \"Култура\" също били големи. Той даде пример с новогодишния банкет на общинарите за 2018 г., който е струвал 45 хил. лв., елхата и украсата на града за Коледа са добавили още 56 хил. лв. към сметката. Тази година Томов ще даде за празнична украса 13 хил. лв., а парите, предвидени за заря, ще се дарят на дете с увреждания след гласуване от Общинския съвет.    Няколко фестивала са имали предвиден един бюджет, а са \"глътнали\" друг, стана ясно от думите на кмета. Най-фрапиращи са данните с \"Франкофоли\" - по план е трябвало да се похарчат 550 хил. лв., но сумата е достигнала над 1,6 млн. лв. \"За блус-джаз феста са планирани 65 000 лева, а са отчетени 84 892 лева, 100 000 лв. са планирани за фестивала \"Тарабумбия\", а са отчетени 183 463 лв. За 24 май са планирани 50 000 лв., а са отчетени 56 670 лв.\", изреди Томов.    Освен орязване на ненужните разходи, новоизбраният кмет планува редица инвестиции. До година се очаква да започне строителството на нов православен храм в Благоевград. Томов обяви, че са предприети мерки за разширение на промишлената зона и започват процедури и за изграждането на парк с алеи, озеленяване, водни каскади и др. на територията на военното поделение. В града са привлечени германско и датско предприятие, които ще инвестират общо около 60 млн. лв. и се очаква да наемат 800-900 служители.    Камбитов обаче още не е готов да прежали кметския пост и обяви, че сезира ОИК за нарушение на Румен Томов. Гербаджията твърди, че наследникът му работи в нарушение на закона, тъй като не е заличил фирмата си в Търговския регистър. Томов е продал търговското си предприятие на сина си, но според Камбитов бизнесменът де юре все още фигурира като търговец, което му е забранено от ЗМСМА. ОИК в Благоевград се събира днес от 17 ч. във връзка със сигнала. Членовете на комисията ще бъдат запознати със съдържанието на документа, след което ще започне процедура по събиране на доказателства. Очаква се до края на седмицата ОИК да излезе с позиция по казуса.  ", "date": "2019.12.11", "title": "Половин милион за медиен комфорт пръснал Камбитов за 19 месеца"}
{"url": "http://epicenter.bg/article/Karayancheva--Edinniyat-glas-na-obshtinite-se-chuva-v-Narodnoto-sabranie/201267/2/0", "text": "Единният глас на общините се чува в Народното събрание, каза председателят на Народното събрание Цвета Караянчева на форум в София на Националното сдружение на общините в Република България /НСОРБ/, съобщи БТА.   Тя изтъкна, че всички парламентарни комисии търсят позицията на НСОРБ по законопроектите, които се отнасят до дейността на общините.   \"Можем да заявим, че единният глас на общините се чува и се отчита в Народното събрание\", заяви Цвета Караянчева.   Председателят на парламента даде за пример като успешна форма на взаимодействие между НС и Сдружението форума, който се е състоял през 2018 г. с ръководствата и членовете на три парламентарни комисии и кметове на общини. Караянчева припомни, че по една от темите, които са били дискутирани на форума - измененията в закона за водите, относно общинските язовири, вече се отчитат реални резултати.   Промените са били внесени и приети своевременно.   В момента текат процедурите по прехвърляне на общинските язовири на държавата, добави тя.   Кметът на София Йорданка Фандъкова благодари на Караянчева за подкрепата, поздрави участниците във форума и каза, че от кметовете на общините се очаква да решат всички проблеми на хората и да ги поставят пред институциите. Фандъкова благодари и на ръководството на НСОРБ за подкрепата за инициативите на най-голямата община, която обединява всички.   Получаваме вашата подкрепа, защото София фокусира проблемите, които се виждат от всички, а решенията изискват обща подкрепа, посочи столичният кмет. Тя подчерта, че спешната задача пред всички сега е защитата на бюджетите на общините. За да продължим промените на градовете ни имаме нужда от обединени усилия и промени в законодателството, каза Фандъкова.   Тя направи преглед на законодателните инициативи на Столичната община като акцентира на последната инициатива от вчера във връзка с подобряването на качеството на въздуха. Обърнах се към НС и вчера беше внесено предложението за инкриминиране на нерегламентираното горене на отпадъци, защото то е опасно за живота на хората, посочи кметът. По мое предложение МОСВ започна работа по въвеждане на стандартите за дърва и въглища, а министерството на транспорта разработва стикерите, които ще се предоставят при годишните технически прегледи отново вследствие на инициатива на Столичната община.   Стикерът ще съдържа информация за реалното състояние на очистващата система на всеки автомобил като това ще даде възможност в дни с превишение да се контролира замърсяването.   Фандъкова припомни и предложенията на Столичната община за промяна на Закона за устройства на територията, по които има сериозни дебати. То е за премахване на възможността за строителство на сгради с намалено отстояние между тях. Общината е предложила пакет от мерки с крайна цел увеличаване на отстоянието между сгради в жилищните квартали.", "date": "2019.12.11", "title": "Караянчева: Единният глас на общините се чува в Народното събрание"}
{"url": "http://epicenter.bg/article/Elizabet-II-harchi-po-30-000-paunda-za-koledni-podaratsi/201244/10/100", "text": "За повечето хора Коледа е един от празниците, за които отделяме най-много пари от бюджета си. В това число влиза и кралица Елизабет II, която харчи зашеметяващите 30 000 паунда за 620 подаръка за семейство и персонал. Това твърди бивш помощник на кралското семейство, цитиран от Daily Mail. Нейно величество, която е на 93 г., изпраща и 750 коледни картички. Те обикновено съдържат семейна снимка - на роднини, приятели, членове на кралското домакинство и различни делегати на британската общност. Говорейки пред Fabulous Digital, източникът на информацията разкри, че до две седмици преди 25 декември се казва на служителите да отидат в една от стаите в Бъкингамския дворец, за да получат подаръка си от кралицата.   Те се редят да получат опакован подарък от кралицата, а тя казва по няколко думи на всеки от тях - обикновено нещо като „Благодаря ви много за цялата ви помощ през годината “, последвано от „Честита Коледа”.   „Подаръците обикновено са книгоразделители или малко парче порцелан от магазина за подаръци в двореца. В повечето години тя им дава и малък коледен пудинг в кутия“, казва бившият помощник на кралското семейство.   Ако персоналът не е в състояние да напусне задълженията си в определените дни, тогава домакинът им изпраща подаръците заедно с картичка от монарха, която се подписва от кралицата и принц Филип.   Помощникът твърди, че преди кралицата се е наслаждавала на това сама да избира подаръците преди Коледа в Бъкингамския дворец, но сега подаръците се избират онлайн от офиса на частния секретар на монарха. Преди избрани магазини, сред които Harrods и Fortnum & Mason, са изпращали в двореца неща, които кралицата може да разгледа. Те са били излагани на маси в две от стаите в двореца.   „Беше като нейния собствен кралски мол. Това е едно от онези неща, за които всъщност няма нужда да харчи енергията си, докато старее\", каза още бившият помощник.", "date": "2019.12.11", "title": "Елизабет II харчи огромната сума от 30 000 паунда за коледни подаръци"}
{"url": "http://epicenter.bg/article/Dolce---Gabbana-pokazaha-razkoshno-shou-v-La-Skala--vdahnoveno-ot-operata/201249/10/84", "text": "„Операта е драма. Една голяма италианска драма.” Това бяха думите на Стефано Габана по отношение на представената колекция Alta Moda в Ла Скала.   159 визии бяха показани на сцената на най-голямата опера в света преди броени дни. Не за първи път италианското дуо посвещава колекция на дома на музиката: през 1984 г. тяхното модно шоу започва с интермецото от Cavalleria Rusticana, първата колекция Alta Moda през 2012 г. – с изпълнение на Norma, а шоуто им Alta Moda от януари 2015 г. изследва историята на тази необикновена сграда.   Този път, обаче, поканени от художествения ръководител на Ла Скала Александър Перейра, дизайнерите се вкопаха по-дълбоко от всякога в естетичната норма, като създадоха визии Alta Moda за 12 от най-известните опери. Тази магична колекция се състоеше от два образа „Белини“ (\"Капулети\" и \"Монтеги\", \"Норма\"), един „Росини“ (\"Севилският бръснар\"), пет „Верди“ (\"Аида\", \"Ла Травиата\", \"Атила\", \"Риголето\", \"Дон Карлос\"), три „Пучини“ (\"Тоска\", \"Мадам Бътърфлай\", \"Турандот\") и „Маскани“ (Cavalleria Rusticana).    „Ние познавахме тези произведения от преди това, но може би по по-повърхностен начин. Сега ги изучихме отблизо, започнахме да разбираме драмата в музиката и как тя може да бъде пресъздадена в движението на тъканта ”, разказа Стефано Габана. Доменико Долче добави: „Работата с тази музика е много опасна в известен смисъл, защото дава различни усещания – една емоция за него и друга – на мен. Усещането е различно за всеки. ” За близо 300 клиенти на Alta Moda, които наблюдаваха от кадифените лоджии, шоуто също предизвика различни емоции.   Кодовете на Dolce & Gabbana - от бароков стил до южна чувственост - се превърнаха в идеална основа за пищната оперна естетика: много брокат, дантели и сложни ръчно изработени детайли бяха в основата на образи, достойни за най-амбициозните сцени и постановки.   Началото бе посветено на \"Тоска\". Червена рокля с яка от злато и пера, изработена в чест на митичната румънска прима Хариклея Даркле, откри ревюто, след което последваха и поредица от поддържащи визии, стилизирани в духа на Рим.   Елегантно бе преминаването към древен Египет и Етиопия, които свързваме с \"Аида\". Обречената принцеса беше показана в халат с вълни от златиста кожа, носеща на главата си аксесоар, изобразяващ вътрешността на Ла Скала.   След това гостите буквално за секунди се озоваха в по-новото време - т.е. средата на 19 век. Париж и \"Травиата\", и Виолета Валери, която разходи огромна рокля от слонова кост, обшита с ивици от синя коприна и избродирана със златни конци и изумрудени кристали.   Последва скок в Аквилея в Северна Италия и назад 1500 години - за да видим Атила, златната броня на Роман Ецио и неговата любима Одабела. А след това пътешествието продължи напред към Верона, мястото на адаптацията на Белини по романтичната трагедия на Шекспир, където Жулиета в рокля от дантела от слонова кост среща Ромео.   В \"Мадам Бътерфлай\" Пучини показва Япония от края на 19 век - страната на бродираните кимона и шапки с пеперуди, но също така и дом на един от най-силните образи в колекцията - рокля с тонирани мъниста от злато, изработена за съпругата на Питъртън - Кейт.   Последва завръщане в Сицилия за Cavalleria Rusticana - дизайнерите представиха виртуозни примери на добре познатите родни образи: обвити в коприна и кадифе сицилиански вдовици. Видяхме и \"Риголето\" в злато и червени чорапогащи, \"Норма\", обвита в кожа, както и любимата на Фигаро Розина от \"Севилския бръснар\" в рокля от червената тафта.   Заключителната част бе посветена на операта \"Дон Карлос\", любима на Доменико Долче (Габана избра Cavalleria Rusticana). На подиума се появиха инквизитори, папа, испанската инфанта, поразена от любовта, френска принцеса и свитата ѝ с рокли с херувими, за да приключим с образа на Филип II от Испания в лилава мантия, която се влачеше по подиума няколко метра назад.     Доменико Долче определи този проект Alta Moda като \"невъзможна мечта\". Ние бихме я определили като колекция с огромни амбиции, майсторски произведения и пълна отдаденост на реализацията на фантазиите на двама изключителни дизайнери. Източник: woman.bg", "date": "2019.12.11", "title": "Dolce & Gabbana показаха разкошно шоу в Ла Скала, вдъхновено от операта"}
{"url": "http://epicenter.bg/article/Charliyz-Teron-osadi--quot-Zlaten-globus-quot--za-diskriminatsiya-sreshtu-zheni-rezhisyori/201276/10/100", "text": "Чарлийз Терон разкритикува организаторите на наградите „Златен глобус“, въпреки че беше номинирана за най-добра актриса, пише ЕНюз.   44-годишната актриса осъди списъка с номинираните за титлата \"Най-добър режисьор\", в който не е включена нито една жена. Според Чарлийз доминирането на мъжете в тази професия не позволява на жените да достигнат своя потенциал и да получат заслужено признание. Тя каза, че достойнствата на представителките от нейния пол упорито се игнорират, въпреки масата успешни филми, направени през 2019 година. \"Те отново са пред отказ от номинации\", каза Терон. Чарлийз се оплака и че на практика не се забелязва „победата на феминизма“ във филмовата индустрия: „За сега нямаме с какво да се гордеем“. В отговор ръководителят на Асоциацията на международната преса Лоренцо Сория заяви, че „Златен глобус“ няма да бъдат раздавани по полов принцип. \"Гласуваме за филми и постижения\", каза Сория. Сред филмите, които са игнорирани, експертите нареждат „Сбогом“ от Лулу Ванг и „Малки жени“ на Грета Хервиг.", "date": "2019.12.11", "title": "Чарлийз Терон осъди \"Златен глобус\" за дискриминация срещу жени режисьори"}
{"url": "http://epicenter.bg/article/Tsvetanka-Rizova-Boyana-Sharlopova-i-Ivaylo-Zahariev-sa-chast-ot-nositelite-na-priza-BG-Modna-ikona-2019/201288/10/99", "text": "Победителите в класацията на Академията за мода - новите носители на приза \"БГ модна икона 2019\" са както следва: Максим Бехар, Поли Генова, Васил Петров, Цветанка Ризова, Бояна Шарлопова и Ивайло Захариев.   Призовете бяха връчени на официална церемония, която се състоя по-рано днес във Витоша Парк хотел. За 11-а поредна година бяха връчени най-престижните награди за стил и елегантност у нас - \"БГ модна икона\". По утвърдена традиция Експертен съвет на Академията за мода, съставен от изявени лайфстайл, модни и светски журналисти, редактори от водещите електронни и печатни медии, даде своите предложения за номинации на най-стилните и успели българи през 2019 година. Както досега, критериите известни български личности да получат статут на БГ модни икони са качества и добродетели като изискан и модерен вкус и стил, високи професионални постижения, безупречна култура, морал и репутация.", "date": "2019.12.11", "title": "Цветанка Ризова,Бояна Шарлопова и Ивайло Захариев са част от носителите на приза БГ Модна икона 2019"}
{"url": "http://epicenter.bg/article/Osadiha-Dolce-Gabbana-da-plati-70-000-evro-obezshtetenie-na-Maradona/201290/10/99", "text": "Модна къща   беше осъдена да плати обезщетение на легендарния футболист  , защото е използвала името му с търговска цел през 2016 г., предаде Франс прес, цитира Дарикнюз. Съдебното решение предвижда също модната къща да плати на аржентинеца над Съдебният спор е заради дефиле в Неапол през 2016 г., по време на което манекенка носеше светлосиня фланелка на   и изписано над него име Марадона на гърба й. „ и без да е бил осъществен контакт с него“, поясниха адвокатите му. Защитата на Dolce&Gabbana увери, че става въпрос за отдаване на почит към Неапол. „ а правото да използва името и имиджа на толкова известна личност има единствено самата тя“, посочиха още адвокатите на Марадона. Съдийката Паола Гандолфи отбеляза, че името Марадона е свързано с изключителни футболни умения и не може да се използва от предприемачи, без да е бил постигнат консенсус със самия футболист. В Инстаграм  \"  за да използват името ми по време на дефилето\", е написал той.", "date": "2019.12.11", "title": "Осъдиха Dolce&Gabbana да плати 70 000 евро обезщетение на Марадона"}
{"url": "http://epicenter.bg/article/Valkat-ot--Nu--pogodi--otkazva-tsigarite/201291/10/99", "text": "Вълкът от анимационния филм „Ну, погоди!“ в новите серии може да откаже цигарите, сподели пред ТАСС директорът на киностудиото „Союзмултфилм“ Борис Машковцев.   „Мисля, че Вълкът ще трябва да се откаже от вредните навици. По-рано героят пушеше и това бе характерна черта на определена социална класа. Времената се промениха и ние също трябва да съответстваме на новия контекст. Още повече, че в момента изискванията към съдържанието на анимационните филми са съществено нараснали“, каза той.    Преди месец студиото съобщи, че ще създаде 26 нови серии от популярния в миналото анимационен филм, който тази година отбелязва 50-годишнината си, предаде БНР.", "date": "2019.12.11", "title": "Вълкът от „Ну, погоди!“ отказва цигарите"}
{"url": "http://epicenter.bg/article/Sergey-Lavrov--SASht-veche-ne-mogat-da-sprat--Turski-potok--i--Severen-potok-2-/201217/7/0", "text": "В Конгреса на САЩ правят всичко възможно, за да спрат „Северен поток 2“ и „Турски поток“, но няма да им се получи. Това заяви министърът на външните работи на Русия Сергей Лавров на пресконференцията след визитата си във Вашингтон. Там той се срещна с американския президент Доналд Тръмп и двете страни потвърдиха, че отношенията помежду им трябва да се развиват. Но сенаторите в САЩ са на друго мнение, предава EA Daily, цитира Фокус. „Конгресът буквално е завладян от желанието да направи всичко, за да развали отношенията ни. Делото, започнато от администрацията на Обама, продължава. Но сме свикнали с тези видове атаки, знаем как да реагираме на тях. Уверявам ви, че нито „Северен поток 2“, нито „Турски поток“ няма да спрат“, цитира думите на Лавров РИА Новости. Руската агенция припомня, че в понеделник Сенатът на САЩ прие бюджета за отбраната на страната за следващата година, в който са предвидени санкции за участниците в строителството на „Северен поток 2“ и „Турски поток“. Става въпрос за ограничения спрямо лица и компании, които имат отношение към изграждането на газопровода. Ръководителите на компаниите са заплашени от забрана за влизане в САЩ, замразяване на активите им под юрисдикцията на Вашингтон и забрана за транзакции. Компанията, по която най-вероятно ще ударят санкциите, е швейцарската Allseas. Именно нейните дъщерни фирми за полагане на тръби Pioneering Spirit и Solitaire и кораби за снабдяване в момента извършват строителството на датската част от „Северен поток 2“. „Причината за тази стъпка е, че прозорецът на възможностите се затваря. По-голямата част от „Северен поток“ вече е изградена“, заяви Джим Ричард, ръководител на Комитета за външни отношения на Сената на САЩ. Според него санкциите ще „убедят“ строителните фирми да спрат да работят по проекта, тъй като американските ограничения „ще им струват скъпо“. Една от причините за активирането на сенаторите е, че САЩ приеха закон за санкциите, който може да се приложи към „Северен поток-2“, но Доналд Тръмп никога не го е използвал, а санкциите в бюджета за отбрана се предполага, че са задължителни.", "date": "2019.12.11", "title": "Сергей Лавров: САЩ вече не могат да спрат „Турски поток“ и „Северен поток 2“"}
{"url": "http://epicenter.bg/article/Kitay-ne-se-interesuva-ot-dogovor-za-kontrol-na-orazhiyata-sas-SASht-i-Rusiya/201220/7/0", "text": "От министерството на външните работи на Китай обявиха, че Пекин не е заинтересован от тристранен договор за контрол върху оръжията със САЩ и Китай, предават световните информационни агенции, цитирани от news.bg.    Говорителката на китайското външно ведомство разкритикува остро държавния секретар на САЩ Майк Помпео, че използва Китай като извинение за избягване на подновяването на Договора за ограничаване на стратегическите настъпателни оръжия (Нов СТАРТ) с Русия, който изтича през 2021 г.    След като министърът на външните работи на Русия Сергей Лавров каза при снощната си среща с Помпео, че Москва иска да удължи Нов СТАРТ, първият дипломат на САЩ настоя, че всякакъв нов договор за контрол на оръжията трябва да включва Китай.", "date": "2019.12.11", "title": "Китай не се интересува от договор за контрол на оръжията със САЩ и Русия"}
{"url": "http://epicenter.bg/article/Evrokomisiyata--Vazduhat-v-Sofiya-e-opasen-za-zdraveto/201221/7/0", "text": "София е на трето място в света по замърсяване на въздуха, сочат данни на световните агенции за измерване на чистотата на въздуха. Според Европейската агенция по околна среда въздухът в София е с най-високо замърсяване и е реално опасен за човешкото здраве, предаде БГНЕС.   Дори и в сряда, когато има вятър и мъглата от фини прахови частици се разсея, въздухът остава опасен за здравето на столичани. Най-голямо замърсяване на въздуха се случва нощем, като пикът му е бил в неделя срещу понеделник, сочат данните. Това означава, че наистина битовото отопление е виновникът за опасния въздух в столицата, както съобщи по-рано в ефира на „Здравей,България” кметът Йорданка Фандъкова. Ситуацията е идентична за събота, неделя, понеделник и вторник, когато въздухът отново е бил с превишени стойности, които са опасни за здравето. От Агенцията отбелязват, че районите с отровен въздух са „Павлово” и „Хиподрума”.   Европейската агенция по околна среда на Еврокомисията използва държавните станции за измерване на въздуха, които са няколко в София. Това означава, че и държавните, и общински власти трябва да са наясно с нормите на превишение на праховите частици. В борбата със запрашаването и опасния въздух ръководството на Столична община въведе безплатни буферни паркинги. От Европейската агенция по околна среда окачествяват въздуха в столицата като „много нездравословен“, като индексът на замърсяване е оцветен в тъмнолилаво – най-високата степен на замърсяване.   Според международния сайт за чистота на въздуха – airvisual.com, София се нарежда на трето място в света по опасно мръсен въздух. Само стойностите в индийския град Делхи и в пакистанския Лахор с малко превишават мръсотията, която софиянци дишат. Дори жителите на градове като Дака, Бангладеш, и Мумбай в Индия дишат по-чист въздух от жителите на София.  ", "date": "2019.12.11", "title": "Еврокомисията: Въздухът в София е опасен за здравето"}
{"url": "http://epicenter.bg/article/Zaradi-razsledvane-za-terorizam--Obiskiraha-doma-na-Evo-Morales/201224/7/0", "text": "Направен е обиск в дома на сваления президент Ево Моралес . Той е бил част от разследването за тероризъм и противодържавна дейност. Това съобщиха боливийски следователи, цитирани от БГНЕС.   Моралес подаде оставка през ноември след близо 14 години власт след твърденията, че е фалшифицирал националните избори. Оттогава лидерът на левите ветерани е в Мексико, където получи убежище. Настоящият президент Жанин Анес обвини предшественика си и още няколко души в разпалването на жестоки сблъсъци след изборите в Боливия в продължение на повече от месец, заради които десетки загинаха.   Прокурор Руди Теразас заяви, че обискът в дома на Моралес в богат квартал в административната столица Ла Пас, е извършен според изискванията на закона. Компютрите, намерени в имота, ще бъдат прегледани за доказателства за „престъпленията на тероризъм и действия против държавата“, добави Теразас. В Twitter бившият държавен глава заяви, че прокурорите са злоупотребили с властта си. Правителството на Анес твърди, че Моралес е предизвикал силен недостиг на храна и гориво, като инструктирал последователите си да блокират пътища, водещи към големи градове, след заминаването му за Мексико. ", "date": "2019.12.11", "title": "Заради разследване за тероризъм: Обискираха дома на Ево Моралес"}
{"url": "http://epicenter.bg/article/Erdogan--Gartsiya-shte-plati-za-deystviyata-si--Ratsete-i-krakata-na-Atina-sa-varzani-i-tova-ya-podludyava-/201230/7/0", "text": "Президентът на Турция Реджеп Таийп Ердоган отново повиши напрежението в Егейско море и Източното Средиземноморие със заплахи към Турция на фона на подписаното между Анкара и международно признатото правителство на Либия споразумение за делимитация на морските граници в Средиземно море. В интервю пред турската телевизия TRT той нападна Атина и Република Кипър, пише гръцкото консервативно издание „То Вима“, цитира Фокус. Ердоган определи хода на Гърция да експулсира либийския посланик в Гърция в отговор на споразумението като „международен скандал“ и заяви, че Гърция ще заплати цената на своите действия в международен план. Ердоган също изрази гнева на Анкара от енергийното сътрудничество на Гърция, Кипър, Израел и Египет, като заяви, че четирите държави не могат да направят нищо без одобрението на Анкара. Според „То Вима“, Ердоган смята, че е поставил четирите държави в мат чрез договора с Либия и сега те не могат да построят газопровод до Европа без съгласието на Турция. „Ръцете и краката на Гърция са вързани и това ги подлудява“, обяви турският лидер. Изтекла информация от правителството в Анкара говори, че Турция възнамерява да започне проучвания за въглеводороди в зоните, които е отчуждила чрез споразумението с Триполи. Това включва и райони, които Гърция смята за своя изключителна икономическа зона (ИИЗ). „Въпреки правата, които имаме, те ни заплашваха. Но ние няма да отстъпим. В това споразумение Турция се възползва от правата си по международното право и проваля играта на едностранните действия. Сега можем да проведем съвместни проучвания в тези райони“, заяви Ердоган. Президентът на Турция обяви още, че Анкара ще купи трети сондажен кораб, който ще бъде задействан в Черно море и международните води.", "date": "2019.12.11", "title": "Ердоган: Гърция ще плати за действията си! Ръцете и краката на Атина са вързани и това я подлудява!"}
{"url": "http://epicenter.bg/article/Knesetat-dade-odobrenieto-si-za-treti-poredni-izbori/201235/7/0", "text": "Депутатите в Кнесета дадоха първоначалното си одобрение за разпускането на парламента и провеждане на трети поредни избори в рамките на една година в началото на март, предава AFP, цитирана от Агенция \"Фокус\".   До ситуацията се стигна след месеци на политическа суматоха в държавата и след като нито премиерът Бенямин Нетаняху, нито основният му съперник Бени Ганц успяха да си осигурят управляващо мнозинство в парламента на държавата Израел.   Миналия месец, Нетаняху получи обвинения в корупция, а Ганц го призова да се оттегли. Президентът Реувен Ривлин трябва да обяви преговорите за коалиция за провалени и да свика нов вот – най-вероятно през март догодина.   Законът, който бе приет единодушно, идва преди изтичането на крайния срок за формиране на управляваща коалиция на страната в полунощ.  ", "date": "2019.12.11", "title": "Политическа криза в Израел! Кнесетът даде одобрението си за трети поредни избори"}
{"url": "http://epicenter.bg/article/Armiyata-na-libiyskiya-marshal-Haftar--Shte-potopim-vseki-turski-korab--koyto-narushi-morskite-ni-granitsi-/201237/7/0", "text": "Либийската национална армия (ЛНА) на маршал Халифа Хафтар предупреди, че ще потопи всеки турски кораб, който наруши морската граница на страната. Това е заявил началникът на щаба на военноморските сили на ЛНА генерал-майор Фарадж Махдауи, предават Дарикнюз и БТА.    Имам заповед, в случай на приближаване на проучвателни кораби, да ги потопявям, заявил Махдауи. Заповедта е получена от Хафтар. По думите на Махдауи армията ще освободи столицата Триполи и ще разруши мечтата на турците.    От началото на тази седмица президентът на Турция Реджеп Тайип Ердоган на два пъти заяви готовността на Анкара да изпрати свои военни в Либия, ако получи съответно искане от правителството на националното съгласие на Файез Сарадж въз основа на сключеното с него споразумение.    Става дума за подписания от двете страни на 28 ноември в Истанбул меморандум за взаимно разбирателство, първа точка от който предвижда установяване на военно сътрудничество, а втората се отнася за разграничаване на морските зони между страните, като предвижда и възможност за добив от Турция на полезни изкопаеми в изключителната икономическа зона на Либия.    Камарата на представителите на Либия нарече тези договорености нелегитимни, призовавайки ООН да лиши кабинета в Триполи от международен мандат.   Парламентът се обърна и към Арабската лига с искане да се приложат положенията от договора за колективна отбрана на страна-членка в отговор на заплаха от нахлуване.  ", "date": "2019.12.11", "title": "Армията на либийския маршал Хафтар: Ще потопим всеки турски кораб, който наруши морските ни граници "}
{"url": "http://epicenter.bg/article/Prezidentat-na-Braziliya--Greta-Tunberg-e-sopolanka/201240/7/0", "text": "Крайнодесният бразилски президент Жаир Болсонаро нарече шведската активистка Грета Тунберг \"пикла\", съобщава британският в. \"Гардиън\".    Държавният глава нападна тийнейджърката-екоактивистка заради обвиненията ѝ срещу неговия режим за убийствата на представители на коренното население в Амазония, които протестират срещу унищожаването на джунглата.    \"Коренни жители на Амазония буквално биват ликвидирани, защото се опитват да спасят джунглата от незаконно изсичане. Отново и отново\", написа Грета в Туитър и публикува видео, на което се вижда как двама местни индиански водачи са разстреляни от преминаващ автомобил.    \"Срамота е, че светът мълчи за това\", написа още 16-годишната екоактивистка.    Болсонаро отвърна на удара.    \"Грета твърди, че индианци загиват, защото защитават Амазония,\" заяви ухиленият Болсонаро пред журналисти пред президентския дворец в столицата Бразилия.    \"Удивително е, че пресата обръща толкова голямо внимание на тази малка пикла\", добави Болсонаро, като използва думата \"pirralha\", която се превежда от португалски като \"малка пикла\" или \"вредител\".    Първоначално Болсонаро дори не успя да си спомни името на Тунберг, като я нарече просто \"онова момиче\".    Грета Тунберг реагира, като смени описанието си в Туитър като \"Pirralha\".     ", "date": "2019.12.11", "title": "Бразилският президент нарече Грета Тунберг \"малка пикла\" "}
{"url": "http://epicenter.bg/article/Kralitsa-Elizabet-II--Nyama-da-se-otteglya-dori-na-95-/201251/7/0", "text": "Наскоро бяха разпространени слухове, че кралица Елизабет II се оттегля и че престолът ще бъде поет от нейния син принц Чарлз. Мнозина смятат, че кралицата е прекарала достатъчен брой години на трона и че дните на нейната старост трябва да се изживеят с лекота, а не с кралски задължения.    Британските медии съобщиха, че кралицата ще се оттегли, когато навърши 95 години, но дворецът, както обикновено, не отговори на слуховете. Сега обаче официален отговор се появи, съобщават от Dariknews.    „Няма планове за промяна на положението, когато кралицата навърши 95 години, или когато и да било“, заяви кралското семейство, цитирано от Ю Ес Ей Тудей.    Бъкингамският дворец обясни, че кралицата има много правомощия и привилегии, но официално пенсиониране не е възможно без политически усложнения, така че тя остава на трона.    Говорител на Кларънс Хаус, официалната резиденция на принц Чарлз, заяви, че няма планове за промяна на кралската йерархия.        ", "date": "2019.12.11", "title": "Кралица Елизабет II: Няма да се оттегля дори на 95!"}
{"url": "http://epicenter.bg/article/Germanskiyat-biznes--US-sanktsiite-sreshtu--Severen-potok-2--sa-ataka-sreshtu-suvereniteta-na-ES-/201256/7/0", "text": "Завършването на проекта „Северен поток 2\" е на финалната права, но сега изглежда газопроводът и участващите в изграждането му компании няма да се разминат с американските санкции, коментира германският национален ежедневник Die Frankfurter Allgemeine Zeitung, цитиран от Агенция \"Фокус\".    Сенаторите от Демократическата и Републиканската партия успяха да интегрират закон за санкции, който беше внесен през лятото, в този за бюджета за отбрана. Така че сбогуването е почти сигурно. Авторите на закона, републиканецът Тед Крус и демократът Жан Шахин, предупредиха, че санкциите срещу компаниите, участващи в реализацията на проекта за „Северен поток-2“, ще бъдат „унищожителни“.    Очаква се законът да бъде приет преди Коледа и утвърден с подписа на президента Доналд Тръмп, който ще му придаде юридическа сила. По-малко ясни са ефектите. Може да се стигне до надпревара с времето. Експертите изчисляват, че тръбопроводът ще бъде завършен в срок от шест до осем седмици. Времето в Балтийско море е важен фактор.    Ако законът влезе в сила преди Коледа, тогава ще се прилага гратисен период от 30 дни, който ще позволи на участващите компании да завършат работата си.    Санкциите на практика биха възпрепятствали компаниите да извършват дейност в Америка, където оперира дъщерно дружество за инженерни услуги. Това може да забави завършването, но не и да го спре. От Министерството на икономиката на ФРГ вече заявиха, че германското правителство отхвърля екстериториалните санкции.    Остра реакция дойде от Източния комитет на германския бизнес.    „Ако тези санкции бъдат наложени, това би било пряка атака срещу суверенитета на Европейския съюз и фатален сигнал за мирните усилия на Париж\", заяви неговият председател Оливър Хермес.    „Всички необходими разрешителни за доизграждането на „Северен поток 2“ са получени в ЕС и са приети съответните правила за експлоатация. Опитът за влияние от страна на американците би бил повече от недружелюбен акт, той би нанесъл щети на трансатлантическите отношения, които се основават на взаимно уважение,\" добави той.    Правителството на САЩ се бори срещу изграждането на тръбопровода от много години. Аргументите са, че той ще направи Германия зависима от Русия, ще нанесе щети на Украйна и също така ще донесе на държавния глава на Русия Владимир Путин милиардни приходи, които той би могъл да използва за провеждане на своята агресивна световна политика.    Реториката срещу „Северен поток 2“, насочена специално срещу Германия, бе смекчена. Очевидно се забелязват усилията на федералното правителство да посредничи в конфликта в Украйна и да предпази страната от финансови загуби.  ", "date": "2019.12.11", "title": "Германският бизнес: US санкциите срещу „Северен поток 2“ са атака срещу суверенитета на ЕС!"}
{"url": "http://epicenter.bg/article/Germanskata-darzhava-se-angazhira-da-obezshteti-klientite-na--quot-Tomas-Kuk-quot-/201263/7/0", "text": "Германия ще обезщетява клиентите на \"Томас Кук\", понесли загуби за стотици милиони евро, обяви днес правителство в комюнике близо три месеца след фалита на британския туроператор, предаде БТА.   Правителството се ангажира да покрие загубите, които не са обезщетени от застраховката на \"Томас Кук\", покриваща само малка част от разходите на ощетените клиенти. Не е приемливо клиентите на \"Томас Кук\", всеки поотделно, да се занимава със сложни юридически въпроси, включващи хиляди процедури с несигурен изход, допълва правителството. Берлин обещава да направи по-подробно изявление по темата в началото на 2020 година.", "date": "2019.12.11", "title": "Германската държава се ангажира да обезщети клиентите на \"Томас Кук\""}
{"url": "http://epicenter.bg/article/Twitter-klasira-nay-obsazhdanite-temi-prez-godinata/201264/7/0", "text": "Социалната мрежа Туитър определи най-коментираните теми за 2019 г. Сред тях попадат сериалът „Игра на тронове”, пожарът в катедралата Нотр Дам и президентът на САЩ Доналд Тръмп, съобщава NOVA.    На първо място в класацията за най-обсъждана новина в социалните мрежи е избухналият на 15 април пожар в Нотр Дам, вследствие на който изгоряха шпилът на катедралата и част от покривната конструкция.    На второ място е хаштагът „началото на епохата на Рейва” – епохата на управление, настъпила на 1 май в Япония с идването на власт на новия император. Третият победител е Венесуела, където през януари започнаха масови протести, а Хуан Гуейдо се самопровъзгласи за временен президент на страната.    В първите 10 най-популярни новини попадат Brexit, най-силният за последните десетилетия тайфун в Япония Хагибис, пожарът в Амазония, протестите в Хонконг, шествията срещу климатичните промени, терористичният акт в Крайстчърч в Нова Зеландия и предизборните дебати на демократите в САЩ.    Най-обсъжданите личности за 2019 г. са президентът на САЩ Доналд Тръмп, неговият предшественик Барак Обама и министър-председателят на Индия Нарендра Моди. В списъка попадат американският политик Александрия Окасио-Кортес, президентът на Бразилия Жоир Болсонаро и кандидатите за президент на САЩ Бърни Сандърс и Джо Байдън.    Потребителите са коментирали бившия кандидат-президент Хилъри Клинтът и лидера на Франция Еманюел Макрон. На последно място в трупата на най-обсъжданите личности е руският президент Владимир Путин.    Най-обсъжданият сериал през 2018 г. е „Игра на тронове”. На второ място е класиран сериалът „Странни неща” (Stranger Things), а третото място заема „Семейство Симпсънс”. В класациите за широкоекранни филми най-много коментари е имало за „Отмъстителите: Краят”.    Потребителите на Туитър са обсъждали най-активно актьорите Том Холанд, Крис Евънс и Зендая. Най-коментираните музиканти за 2019 г. са южнокорейската група BTS, американската певица Ариана Гранде и рапърът Дрейк.    Социалната мрежа е направила специална класация и за публикация с най-много споделяния. Най-популярна е била снимката на кокоше яйце, която през януари счупи световния рекорд в Instagram по брой харесвания.    Потребителите охотно са споделяли видео, на което тълпа студенти бяга от малка патица и запис, на който котка перфектно прескача препятствие.", "date": "2019.12.11", "title": "Twitter класира най-обсъжданите теми през годината"}
{"url": "http://epicenter.bg/article/Greta-Tunberg-e--Lichnost-na-godinata--za-2019-g-/201266/7/0", "text": "Списание Time провъзгласи активистката Грета Тунберг за „Личност на годината“ за 2019 година, предаде БГНЕС.   Тази година шведската тийнейджърка спечели слава със смелото си обръщение „Как смеете?“ към световните лидери по въпроса за изменението на климата.   Въпреки че стана идол на природозащитни активисти от цял свят, у някои хора тя предизвика доста ярост, считана за пешка в по-голяма игра.", "date": "2019.12.11", "title": "Грета Тунберг е „Личност на годината“ за 2019 г."}
{"url": "http://epicenter.bg/article/Kakvo-predstavlyava-Evropeyskiyat-zelen-pakt-na-Fon-der-Layen-/201269/7/0", "text": "Председателят на Европейската комисия Урсула фон дер Лайен заяви, че моделът на изкопаемите горива е отживелица. Тя каза това в кратко изявление в Берлемон, по време на което представи Европейския зелен пакт, предава БНР.    „Убедена съм, че старият модел на растеж, който се базира на изкопаеми горива и замърсяване, е отживелица и е несъвместим с нашата планета. Европейският Зелен пакт е нашата нова стратегия за растеж. Това е стратегия за растеж, която дава повече, отколкото взема“.    Фон дер Лайен подчерта, че за най-уязвимите сектори и региони ще бъде създаден справедлив преходен механизъм. Амбицията на Комисията е той да набере 100 млрд. евро.    Целта на пакта е да превърне Европа в „климатично неутрален“ до 2050 г.    Агенция Ройтерс представя основните положения от него.        Фон дер Лайен иска ЕС да намали въглеродните емисии с поне 50% до 2030 г. в сравнение с нивата от 1990 г., при положение, че настоящата цел е 40 на сто. Тя може да я увеличи до 55%.    Еколобисти настояват за още по-амбициозните 60 или 70 процента до 2030 г., но критици заявяват, че нейните планове може осакатят европейските индустрии.        В момента има почти единодушна подкрепа сред страните членки ЕС да стане климатично неутрален – да не отделя парникови газове в атмосферата отвъд това, което може да бъде абсорбирано – до 2050 г.    Фон дер Лайен е обещала да представи първия Европейски климатичен закон до март 2020 г.        Комисията започва да работи незабавно над въглероден данък за замърсяващите чуждестранни фирми в опит да предпази бизнеса в ЕС, който да продължи да се стреми да бъде „еко“.    Фон дер Лайен казва, че новият данък, който ще бъде въведен през 2021 г., ще се съобрази с правилата на Световната търговска организация.    Тя ще реформира и системата на ЕС за търговия с емисии, която облага с данък индустрии, така че да бъдат включени мореплаването, авиацията, трафика и строителният сектор.      Няколко от 28-те страни членки, предимно от Източна Европа, искат финансова помощ за преход от фосилни горива. Отговорът на ЕК е „справедлив преходен фонд“.    Неговият размер ще зависи от изхода на преговорите за многогодишната финансова рамка (2021-2027 г.) и от кохезионните фондове на блока, но се очаква да бъде поне 35 млрд. евро плюс десетки милиарди допълнително субсидиране от други източници като Европейската инвестиционна банка.    Фондът ще позволи на зависимите от фосилни горива региони да финансират своя преход към чисти индустрии и енергийни източници и да преквалифицират работници за високотехнологични устойчиви индустрии.      Фон дер Лайен обеща да освежи земеделието с политики като „От фермата до масата“, насочени към помощ за фермерите да произвеждат храна по по-устойчиви начини.    Зеленият пакт ще включи и стратегия за биоразнообразие за идните 10 години, като ЕС иска да има водеща роля на срещата на ООН за биоразнообразието през 2020 г.  ", "date": "2019.12.11", "title": "Какво представлява Европейският зелен пакт на Фон дер Лайен "}
{"url": "http://epicenter.bg/article/Italianskata-politsiya-zalovi-815-tona-nelegalen-bokluk--patuvasht-za-Balgariya--VIDEO--/201278/7/0", "text": "815 тона нелегален боклук, предназначен за България, са заловили италианските карабинери. 582 бали боклук на пазарна стойност 130 хиляди евро били натоварени на 18 вагона. Акцията е проведена от Миланския център за екологични операции в района на град Леко,    Вагоните на товарния влак били натъпкани предимно с пластмасови отпадъци, които били вече обработени. Товарът трябвало да мине през Словения и Хърватия с фалшифицирани документи, според които отпадъците можело да бъдат оползотворени. Целта, според екипа карабинери, водени от подполковник Масимилиано Корсано и майор Камило Ди Бернардо, е била да се заобикалят правилата и да се изхвърлят незаконно отпадъците в България.    Сигналът за съмнителния товар бил подаден от митническата агенция в град Леко. Операцията била проведена по заповед на миланския прокурор Франческо де Томази.    Разследващите проверяват кой е организирал трафика и какъв е произходът на отпадъците. Според първите оценки те са получени от компании в централна и южна Италия. Разследващите работят и за анализ на документацията, придружаваща товара.    Сертификатите явно са фалшифицирани, смятат следователите. В балите са намерени пластмаса, каучук, плат, гума, тетрапак, смесени опаковки и други. Те не са подлежали на по-нататъшна обработка и явно са били предназначени за незаконно погребване.    Разследващите подозират, че веднъж пристигнали в България, отпадъците е трябвало да бъдат изоставени или заровени в нелегални депа, без да се спазват екологичните разпоредби.  ", "date": "2019.12.11", "title": "Италианската полиция залови 815 тона нелегален боклук, пътуващ за България"}
{"url": "http://epicenter.bg/article/Frenskoto-pravitelstvo-obyavi-redaktiran-variant-na-pensionnata-reforma/201283/7/0", "text": "Министър-председателят на Франция Едуар Филип направи отстъпки пред синдикатите по отношение на пенсионните реформи, които според него \"оправдават\" края на стачките, парализирали транспорта в Париж за период от седем дни.    Филип обяви, че минималната възраст за пенсиониране ще остане 62 години, но хората ще трябва да работят до 64 години, за да получат пълна пенсия, предаде Асошиейтед прес, цитирана от dir.bg.    Мерките ще започнат да се прилагат за излизащите на пазара на труда от 2022 година - последната от текущия мандат на президента Еманюел Макрон.    В речта си премиерът уточни, че въвеждането на пенсионните промени ще бъде отложено. Новата система ще важи само за родените след 1975 година. По-рано това бе съобщено и от местни медии, според които частично ще бъдат засегнати родените през 1975 година. Първоначално се предлагаше да бъдат обхванати родените от 1963 година нататък.    Родените през 2004 година ще бъдат предмет на новата система от началото на кариерата си, докато при останалите тя ще важи за доходите от 2025 година нататък, допълва ДПА.    Като мярка за солидарност, изкарващите над 120 000 евро годишно ще трябва да плащат допълнителна вноска, а пенсиите на учителите ще останат непокътнати, пише електронното издание на в. \"Фигаро\", позовавайки се на изказването на министър-председателя.    Франция ще замени сложна система от над 42 отделни планове, финансирани от държавата, с универсална, точкова система, която ще се прилага за излизащите на пазара на труда за първи път през 2022 година, обобщи Едуар Филип, цитиран от Ройтерс.    Той обаче показа известна гъвкавост на синдикатите за графика на въвеждане на плана, като уточни, че всеки, на когото предстои да се пенсионира през идните 17 години, ще бъде изключен.    Ще насърчим хората да работят по-дълго със система на отстъпки и допълнителни възнаграждения, посочи премиерът.    \"Струва ми се, че гаранциите, дадени на най-разтревожените групи, оправдават възобновяването на диалога и за спиране на стачките, които наказва милиони французи да страдат\", подчерта Филип в телевизионно обръщение.    По думите му пенсионната реформа на френското правителство цели да осигури справедливост, тъй като ще бъде еднаква за всички.    \"Дойде времето да изградим универсална пенсионна система. Предлагаме нов междупоколенчески пакт (...). Системата (основана на точки) ще бъде една и съща за всички\", отбеляза още премиерът.    Работещите в транспортния сектор са в стачка вече седми ден, а синдикатите призоваха за още протести на 12 и 17 декември след двете масови демонстрации вчера и четвъртък миналата седмица.    Синдикати са гневни    Френските синдикати реагираха гневно на обявените от премиера Едуар Филип промени в пенсионната система, съобщи радио Европа 1. Според генералния секретар на Общата конфедерация на труда Филип Мартинез, правителството се е подиграло с всички.    \"Правителството иска да индивидуализира пенсионната система. Всички ще работят по-дълго, това е неприемливо\", изтъкна той пред телевизия Ел Се И (LCI). Според него железничарите няма да бъдат доволни.    Обявената от премиера Едуар Филип пенсионна реформа е преминала червената линия с увеличаването на възрастта за пълна пенсия до 64 години, възнегодува генералният секретар на Френската демократична конфедерация на труда Лоран Берже. Синдикатът досега подкрепяше пенсионната реформа.    \"Имаше една червена линия в тази реформа - да не се смесва необходимостта от системна реформа и параметровата реформа, която изисква хората да работят по-дълго, тази червена линия е премината\", подчерта Лоран Берже. Той обяви, че Се Еф Де Те ще заседава по-късно днес, за да реши какви действия да бъдат предприети в близките дни.", "date": "2019.12.11", "title": "Френското правителство обяви редактиран вариант на спорната пенсионна реформа"}
{"url": "http://epicenter.bg/article/Vladimir-Putin-za-rezolyutsiya-na-EP--Nagla-lazha-/201285/7/0", "text": "Като нагла лъжа е била определена резолюция на Европейския парламент от страна на руския президент Владимир Путин, предаде ТАСС, цитира Новини.бг Държавният глава днес се е срещнал с членове на организационния комитет, подготвящ тържествата по повод 75 години от края на Втората световна война. \"Продължават опитите за изопачаване на историческата истина. Тази вълна не подмина и авторитетни институции и европейски структури\", е казал той.  Стопанинът на Кремъл е визирал резолюцията на депутатите от 28-те, приета на пленарната сесия в Страсбург на 19 септември. В документа се е посочвало, че Съветският съюз и Нацистка Германия като съюзници са разделили и окупирали Полша през 1939 г.  \"Този документ ни е поставил под общ знаменател с Третия райх. В Европейския съюз вероятно са забравили кой на 1 септември 1939 г. е нападнал Полша, както и кой е започнал агресията срещу Съветския съюз на 22 юни 1941 г.\", е посочил Путин.    \"Тези, които оспорват твърденията на ЕС, са обявявани за проводници на някакво влияние на Русия в Европа. Хората, които ревностно защитават тази резолюция, са провъзгласявани на бойци на информационния фронт срещу нас\", категоричен е бил президентът на Русия.", "date": "2019.12.11", "title": "Владимир Путин за резолюция на ЕП: Нагла лъжа!"}
{"url": "http://epicenter.bg/article/Igra-na-nervi--Turtsiya-zaplashi-da-izgoni-amerikanskite-voynitsi-ot-bazata--Indzhirlik--/201299/7/0", "text": "Турция може да поиска Съединените щати да напуснат военната база „Инджирлик“, предаде Нова тв.    Това ще стане, ако Вашингтон наложи санкции на Анкара заради закупуването на руската система Ес-400, предупреди външният министър Мевлют Чавушоглу.    Той допълни, че страната му може да купи руски самолети Су, ако Съединените щати откажат доставката на изтребителите F-35.    Отношенията между двете страни се влошиха, след като Анкара придоби руския зенитно-ракетен комплекс С-400.    В отговор Вашингтон фактически изключи Анкара от съвместното производство на изтребителите от пето поколение F-35.  ", "date": "2019.12.11", "title": "Игра на нерви! Турция заплаши да изгони американските войници от базата „Инджирлик” "}
{"url": "http://epicenter.bg/article/Prof--Ivo-Hristov--Prodazhbata-na-zemya-shte-e-posledniyat-piron-v-kovchega-na-Balgariya-/201252/11/0", "text": "Продажбата на земя ще е последният пирон в ковчега на България, смята проф. Иво Христов, депутат от БСП. \"Процесът върви с дежурните приказки, че чужденецът нямало да си навие земята на руло и да си я занесе в къщи. Не, той ще си я вземе и ще се случи обратния процес: ти ще си вземеш торбичката и ще се изнесеш оттук\", подчерта той в предаването \"Не се страхувай\" с Васил Василев, излъчено по БСТВ.    Основният проблем на голяма част от съвременното българско общество е културата на несъпротивата, добави проф. Христов. За да имате каквато и да била форма на съпротива, трябва да има субект на социална активност. Такъв липсва в България. Аз бях част от тези наивници, които си мислеха, че след като България влезе в Евросъюза, външният фактор ще наложи своеобразен политически борд на вътрешните български безобразия. Не само, че не наложиха борд, но взеха, че плеснаха с ръце и се прегърнаха… Нашите български разбойници откриха себеподобни, макар и в по-европеидна форма в Брюксел и нещата потекоха по прословутия механизъм „ти на мене, аз – на тебе“. Това не е драмата на едно примитивно общество, което е колонизирано наскоро. Имаме съвършенно друга драма – едно насила върнато в архаиката модерно общество, каквото бяхме допреди това. С цялата драма на този живот, който ние живеем.    Къде бихте сложили България, ако има класация по разпродажба на национално богатство и национални интереси, запита Василев.  Някъде до африкански и южноазиатски режими, отговори проф. Христов. В нашия регион няма такъв случай. Може би единствените, с които сме съотносими, това е Украйна.  . Може би само тази несъстояла се държава ни гони по всички точки на деградацията, съчетано и с „прелестите“ на една война.  Къде отиват толкова много крадени пари, попита Василев. Тук се краде колосално много.    Парите всъщност не са излезли физически, изтъкна проф. Христов. Т.е. нямаме местене във въздуха от точка А до точка Б. Те отиват при нашите партньори, както иронично ги нарича Путин. Всъщност компрадорско – корумпирания тип режими, като този в България, са възможни само защото командният център, условно наречен Западът, има интерес от това. Никакъв голям приватизационен договор или банкова транзакция в нарушение на закона и правилата, не може да не се знае там.  . На цената на джобни пари, защото милиард, два, три – дори десет милиарда евро, са нищо. Всъщност това са комисионните, които са подхвърлени като кости на местните компрадори. Срещу тази цена те получиха на безценица близка колониална периферия. От друга страна това е експлоатация на новооткрити пазари и работна ръка, която сама отиде при тях. Те, разбира се, са заели една гнуслива естетска позиция, възмутени от всички тези безобразия, за които вече говорихме - корупцията, нарушаване на законите и унищожаване на икономиката. Но лицемерието не е от вчера.    . И забележете, след всяка вълна на приватизация има вълна на емиграция. Като лишите хората от хляба им, от възможности аз развитие – те естествено се махат оттук. И тука приказките за демографията – българите не раждат, не защото това е функция на много или малко пари – не им се живее тук! Живеенето не е само просто въпрос на 5 лв. отгоре или 5 лв. отдолу – а на цялостна перспектива, на цялостно себеусещане, цялостно съотнасяне към бъдещето на тая страна и на тая общност. Когато ти нямаш такова отношение, няма това, което наричаш социална солидарност, най- малкото, което ще направиш ще е да спреш да раждаш, да се възпроизвеждаш.   .  ", "date": "2019.12.11", "title": "Проф. Иво Христов: Продажбата на земя ще е последният пирон в ковчега на България! (ВИДЕО)"}
{"url": "http://epicenter.bg/article/Facebook-veche-ne-e-sred-nay-dobrite-mesta-za-rabota-v-SASht/201203/4/0", "text": "Texнoлoгичният гигaнт Fасеbооk ce cpинa дo 23-тa пoзиция в ĸлacaциятa нa Glаѕѕdооr \"Haй-дoбpитe мecтa зa paбoтa\" зa 2020 г., cлeд ĸaтo зaeмaшe ceдмo мяcтo пpeз нacтoящaтa гoдинa, пpeдaдe Rеutеrѕ, цитирана от money.bg.   Cpeд пpичинитe зa знaчитeлнoтo пoнижaвaнe нa oцeнĸaтa нa ĸoмпaниятa ĸaтo paбoтoдaтeл e пpoгpecивнoтo нapacтвaнe нa paзcлeдвaниятa oт cтpaнa нa paзлични peгyлaтopи нa дeйнocтитe ѝ пpeз нacтoящaтa гoдинa.    Taĸa 2020 г. e втopaтa, пpeз ĸoятo ĸoмпaниятa бeлeжи пoнижeниe в ĸлacaциятa нa Glаѕѕdооr. Tя ce извъpшвa въз ocнoвa нa oцeнĸи нa cлyжитeлитe в плaтфopмaтa им. Mинaлoгoдишният cпaд ce дължeшe нa cĸaндaлa c изтичaнe нa дaнни ĸъм ĸoнcyлтaнтcĸaтa ĸoмпaния Саmbrіdgе Аnаlуtіса.    Индeĸcът нa Glаѕѕdооr вĸлючвa oceм фaĸтopa, вĸлючитeлнo бaлaнca мeждy paбoтaтa и живoтa, ĸoйтo ĸoмпaниятa ocигypявa, виcшeтo ѝ pъĸoвoдcтвo, ĸoмпeнcaциитe и paзличнитe coциaлни пpидoбивĸи. Koмпaниитe тpябвa дa имaт пoнe xилядa cлyжитeли и дa ca пoлyчили пo минимyм 75 oцeнĸи във вcяĸa eднa ĸaтeгopия зa cъoтвeтния пepиoд.    Oцeнĸaтa нa Fасеbооk e пoнижeнa c 0,1 пyнĸт дo 4,4 пyнĸтa oт мaĸcимaлeн бpoй oт 5. Toвa ce дължи нa oтнocитeлнoтo влoшaвaнe нa cтaндapтa нa paбoтa в ĸoмпaния и нa възмoжнocттa дa ocигypявa дoбъp бaлaнc мeждy пpoфecиoнaлния и личния живoт зa cлyжитeлитe cи, cмятaт тe caмитe.    \"Знaчимитe пpoeĸти във Fасеbооk мoгaт дa бъдaт изĸлючитeлнo пoлитичecĸи oбвъpзaни и дa ce зaбaвят зapaди твъpдe мнoгoтo гoтвaчи в ĸyxнятa\", ĸoмeнтиpa eдин oт cлyжитeлитe нa ĸoмпaниятa. \"B cвeтa cлeд cĸaндaлa c Саmbrіdgе Аnаlуtіса ce нaблюдaвa oгpoмнo зaбaвянe нa пycĸaнeтo нa нoви фyнĸции и пpoдyĸти.\"    B xoдa нa гoдинaтa ĸoмпaниятa бeшe paзcлeдвaнa oтнocнo изтичaнeтo нa дaнни нa пoтpeбитeлитe, пoдвeждaщи инфopмaциoнни ĸaмпaнии нa плaтфopмaтa cи и cигypнocттa cи изoбщo. Извън caмaтa coциaлнa мpeжa, ĸoмпaниятa пoпaднa във фoĸyca нa финaнcoвитe peгyлaтopи пo цeлия cвят, cлeд ĸaтo oбяви плaнoвeтe cи дa лaнcиpa oбeзпeчeнaтa чpeз ĸoшницa oт aĸтиви ĸpиптoвaлyтa Lіbrа, ĸoeтo cъщo дoвeдe дo вълнa oт paзcлeдвaния.    Bce пaĸ c oцeнĸa oт 4,4 пyнĸтa Fасеbооk ocтaвa нaд cpeдния peйтинг нa ĸoмпaниитe в ĸлacaциятa oт 3,5. Чeлнитe тpи пoзиции ca зaeти oт cъoтвeтнo НubЅроt (coфтyepнa ĸoмпaния), Ваіn & Соmраnу (мeниджъpcĸa ĸoнcyлтaнтcĸa фиpмa) и DосuЅіgn (ĸoмпaния зa eлeĸтpoнни пoдпиcи). Ocвeн Fасеbооk, Аlрhаbеt, ĸoмпaниятa мaйĸa нa Gооglе, cъщo бeлeжи пoнижeниe в ĸлacaциятa oт тpи пoзиции дo 11-тo мяcтo, Аррlе cпaднa c 13 дo 84-тo, a Аmаzоn e извън пъpвитe cтo.  ", "date": "2019.12.11", "title": "Facebook вече не е сред най-добрите места за работа в САЩ"}
{"url": "http://epicenter.bg/article/Evropa-ne-znae-kak-da-se-spravi-s-ikonomicheskoto-zabavyane/201226/4/0", "text": "Тази година европейските правителства бяха многократно призовавани да помогнат за извеждане на икономиката на континента от текущия спад и вероятно тези призиви ще продължат през 2020 г.   Правителствата на държавите от еврозоната, обаче, остават разделени, не желаят да реформират нито собствените си икономики, нито институциите на еврозоната, а основните сили са фокусирани повече от всякога върху собствените си вътрешни проблеми, съобщава МarketWatch.    Тази година беше успешна за борсите в Европа, като Stoxx Europe 600 се повиши с повече от 20% досега. Все повече инвеститори, обаче, осъзнават колко уязвима от сериозен финансов шок остава икономиката на еврозоната, след като толкова време не бяха намерени или създадени механизми за справяне с проблеми, свързани с несигурността около Brexit или търговските войни на президента на САЩ Доналд Тръмп.    Очаква се тази седмица Кристин Лагард, управителят на Европейската централна банка, отново да призове правителствата да участват в борбата с икономическите предизвикателства чрез смесица от структурни реформи и инвестиционни разходи.    Лагард вероятно ще продължи линията на разхлабена парична политика, зададена от предшественика й Марио Драги. Очаква се и тя още веднъж да потвърди предстоящия „стратегически преглед“ на политиката на централната банка.    Повече от всякога нейният успех да повиши инфлацията в еврозоната обратно до нивото от „малко под, но близо до“ 2% ще зависи от това дали тя ще получи някаква помощ от правителствата на еврозоната на фискалния фронт. Но според анализаторите помощта не е на път по три основни причини.      Основното предписание на ЕЦБ е правителствата с големи бюджетни излишъци - най-вече Германия или Холандия - да използват възможността да повишат фискалните разходи чрез увеличаване на публичните инвестиции. Правителствата с голямо количество натрупан дълг, като Италия или Франция, вместо това трябва да прилагат благоприятни за растежа реформи.    Проблемът е, че никое от правителствата не счита тези предписания за техен национален интерес. От една страна, Германия все още се придържа към политическото правило, че нейните бюджети трябва винаги да бъдат балансирани. Резултатът от това е, че тази година тя ще отчете бюджетен излишък в размер на 50 милиарда евро, дори когато брутният вътрешен продукт на страната почти се намира в стагнация.    Призивът за повече реформи противоречи на националните политически програми. Във Франция президентът Еманюел Макрон се бори с големи стачки срещу планираната му реформа на пенсионната система, а националните избори за местни власти ще поставят на изпитание популярността му през следващата година. В Италия коалиционното правителство изглежда твърде крехко, за да се заеме сериозно с реформите, а на Испания й липсва както политически капацитет за действие заради отново слабото коалиционно правителство, така и икономическият стимул за това, тъй като се очаква икономиката на стараната да нарасне с едва 2% през 2019 г.        Консенсусът през последните няколко години относно необходимостта от реформиране на институциите в еврозоната е повече от всякога в противоречие с неспособността на правителствата да се споразумеят какво да правят.    През изминалата година правителствата в паричния съюз не успяха да постигнат съгласие за завършване на банковия съюз. Те осъществиха само ограничена реформа за спасителен фонд на еврозоната, известен като Европейски механизъм за стабилност, и постигнаха съгласие за незначително съвместно бюджетно средство, предназначено да помогне за справяне с непредвидени финансови сътресения.    Липсата на цялостни и завършени институции за управление на кризисни ситуации означава, че за пореден път правителствата ще трябва да импровизират в разгара на следващата криза.        Германската икономика е най-бавно развиващата се в Европа през тази година. В същото време управляващата коалиция на канцлера Ангела Меркел е парализирана от политическите различия между нейната собствена консервативна партия Християндемократически съюз (ХДС) и Социалдемократическата партия (СПД). Бъдещето на коалицията изглежда нестабилно, тъй като двете партии вече трудно намират съгласие по основите на икономическата политика.    СПД призовава за прекратяване на политиката на балансираните бюджети и стимулиране на публичните инвестиции в размер на 400 милиарда евро. Междувременно ХДС гордо защитава привързаността си към балансираните бюджети.    Ако коалицията се разпадне, новите избори (които ще сигнализират за пенсионирането на Меркел) ще донесат още несигурност. Ако оцелее, най-вероятният сценарий ще е липса на решения по най-важните теми.     ", "date": "2019.12.11", "title": "Европа не знае как да се справи с икономическото забавяне"}
{"url": "http://epicenter.bg/article/-Bulgargaz--predlaga-po-niska-tsena-na-gaza-ot-yanuari/201227/4/0", "text": "\"Булгаргаз\" ЕАД предложи на КЕВР да утвърди цена на природния газ за първото тримесечие на 2020 г., в размер 43,98 лв./MWh (без цени за достъп, пренос, акциз и ДДС) за крайни снабдители на природен газ и за лица, на които е издадена лицензия за производство и пренос на топлинна енергия, съобщиха от дружеството.   В сравнение с утвърдената за четвърто тримесечие на 2019 г. цена (без цени за достъп, пренос, акциз и ДДС), предложената за І-во тримесечие на 2020 г. е по-ниска с 1,94% или с 0,87 лв./MWh.   Намалението на цената се дължи на очакваните по-ниски разходи за доставка във връзка с промяна на пункта на доставка, считано от 01.01.2020 г., като същият се предвижда да бъде на „Странджа/Малкочлар“ на българо-турската граница.   Както е известно, „Булгаргаз“ ЕАД води преговори с ООО „Газпром експорт“ за намаление на доставната цена на природния газ за страната. Въпреки че срокът за постигане на споразумение изтече на 03.12.2019 г., двете страни продължават преговорите, като българската страна настоява доставната цена за българския потребител да отразява развитието на цените на ликвидните континентални газови хъбове и действащите гранични цени за Германия, Франция, Италия. Интересът на двете страни предполага преговорите да бъдат финализирани в най-кратък срок.", "date": "2019.12.11", "title": "„Булгаргаз” предлага по-ниска цена на газа от януари"}
{"url": "http://epicenter.bg/article/-Dinevi-grup--grabna-golyamata-nagrada-na-Natsionalniya-konkurs--Sgrada-na-godinata--/201231/4/0", "text": "Най-новият проект на строително-инвестиционна компания „Диневи Груп“ – Резиденция „Диневи“, Лозенец в София бе отличен с награда в категория „Building Innovation Award“ в 18-то издание на Националния конкурс „Сграда на годината 2019“. Конкурсът се провежда под патронажа на Министерството на регионалното развитие и благоустройство. Престижният приз бе връчен на инвеститора Йордан Динев, проектанта арх. Стефан Добрев и изпълнителя Красимира Маркович на тържествена церемония, която събра водещи участници в строително-инвестиционния процес.   „Искам да поздравя всички вас с това, че сме мечтатели, че сме се събрали хора, които градят бъдещето на България. В страната ни има десетки сгради – паметници на културата и аз вярвам, че всички ние ще оставим след себе си именно такива паметници – на българския архитектурен гений“, заяви Йордан Динев при получаването на престижната статуетка. Той припомни на присъстващите, че на колоната на хан Омуртаг, намерена през 19 век в църквата „Свети Четиридесет мъченици“ пише, че колкото и добре да живеем – умираме, но оставяме съграденото след нас.   Над 60 съвременни сгради се включиха в авторитетния годишен преглед на най-добрите реализации. 31-членно жури с председател зам.-министърът на регионалното развитие и благоустройство инж. Валентин Йовев отличи най-добрите сгради в България през последната година в 11 категории. Процесът за подаване на кандидатурите стартира на 20 септември, различните етапи на журирането се проведоха от 10 до 30 ноември.   Проектът на Резиденция „Диневи“, Лозенец е дело на френско-българското архитектурно студио „Стефан Добрев – Архитектура и дизайн“ със световни постижения и награди.   Ексклузивната жилищна сграда се отличава с идеи и реализации, които на моменти абсолютно смайват – с иновативност, авангардност, фантазия. За създаване на неповторимата й визия проектантите налагат изцяло нов стил. Външният слой на фасадата е от прозрачно сериграфирано стъкло, изобразяващо най-стария български декоративен орнамент – Елбетица. Емблематичният външен вид се допълва от дъговидната форма, осъществена посредством вентилируема фасада от естествен камък.   За първи път в жилищно строителство се използват авангардни технологии - „double-skin“ ажурна система, допринасяща за по-добра топло- и звукоизолация, което е характерно предимно за офис сгради. Друг нетрадиционен подход, който не се среща често при жилищни сгради, е използването на възобновяема енергия чрез система от термопомпи, които черпят геотермална енергия. Иновативно решение са и предварително натегнатите стоманобетонни конструкции по френската система „Фрейсине“, както и уникалните каменни колони, издялани от масивен варовик по 3D индивидуален проект.   Луксозната мултифункционална сграда е иновативна и като типология – съчетаваща в себе си жилищни и обществени функции. Обитателите разполагат с луксозно фоайе, облицовано с най-висок клас гранит и оникс, зони за обществено обслужване като полифункционална зала, клубен ресторант, СПА, плувен басейн и озеленени пространства.  Спираловидното стълбище е поредната провокация на проектантите на сградата. То се развива около атриум с горно естествено осветление, което прониква през купол с формата на око.   Луксозната сграда успя да разбуни духовете в архитектурния дизайн и покри очакванията за иновативна сграда в духа на органичната архитектура с висок стандарт на обитаване.", "date": "2019.12.11", "title": "„Диневи груп“ грабна голямата награда на Националния конкурс „Сграда на годината“ "}
{"url": "http://epicenter.bg/article/Zam-poslanikat-na-SASht--Nashi-eksperti-prouchvat-kak-da-pomognat-na-Balgariya-da-stane-energien-hab/201258/4/0", "text": "Посолството на САЩ в София съобщи днес, че екип от експерти по ядрени и изкопаеми горива от Държавния департамент и от Департамента по енергетика на САЩ са на посещение в България от 8 до 13 декември 2019 г. Делегацията е водена от заместник-помощник държавния секретар в Бюрото по международна сигурност и неразпространение Ан Гензър.    Преди две седмици президентът Тръмп и премиерът Борисов постигнаха съгласие САЩ да изпратят технически екип, който ще работи със своите български колеги в проучването на възможности за по-нататъшно сътрудничество в различни области на енергетиката, включително и ядрената. Пристигането на този американски екип е пряк резултат от споразумението между двамата лидери.    „Това, че екип от наши енергийни експерти пристигна в България толкова скоро, след като министър-председателят на България и президентът на САЩ се срещнаха в Белия дом, е знак за ангажимента на Америка към Рамката за стратегическо партньорство между САЩ и България. Екипът от американски енергийни експерти е в България, за да добие по-добра представа как можем да участваме в усилията на България да се превърне в енергиен хъб. Нашият екип разглежда широк спектър от пазарно-ориентирани възможности, които биха подкрепили нашата обща цел за диверсифициране на българския енергиен сектор“, заяви Джъстин Фридман, заместник-посланик на САЩ у нас.    Експертната делегация посещава обекти и съоръжения, свързани с енергетиката, включително в Козлодуй, Белене и Източномаришкия басейн.   Вчера премиерът Бойко Борисов се срещна с американските енергийни експерти. Тогава стана ясно, че в следващите дни те ще посетят ТЕЦ „Марица-изток 2“ и АЕЦ „Козлодуй“. „Най-важното е, че президентът Тръмп разбра, окуражи ни, че като членове на НАТО сме изключително лоялни и добри партньори за пример. Второ - че Балкански поток и интерконекторът с Гърция не се бият, а се подпомагат за истинската диверсификация на целия регион. И трето - че ядрената енергетика не трябва да живее под някакви догми, особено когато говорим за зелени енергии, чистота на въздуха, качество на живот“, заяви министър-председателят на срещата си с експерти от Държавния департамент и от Държавния департамент по енергетика на САЩ. На разговора присъстваха също вицепремиерът Томислав Дончев и министърът на енергетиката Теменужка Петкова.    ", "date": "2019.12.11", "title": "Зам.-посланикът на САЩ: Наши експерти проучват как да помогнат на България да стане енергиен хъб"}
{"url": "http://epicenter.bg/article/Evrodeputatat-Asim-Ademov-stana-sauchreditel-na-Evropeyskiya-forum-na-hranite-/201284/4/0", "text": "Евродепутатът Асим Адемов стана съучредител на Европейския форум на храните заедно с евродепутати от други страни и политически групи. Събитието, което се проведе в сградата на Европейския парламент в Брюксел, беше уважено и от еврокомисаря по иновации, научни изследвания, култура, образование и младеж Мария Габриел, съобщиха от пресцентъра на ГЕРБ.    Целта на форума е да осигури платформа за дебат между всички участници в устойчивото производство на храни. Преходът към Обща европейска политика на храните, предназначена да се вслушва по-внимателно и да откликва по-бързо на очакванията на европейските потребители, също ще бъде обект на дискусии.    Членовете на ЕФХ могат да включват евродепутати, фермери, компании за храни и напитки, фирми за търговия на дребно с хранителни стоки и услуги, европейски и/или национални федерации и секторни асоциации, неправителствени организации, университети и научно-изследователски центрове.    Асим Адемов, който е част от Комисията по земеделие на ЕП, обясни защо се включва в инициативата като заяви, че подкрепя създаването на платформа, в която ще участват всички, които са в хранителната верига.    „В тази платформа всички ще се съберем на едно място да дискутираме, да търсим решение на проблемите в този сектор. Целта е да създаваме такъв продукт - от фермата до трапезата - който да щади околната среда, но да щади и нашето здраве\", заяви още евродепутатът от групата на ГЕРБ/ЕНП.  ", "date": "2019.12.11", "title": "Евродепутатът Асим Адемов стана съучредител на Европейския форум на храните (ВИДЕО)"}
{"url": "http://epicenter.bg/article/BABH-shte-unishtozhi-217-kg-riba-bez-dokumenti--ustanovena-pri-proverkite-za-Nikulden/201289/4/0", "text": "Българската агенция по безопасност на храните провери 1159 обекта за отглеждане на аквакултури, за производство и търговия с риба и рибни продукти, складове за търговия на едро, заведения за обществено хранене, пазари и борси в страната, по повод празника Никулден, съобщиха от агенцията.    Съставени са две предписания на територията на област Варна във връзка несъответствия в Системата за управление на безопасността на храните, и сградов фонд и оборудване.    Издадени са 5 акта за административно нарушение - липсващи документи за произход на рибата и продажба на риба на нерегламентирано място. Актовете са за търговци на територията на Пловдив, София, Пазарджик, Шумен и Стара Загора. Насочени за унищожаване са 217 кг риба без документи за произход.    За сравнение с предходни години: през 2018 година са съставени 7 акта и са възбранени 7 кг риба и рибни продукти; през 2017- 9 акта и 22 кг риба; през 2016 - 4 акта и 255 кг риба; през 2015 - 9 акта и 101 кг риба и рибни продукти.    В областите Габрово, Добрич, Стара Загора, Шумен, Видин, Разград и Монтана част от проверките са извършени съвместно с представители на Изпълнителната агенция по рибарство и аквакултури. В ОДБХ - Шумен и с Икономическа Полиция, а в ОДБХ - Монтана и съвместно със Съюза на потребителите.", "date": "2019.12.11", "title": "БАБХ ще унищожи 217 кг риба без документи, установена при проверките за Никулден"}
{"url": "http://epicenter.bg/article/Pak-otlagat-sistemata--quot-bonus-malus-quot-/201298/4/0", "text": "Наредбата за системата \"бонус-малус\" за задължителната застраховка \"Гражданска отговорност\" няма да влезе в сила от 1 януари следващата година.   От Комисията за финансов надзор, която е водеща при подготовката на системата за стимулиране на изрядните шофьори и за повишаване на премията на нарушителите, обявиха, че предстои направените предложения и коментари отново да се обсъдят от финансовия регулатор, МВР и Министерство на транспорта, преди окончателният вариант на наредбата да се предложи за коментари в Портала за обществени обсъждания и на интернет страниците на трите ведомства.   От Комисията за финансов надзор посочват още, че крайното решение за \"бонус-малус\" няма да бъде публикувано в Държавен вестник преди март 2020 година.   От началото на януари ще започне да тече законоустановеният едномесечен срок за обществено обсъждане на проекта. Това означава, че тогава ще се събират становища по проекта, около който са се обединили Комисията за финансов надзор и министерствата на транспорта и на вътрешните работи. В момента се събират позиции, преди институциите окончателно да са се произнесли.   В предложения вариант след едногодишна нулева година базовата премия по застраховката ще започне да поскъпва за недисциплинираните шофьори и да поевтинява за водачите без нарушения на пътя.   Най-голямото поевтиняване може да е до 25%, а най-сериозното оскъпяване - до 400%, допълват от КФН.   От БСП настояха днес системата \"Бонус-малус\" да не бъде въвеждана. Вчера омбудсманът Диана Ковачева препоръча допълнително време за обсъждане на предлаганата системата \"Бонус-малус\" и посочи няколко недостатъка на проекта.", "date": "2019.12.11", "title": "Пак отлагат системата \"бонус-малус\""}
{"url": "http://epicenter.bg/article/Namalyavane-na-DDS-i-reglamentirane-na-bakshisha-iskat-hotelieri-vav-Veliko-Tarnovo-/201300/4/0", "text": "", "date": "2019.12.11", "title": null}
{"url": "http://epicenter.bg/article/KPKONPI-e-zaporirala-blizo-2-miliona-leva-na-sina-na-Minyu-Staykov/201194/3/0", "text": "Комисията за противодействие на корупцията и отнемане на незаконно придобито имущество (КПКОНПИ) е запорирала близо 2 млн. лева на сина на алкохолния бос Миню Стайков. Това се е случило преди два месеца, показва справка във фирмения регистър „Дакси”, пише „Телеграф”.   30-годишният Стайков е едноличен собственик и управител на дружеството „Рент лукс мобил”, занимаващо се с отдаване на луксозни автомобили под наем. Според прокуратурата през него е източвано ДДС и са укривани данъци. Държавата е запорирала активи на стойност 1 990 672 лв. на дружеството, сочи справка в „Дакси”.   През октомври от КОНПИ съобщиха, че са наложени обезпечителни мерки на стойност над 134 млн. лева на алкохолния бос Миню Стайков и свързани с него лица. Само преди дни милионерският син отново стана обект на внимание от страна на държавата. Причината - патрул спрял за проверка брониран джип с въоръжени охранители, в които се возел Стайков.   Младият мъж отказал да си даде документите за проверка. На полицаите обяснил, че е попаднал в колата, защото тръгнал на автостоп към Карнобат. Тогава беше задържан за 24 часа, а срещу него бяха повдигнати обвинения за възпрепятстване на полицейска проверка и подаване на фалшив сигнал на телефон 112. Софийски районен съд в неделя освободи без мярка за неотклонение Стайков. ", "date": "2019.12.11", "title": "КПКОНПИ е запорирала близо 2 милиона лева на сина на Миню Стайков"}
{"url": "http://epicenter.bg/article/Zadarzhaha-shofyor-na-TIR--napadnal-dvama-dushi-s-metalna-palka/201218/3/0", "text": "Шофьор на ТИР е задържан в Районно управление на МВР - Правец за хулигански действия на бензиностанция. Това съобщиха от ОДМВР - София, цитирани от Агенция \"Фокус\".   Около 17.40 часа вчера водач на микробус сигнализирал в полицията, че с неговия спътник са били нападнати от водач на влекач „Ивеко“ на бензиностанция в района на 66 км на автомагистрала „Хемус“. На място незабавно били изпратени служители на Районно управление на МВР - Правец, които установили, че подателят на сигнала е бил ударен от опонента си с метална палка по главата и напръскан с лютив спрей.   По първоначални данни причина за проявената агресия е възникнал конфликт между водачите при разминаване на двата автомобила. Пострадалият 25-годишен мъж е транспортиран в болница и след преглед е освободен с повърхностни рани. След инцидента 46-годишният извършител напуснал района на бензиностанцията, но след бърза реакция на служителите от група „Контрол на пътното движение по главни пътища и автомагистрали“ при ОДМВР - София същият е установен и задържан в района на тунел „Топли дол“.   Срещу него е започнато бързо производство за извършено престъпление по чл. 325, ал.1 от НК. Работата по случая продължава под наблюдението на Районната прокуратура в Ботевград.", "date": "2019.12.11", "title": "Задържаха шофьор на ТИР, нападнал двама души с метална палка"}
{"url": "http://epicenter.bg/article/Tsatsarov-za-sluchaya--Gebrev--/201222/3/0", "text": "  Оформена е група от четирима или петима граждани на Руската федерация по отношение, на които са извършвани съответните действия по случая \"Гебрев\". Това каза новоизбраният председател на КПКОНПИ и главен прокурор Сотир Цацаров пред журналисти в Народното събрание, предаде репортер на Агенция \"Фокус\".    Попитан дали има връзка между случаите \"Скрипал\" и \"Гебрев\", Цацаров коментира: \"Това, което бе публикувано вчера всъщност далеч не са всички резултати, които са известни на разследването. Това, което бе публикувано вчера е преценката на наблюдаващите прокурори, че точно този обем информация няма да увреди разследването.   Обемът на информация, с който се разполага, е далеч по-голям. Обемът на информация е далеч по-голям и по още една причина. Работи се изключително интензивно и с чуждестранните партньори. Не напразно експертиза е възложена на лаборатория на ФБР. Не напразно са изпратени европейски заповеди за разследване.   Основанията, които ни дават да мислим, че има тясна връзка не бих казал между двете престъпления, а по-скоро тясна връзка между лицата е, това, че има съвпадение между един от обвиняеми, заподозряни по делото \"Скрипал\" и негови посещения тук в България. Едно от тези посещения съвпада като отрязък от време със случилото се с г-н Гебрев. Оттам насетне целият екип по разследване е започнал да разплита местата, които са посетени от този гражданин на Руската федерация, други граждани, които са го посещавали, съвпадението на тези граждани, в други полети, с които той е посещавал България\", заяви още Цацаров.  ", "date": "2019.12.11", "title": "Цацаров за случая „Гебрев“: Не напразно експертиза е възложена на лаборатория на ФБР"}
{"url": "http://epicenter.bg/article/Plovdivchanin-izvadi-nozh-na-politsai/201233/3/0", "text": "Мъж проявил агресия срещу полицейски служители беше задържан в ранните часове на 11 декември. Това съобщиха от ОДМВР-Пловдив и novini.bg.    Минути след полунощ автопатрул на Първо районно полицейско управление предприел проверка по сигнал на адрес в кв. Кючук Париж. Униформените били посрещнати от 51- годишен мъж, който започнал да ги обижда и заплашва.    При задържането му пловдивчанинът оказал съпротива с нож, но бързо е неутрализиран, без да има пострадали.    Извършителят е отведен в полицейския арест. Допълнителна справка е показала, че той е с криминални прояви и видимо е бил под въздействието на алкохол.    Образувано е бързо производство по чл. 325 ал 2 от НК.  Работата по случая продължава.", "date": "2019.12.11", "title": "Пловдивчанин извади нож на полицаи"}
{"url": "http://epicenter.bg/article/Tezhka-katastrofa-s-dva-mikrobusa-kray-Byala--ima-postradali-/201245/3/0", "text": "Четирима души са пострадали при тежката катастрофа на пътя Русе-Бяла, в района преди разклона за село Пиргово. Това съобщи регионалният говорител на МВР в Русе Даниела Малчева, предаде БТА. Пострадалите са отведени с коли на Спешна помощ в болницата. Все още няма информация за състоянието им.   Сигнал за произшествието е подаден към 12.35 часа. Блъснали са се два микробуса. На мястото веднага са изпратени екипи на полицията, на противопожарната служба и на Спешна помощ. Пътят в участъка е затворен, като леките автомобили се отклоняват през с. Басарбово, а тежкотоварните изчакват в района на Бяла и преди село Иваново.   Предстои оглед на мястото на инцидента и изясняване на причините за тежката катастрофа.   Движението по път I-5 Русе – Бяла при разклона за село Пиргово е временно ограничено поради пътния инцидент. Това съобщиха от пресцентъра на Агенция \"Пътна инфраструктура (АПИ). Трафикът се пренасочва по обходен маршрут по път III-501 през село Бесарбово и град Две могили в двете посоки.", "date": "2019.12.11", "title": "Тежка катастрофа с два микробуса край Бяла! Четирима души са ранени"}
{"url": "http://epicenter.bg/article/Tri-koli-izgoryaha-na-parking-v-Sofiya-/201247/3/0", "text": "Коли се запалиха на паркинг в квартал \"Захарна фабрика\" в София, съобщава NOVA.    Три автомобила бяха обхванати от огъня. Те са в непосредствена близост до жилищна сграда. Според разследващите на място, възможно е причината за пожара да е акумулаторът на една от колите, която е с хибридно задвижванe.  Сигнал за инцидента е подаден малко след 22.00 часа във вторник вечерта. На мястото в близост до бул. \"Сливница\", веднага са пристигнали екипи на пожарната и полицията.    Очевидци разказаха пред Нова телевизия, че огънят е тръгнал от среден автомобил и е обхванал коли в съседство. Чули са се и взривове, но все още не е уточнено дали са били и от трите автомобила.    В понеделник вечерта на същото място е горяла кофа за боклук. Тази вечер хората са отишли да проверят дали отново е така. Контейнерт за отпадъци обаче бил цял и незасегнат от огъня, затова пожарникарите не могат да обвържат пожара при автомобилите със запалената боклукчийска кофа.    Пожарът вече е овладян.  Жилищният блок, който е в близост до паркинга, не е застрашен.", "date": "2019.12.11", "title": "Три коли изгоряха на паркинг в София "}
{"url": "http://epicenter.bg/article/Prokuraturata-razsledva-bezstopanstvenost-vav-ViK-Pernik/201259/3/0", "text": "След проверки на Окръжна прокуратура и Районна прокуратура в Перник за източването на язовир „Студена“ и водния режим обвинителите ще разследват безстопанственост във ВиК Перник по информацията, че има отклоняване на вода към град Радомир. Останалите материали ще бъдат изпратени на Специализираната прокуратура - София по компетентност да се разследва работата на кметове и областен управител, съобщи БНР.   Кметът на Перник Станислав Владимиров съобщи по-рано днес, че ще подпише новия график за режима на водата, след като го съгласува с всички институции на територията на общината. По думите му предложеният вчера от министър Петя Аврамова вариант за воден режим в Перник не е окончателен.   Владимиров каза, че ще отправи предложение към ВиК специално за празниците режимът да не е толкова болезнен и драстичен и коментира, че лошата организация на ВиК и несработването на техните инсталации е довела до това една не малка част от кварталите на Перник да нямат вода с дни. Кметът изрази надежда новият управител на ВиК Перник да навлезе бързо в проблемите, защото жителите на махала „Андрейна“ в Батановци нямат вода вече почти две седмици, високите квартали на Перник и част от селата също нямат питейна вода с дни и дружеството трябва спешно да отстрани тези проблеми.   По повод вчерашната среща в Министерството на регионалното развитие и благоустройството Владимиров каза, че след един изгубен месец, нещата още са на вариант \"търсят се водоизточници\". Такъв е бил отговорът и на въпроса му - ще има ли още водоноски в Перник.", "date": "2019.12.11", "title": "Прокуратурата разследва безстопанственост във ВиК Перник"}
{"url": "http://epicenter.bg/article/Otkriha-martav-mazha-ot-Sopot--obyaven-za-izdirvane-predi-mesets/201268/3/0", "text": "Тялото на изчезнал преди месец 53-годишен мъж от Сопот е било открито от минувач между между пловдивските села Калояново и Долна Махала, съобщават novini.bg.    Близките на Димо Геров го издирваха с полиция и чрез медиите.    Според роднини, на 6 ноември той бил в гората, откъдето прибирал животни, които били на паша. На прибиране паднал и ударил главата си. Човекът бил откаран в карловската болница с линейка. Впоследствие се наложило да бъде транспортиран в УМБАЛ \"Св. Георги\" в Пловдив. На следващия ден сутринта обаче мъжът избягал от болницата и оттогава е в неизвестност, съобщава Дарик.    Близките му бяха изпратили съобщения до всички медии, за да публикуват описанието му.    Тялото е откарано в Съдебна медицина-Пловдив за аутопсия. Според съдебните лекари, мъжът е починал от измръзване.", "date": "2019.12.11", "title": "Откриха мъртъв мъжа от Сопот, обявен за издирване преди месец"}
{"url": "http://epicenter.bg/article/Aktsiya--Zima--Poveche-neizpravni-koli-se-dvizhat-po-patishtata-/201270/3/0", "text": "Общият брой на констатираните неизправности на пътни превозни средства тази година е по-голям в сравнение с установените през миналата година. 4533 са установените технически неизправности, когато са проверявани пътните превозни средства, срещу 3 747 за предходната година. Това каза инспектор Мария Ботева от отдел ”Пътна полиция”, предаде БГНЕС.    Акция „Зима” се проведе от 1 до 30 ноември на 3 етапа. „Органите на “Пътна полиция” са провели общо 654 специализирани полицейски операции през този един месец. Те са с 15 повече в сравнение с периода на миналата година, когато са били 639. Проверените пътни превозни средства са 69 366, които са с 15 707 повече от тези за миналата година”, обясни още Ботева. Проверени са 54 577 леки автомобили, 11 572 товарни автомобили, 913 каруци, 661 велосипеда, селскостопанската техника – 536 машини, мотоциклетите са 496, проверените мотопеди са 319, други превозни средства – 195.    От всички регистрирани неизправности на пътните превозни средства 1718 са неизправности по осветителните системи и сигнализацията, 371 са пътно-превозните средства, които са били с разкъсани или износени гуми, велосипедите са били в 181 от случаите неизправни, а по устройствата за измиване на предното стъкло са установени 136 нарушения.    Мария Ботева каза, че са взети общо 21 466 мерки като за 2018г. те са били 15 079. „От тези тези общо 21 466 мерки, актовете са 4583, срещу 5621 за 2018г., глобите с фиш са 16 316 – това са глоби за установени нарушения на място, в това число и паркиране, като за 2018 г. е имало 8 731 такива нарушения. 441 пътни превозни средства са спрени от движение. Има и 123 други мерки при други случаи, например полицейско предупреждение, т.е. всичко онова, което органите на МВР имат право да прилагат като полицейски правомощия”, обясни инспекторът от Пътна полиция.   Тя добави, че спрямо велосипедисти са взети 236 мерки, от които 72 акта за установени административни нарушения, а 162 велосипедисти са глобени с фиш. Спрямо водачи на каруци са взети 401 мерки, от които 135 акта и 265 глоби с фиш. 1285 мерки са взети спрямо пешеходци, от които 81 акта за установени нарушения, 1201 глоби с фиш. Изготвени са 272 предписания до АПИ за отстраняване на недостатъци на пътните настилки, на сигнализация, която е с пътни знаци или пътна маркировка.   597 предписания са изготвени до местни органи за подобряване на уличното осветление и отстраняване на недостатъците на пътните сигнали или сигнализацията с пътни знаци пътна маркировка.    През първия си етап акция “Зима”, който се проведе през първата десетдневка на ноември, бяха проверени велосипедисти и водачи на каруци. Настъпили са общо 189 тежки ПТП-та, при които са загинали 14 и са ранени 247 човека, допълни Ботева.    През втория етап кампанията “Пешеходци и водачи за толерантност на пътя” беше насочена към пешеходците и към това водачите да бъдат толеранти към тях. Настъпили са общо 183 тежки ПТП-та, при които са загинали 23-ма и са ранени 214 човека. През последния етап на акцията, която се казваше “Безопасно шофиране през зимата” са настъпили 192 произшествия с 14 загинали и 245 ранени, уточни Ботева.    “През месец ноември сме установили 894 водачи, които управляват след употреба на алкохол”, каза гл. инсп. Димитър Мичев. За ноември има 78 ПТП-та, в които са установили, че шофьорите управляват след употреба на алкохол. „В 55 от тях са настъпили в населено място, а 23 от катастрофите са били извън населено място, ранените са 29, нямаме загинали. В сравнение с миналата година за същия период инцидентите са 4 повече, ранените са с 1 по-малко, имаме по-малко загинали – 5. Тоест миналата година сме имали 5 загинали, тази година нямаме”, каза Мичев.", "date": "2019.12.11", "title": "Акция „Зима”: Повече неизправни коли се движат по пътищата "}
{"url": "http://epicenter.bg/article/Poreden-sluchay-na-nasilie-nad-dete-v-yasla/201274/3/0", "text": "Районната прокуратура в Ловеч е образувала досъдебно производство за причиняване на лека телесна повреда на 2-годишно дете в детска ясла \"Патиланци\" в областния град. Това потвърди говорителят на Окръжната прокуратура Кирил Петров, съобщава БТА.    В прокуратурата е постъпила жалба от майката на момиченцето - Маргарита Стоянова, преди месец. Тя разказа, че след като е взела дъщеря си от ясла е забелязала на рамото й голяма синина, променило се и поведението на детето, което е започнало да изпада в крайни емоционални състояния, без видими причини.    Според съдебния лекар Мери Газемба, която е извършила преглед на детето и е издала съдебно медицинско свидетелство, 2-годишното дете има кръвонасядане от притискане с ръка, като има и следи от нокти. „Детето действително беше много изнервено. Това не може да се получи от падане. Личи, че са пръсти, притиснато с по-голяма сила, за да остави такива следи\", добави още съдебният лекар.    Маргарита Стоянова се е консултирала и с детски психолог, който също е установил промяна в поведението на дъщеря й.    Директорът на яслата Магдалена Баева отрече над детето да е упражнявано насилие от персонала. Работата по случая продължава.  ", "date": "2019.12.11", "title": "Пореден случай на насилие над дете в ясла"}
{"url": "http://epicenter.bg/article/Voltova-daga-porazi-dete-v-Kazanlak/201294/3/0", "text": "11-годишен ученик е обгорен при токов удар, информират от пресцентъра на Областната дирекция на МВР в Стара Загора и БТА.   Инцидентът е станал около 16.00 часа по време на голямото междучасие. Пострадалият е ученик от Основно училище “Антон Страшимиров” в Казанлък.   Детето се е качило на електрически стълб с високо напрежение в близост до ромския квартал \"Кармен\" в града. Според близки на пострадалото дете, то се качило на съоръжението заради футболна топка, която изхвръкнала и заседнала там. Волтова дъга го е поразила и то е паднало на земята.   Детето е с тежки обгаряния по ръцете и пръстите. Откарано е в клиниката по изгаряния в Пловдив с екип и линейка на Центъра за спешна медицинска помощ.           ", "date": "2019.12.11", "title": "Волтова дъга порази дете в Казанлък"}
{"url": "http://epicenter.bg/article/Premierat-Borisov-shte-uchastva-v-zasedanieto-na-Evropeyskiya-savet-v-Bryuksel-/201280/2/0", "text": "Министър-председателят Бойко Борисов ще участва в заседанието на Европейския съвет, което ще се проведе на 12 и 13 декември в Брюксел. Това ще бъде първата среща на върха на ЕС, ръководена от Шарл Мишел след избирането му за председател на Европейския съвет от лидерите на ЕС на 2 юли 2019 г., съобщава правителствената информационна служба.    В Брюксел държавните и правителствени ръководители ще обсъдят изменението на климата и дългосрочния бюджет на ЕС, както и Брекзит и подготовката за преговорите по бъдещите отношения между ЕС и Обединеното кралство след оттеглянето му.    Сред останалите теми, които ще бъдат обсъдени на заседанието на европейските лидери, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация.    В Брюксел лидерите от ЕС-27 ще направят преглед на постигнатия напредък по изпълнението на изявлението, направено на срещата на върха на държавите от еврозоната от юни 2019 г.  ", "date": "2019.12.11", "title": "Премиерът Борисов ще участва в заседанието на Европейския съвет в Брюксел "}
{"url": "http://epicenter.bg/article/Rumen-Gechev-za-izbora-na-Tsatsarov--Yavno-ima-hora-ot-BSP--podkrepili-go-po-prinuda-ili-zavisimost-/201281/2/0", "text": "Явно има хора в нашата парламентарна група, които са подкрепили Сотир Цацаров за председател на КПКОНПИ от принуда или някаква зависимост. Както и други, които са гласували за кандидатурата му, защото са убедени в качествата му като юрист.   Това е анализът на проф. Румен Гечев на гласуването на левицата в пленарната зала по избора на Сотир Цацаров за шеф на антикорупционната комисия. Въпреки изразеното от лидера на БСП Корнелия Нинова становище да не се дава подкрепа за Цацаров, групата на практика се раздели на две - 30 души спазиха партийната повеля, но 27 гласуваха \"за\", а трима с \"въздържал се\".   Притеснен съм от големия брой подкрепили Цацаров в нашата група, каза Румен Гечев.   Проф. Румен Гечев разказа пред Епицентър.бг, че още на заседанието на парламентарната група във вторник вечерта изразил позицията си защо не бива да се подкрепя Цацаров.   Оценката на Европейската комисия за България е, че сме най-корумпираната страна в Европейския съюз. Няма как в първата по корупция страна главният прокурор да е заслужил нещо в борбата с корупцията, подчертава проф. Гечев.   Очевидно е, че Сотир Цацаров има качества като юрист, но въпросът е как ги използва, добавя той.   Според професора няма как борбата с корупцията да се води от човек, близък до управляващите. Как така този, който ще проверява управляващите, ще бъде излъчен от тях, недоумява той. Румен Гечев подчертава, че решението да се гласува против кандидатурата на Сотир Цацаров за председател на КПКОНПИ е политическо, а не срещу него като личност или като юрист.  ", "date": "2019.12.11", "title": "Румен Гечев за избора на Цацаров: Явно има хора от БСП, подкрепили го по принуда или зависимост!"}
{"url": "http://epicenter.bg/article/Tristrankata-se-sabira-utre/201282/2/0", "text": "Националният съвет за тристранно сътрудничество ще проведе заседание в четвъртък, 12 декември, от 11.00 часа в Гранитна зала на Министерския съвет, съобщиха от правителствената пресслужба.    НСТС ще обсъди Проект на Постановление на Министерския съвет за определяне размер на минималната работна заплата за 2020 г., внесен от министъра на труда и социалната политика.", "date": "2019.12.11", "title": "Тристранката се събира утре"}
{"url": "http://epicenter.bg/article/Uspeshni-izpitaniya-na-modernizirana-boyna-mashina-na-pehotata--VIDEO-/201287/2/0", "text": "Модернизирана бойна машина на пехотата БМП-2М, създадена на базата на БМП-1 руско производство, бе представена на Централния армейски полигон „Змееево“ днес, 11 декември 2019 г. Изпитанията наблюдава заместник-министърът на отбраната Анатолий Величков, съобщиха от МО.    „Изпитанията на модернизираната бойна машина на пехотата (БМП) минаха успешно. Бяха поразени целите на близка и далечна дистанция. Предстои да бъде направен анализ от експертите в Сухопътните войски и ако се потвърди необходимостта от демонстрираните нови способности на модернизираната БМП, ще се премине към процедура по доставка в съответствие със законодателството“, коментира заместник-министър Величков след направените изпитания.    Той отбеляза, че е необходимо българската отбранително-технологична индустриална база да се развива с темпо, което да догонва повишените изисквания на Българската армия.    „Всеки лев, вложен за развитието на българската икономика, е добре вложена инвестиция. Добре би било доставката на ново въоръжение да е съпроводена с индустриално сътрудничество с български партньор, а още по-добре, когато самата разработка е на българска компания в сътрудничество с военно-ремонтните заводи на ТЕРЕМ“, посочи заместник-министър Величков и допълни, че това дава сигурност на доставките при изпълнение на възстановителни и ремонтни дейности.    Демонстрираната днес модернизация се състои в монтажа на нов купол с 30-мм оръдие, ПТУРС и 7,62-мм картечница. Куполът е двойно брониран по съвременна технология. Оръдието е стабилизирано по време на движение. Бойният модул разполага с оптико-телевизионна система и видеомонитор. Корпусът на базовата машина е снабден с допълнителни люкове за десанта.    Предложението за модернизацията е на българската фирма „Металика –АБ“ ЕООД, а монтажът на бойния модул и неговата адаптация към наличната БМП-1 са извършени от „Терем-Ивайло ЕООД, Велико Търново“. Благодарение на това БМП-2М е получила нови, по-високи бойни способности.  ", "date": "2019.12.11", "title": "Успешни изпитания на модернизирана бойна машина на пехотата (ВИДЕО)"}
{"url": "http://epicenter.bg/article/Rumen-Radev--/201286/2/0", "text": "Не искам България да катастрофира от самодоволство, искам да вървим напред и нагоре, заяви в предаването \"Лице в лице\" по БТВ президентът Румен Радев.  В разговора, който се водеше от \"Дондуков\" 2,  .   , каза Радев по повод на оставката, която обвинител №1 подаде. Сутринта Народното събрание го избра за председател на КПКОНПИ. \"Ако този нов независим прокурор наруши закона, кой ще го разследва? Може би пак главният прокурор\", попита риторично Румен Радев.    бе категоричен президентът.     За неутрализирането, за   Неведнъж съм казвал, че българите ще заживеят достойно, когато възпитат политиците си да живеят само от заплата\", подчерта президентът.   Първата обсъдена тема бе свързана с предложението на кабинета нов прокурор да разследва главния прокурор.    попита риторично Румен Радев.    посочи Радев. И припомни, че неговата роля по Конституция е накрая.   \"Начинът на реализация на тези идеи не се припокриват с моите, предполагам - и на много хора, представи за демократичност на законодателния процес\", вметна Радев.   И веднага обясни защо. \" \", подчерта държавният глава.   \"Аз не искам да коментирам това предложение, защото вие знаете че президентът е в края на законотворческия процес, когато дойде при мен вече гласуваният закон, тогава си давам своето мнение.  Първо, дали той е достатъчен да реши този проблем? Второ, дали не влиза в колизия с Конституцията? Ние вменяваме независимост на този нов прокурор, а по Конституция главният прокурор упражнява контрол, надзор за законност и методическо ръководство на всички прокурори.  Какво е мнението на народните представители по факта, че се въвежда една нова, мощна фигура, в някои отношения по-силна от главния прокурор, а я няма регламентирана в Конституцията. И намират ли за нормално прокурорската колегия, която се доминира от главния прокурор, да предлага и да избира неговия надзорник, при положение, че главният прокурор също гласува за него“, изреди съмненията си президентът Румен Радев.   И продължи с още въпроси -  \"Проблемът е много по-дълбок и той няма да свърши с този законопроект.   нови правила и най-вече еволюция на политическата култура. Явно това е непосилна задача в един вече презрял дебат\", добави Румен Радев.   \"Аз ще се възползвам от правото си на чл. 154 от Конституцията, където пише, че президентът има инициативата да внася предложения да промени само в един закон – това е Конституцията\", каза още Румен Радев. И подчерта, че даже и представители на ГЕРБ да не участват в консултациите за конституционни промени, които ще инициира, резултатът от дискусиите ще влезе в Народното събрание. И там управляващите ще трябва да вземат отношение.    посочи държавният глава.   На упреците, че говори черногледо, Румен Радев заяви:    \"Когато премиерът с охота и възторг чете листчетата на кредитните агенции, неговите подчинени трябва да му кажат, че на сайтовете на тези институции има история.  След това плюсчето изчезва и ние започваме да си понижаваме кредитния рейтинг и сега ние възстановяваме рейтинга от 2013 г. Борбата с дълга. Премиерът Борисов това го дава като огромно постижение. Наистина ние снижаваме брутния държавен дълг, само че откъде тръгваме? През 2009 г., когато той поема управлението, този брутен държавен дълг е бил по-малък от 10 милиарда. След това расте и през 2016 г. той нараства 3 пъти в неговото управление. И сега плавно намалява и отива някъде на 23 милиарда. , каза Радев.   И добави: \" !\"    Румен Радев посочи:  Той припомни опита от предишната си професия на военен летец, където след всеки полет има разбор. За положителното се отделя минута - две, а на анализа на недостатъците - два часа. В противен случай, при следващия полет летецът ще бъде мъртъв.   , бе категоричен държавният глава. \"Изостаналите сме толкова много от държавите в Източна Европа, с които сме имали равен старт, че трябва да се прави много повече и не трябва да се позоваваме на различни класации - фокусът е тук\", посочи още Румен Радев.   Хората искат магистрала „Хемус“. Ние ужасно закъсняхме. Само че тя трябва да бъде направена в съответствие със законите и да гарантира прозрачност, конкурентност, обективност, качество, заяви Радев.     Тези пари се дават на АПИ, АПИ сключва договор „in-house. Това е напълно в рамките на закона, с „Автомагистрали“ също 100% държавно предприятие. Да, но то няма никакъв капацитет да строи магистрали. И оттук нататък става интересно – под каква форма „Автомагистрали“ се разплаща, с кого, и защо? Те не могат да сключват договори, те не могат да превъзлагат. И трябва от тези въпроси да се поинтересуваме – по какви критерии за качество, по какви критерии за избор. Същото е и с язовирите. Затова казвам конкурентност, прозрачност, отчетност, отговорност – това е пътят“, каза още президентът.     Поради липсата на състезателна процедура, отговори президентът.   Представители на управляващите заговориха за импийчмънт при евентуално ново забавяне на процедурата за Обвинител №1, напомни водещата Цветанка Ризова. Радев отговори и на въпрос, свързан с тези коментари. Той беше категоричен, че това не му е повлияло.  , бе категоричен Румен Радев.    Водещата обърна внимание, че братът на Иван Гешев е част от неговата охрана. И попита защо е приел Иван Гешев преди да подпише указа за назначаването му за главен прокурор, след като ВСС го избра повторно.    Той беше назначен като ръководител на моята пряка охрана и аз съм с отлични впечатления от него, тъй като той е един прекрасен професионалист и човек. Но също така искам да отбележа, че той отдавна не е част от моята пряка охрана. А Иван Гешев беше в президентството, защото такава е процедурата при мен - провеждам беседа с кандидатите\", гласеше отговорът на Румен Радев.   Президентът бе призован да коментира и думите на руския си колега Владимир Путин, че България бави строителството на \"Турски поток\" на своя територия. И заплахата му, че газопроводът може да ни заобиколи.   Радев каза: \"Ние не трябва да се съобразяваме със заплахите на г-н Путин, трябва да се съобразяваме с нашите амбиции. Правителството полага усилия, но някои неща трябва да се отчетат - това забавяне си има цена.   Надявам се най-сетне да се построи интерконектора с Гърция, който да даде макар и минимална диверсификация.\"    който да ни даде най-добри условия и това тепърва ще носи последствия, каза още президентът.     Покрай Ф-16 ние сключихме и договор за индустриално сътрудничество, който е скрит. В него няма реални параметри и срокове. Ние трябваше да направим много повече. Предложих на Тръмп да направи така, че когато купуваме от тях, ад има много стабилна подкрепа от американското правителство именно за индустриално сътрудничество и за трансфер на технологии, за да няма тази икономическа бездна“, каза той.    Според Румен Радев никой не може да решава отвън проблемите с корупцията в България с отказ за издаване на визи.    „Трябва да се отнесем със сериозност към едно такова намерение.   Вкарването ни в една група със страни като Иран, Пакистан, Еритрея, Нигерия и Камбоджа е имиджова щета за нашата страна. Това няма как да не влияе с отношенията ни със САЩ“, допълни президентът.  ", "date": "2019.12.11", "title": "Радев: Не искам България да катастрофира от самодоволство, искам да вървим напред и нагоре! (ВИДЕО)"}
{"url": "http://epicenter.bg/article/Borisov-vav-Feysbuk--Po-danni-na-NSI-iznosat-ni-za-ES-narastva-s-3-3--rabotim-v-pravilnata-posoka--/201292/2/0", "text": "По данни на НСИ - Национален статистически институт в периода януари - септември 2019 г. износът на България за ЕС нараства с 3.3% спрямо същия период на 2018 г. и е в размер на 29 049.1 млн. лева. Основните ни търговски партньори са Германия, Румъния, Италия, Гърция, Франция и Белгия, които формират 66.3% от износа за държавите - членки на ЕС. Това написа във Фейсбук премиерът Бойко Борисов.    Износът е само един от показателите, отчитащи доброто състояние на българската икономика. Такива положителни данни ни мотивират и доказват, че работим в правилната посока, пише още премиерът.    В друго съобщение той припомня, че \"през пролетта при посещението си в Долна Митрополия поех ангажимент да бъде възстановено Военновъздушното училище\".    \"Днес може да кажем, че това е факт и то ще заработи отново от 01.01.2020 г. На днешното заседание на МС взехме решение да предложим полковник Юлиян Радойски да бъде назначен на длъжността „Началник на ВВВУ „Георги Бенковски. Изпълняваме ангажиментите, които сме поели\", обобщава премиерът.  ", "date": "2019.12.11", "title": "Борисов във Фейсбук: По данни на НСИ износът ни за ЕС нараства с 3.3%, работим в правилната посока! "}
{"url": "http://epicenter.bg/article/Tomislav-Donchev--Prez-2020-g--zapochvame-izgrazhdaneto-na-14-obekta--chast-ot-infrastrukturata/201293/2/0", "text": "Държавата има намерение да издигне като ключов приоритет няколко нови индустриални зони, които да бъдат обект на държавна подкрепа. Това каза вицепремиерът Томислав Дончев пред журналисти на встъпителен форум за общински мандат 2019 - 2023, съобщава Dariknews.    \"До седмица ще бъде пуснат за обществено обсъждане готов закон. Аз не твърдя, че всички индустриални зони трябва да се финансират с държавни пари. Това е погрешно. Ние трябва да запазим целия спектър от възможни решения – частни зони, общински, както и изцяло държавни. Трябва да бъдем изключително предпазливи формирайки стимули в тази посока\", обясни той.    Вицепремиерът посочи, че ще се наблегне и на иновациите като през 2020 г. ще започне изграждането на 14 обекта, част от инфраструктурата. Дончев каза, че други важни теми са образованието, икономическият ръст и борбата с демографския срив.    Фокус през следващите години ще бъдат иновациите, допълни Дончев. Догодина ще бъдат създавани регионални центрове, което е тип иновационна инфраструктура. Според него по тази тема не бива да се мисли само на локално ниво.", "date": "2019.12.11", "title": "Томислав Дончев: През 2020 г. започваме изграждането на 14 обекта, част от инфраструктурата"}
{"url": "http://epicenter.bg/article/Borisov-za-Radev--Zashto-e-tazi-zloba--Vmesto-da-rabotim-za-darzhavata--toy-samo-omraza-pokazva--VIDEO/201295/2/0", "text": "\"Ако ме питате за Радев, ще кажа, но не за президента. Президентът е обединител на нацията, а той не е.   Това заяви премиерът Бойко Борисов в отговор на въпрос как ще коментира думите на президента Радев по Би Ти Ви.    \"  Той се държи като такъв и то най-овластения опозиционен лидер. Левски не си е позволявал да говори от името на народа. Гледах го една минута.  заяви Борисов.   \"Сигурен съм, защото когато тръгна за срещата на НАТО, ми се обади: \"да отида аз?\". Казах му \"Добре, отиди\". Ние сме системни. 2008 г. беше златният дъжд - светът се къпеше в пари. След това дойде икономическата криза. След това дойде управлението на Орешарски - национална катастрофа. Срив на банки, фалираха банки.  . Всички казват - повишават се инвестиции, износът в последното тримесечие. Той сега си мисли, че ще се кандидатирам за президент и го навиват.   Събира инвеститори и вика “колко е готино в България”. Те му се смеят във Фейсбук. Всеки път си мисля, че когато се разбрахме за НАТО да води и той делегацията,   че сме решили нещата. Е тази омраза и тази злоба, какво му направихме?\", заяви премиерът.   \"Да сте чули държавния глава да се изказва за Тройната коалиция? Нещо за това, че президентът Тръмп изпрати енергийни експерти у нас да ни консултират?\", попита премиерът по повод започналите разговори за участие на американски компании в проекта АЕЦ \"Белене\".   „След Деня на благодарността изпрати 10 ядрени експерти, завчера бяха в „Белене“, днес им презентираме всичко и ще я направим и то така, че да я приеме и Европа и света, и най-вече да ни служи на нас като централа със зелена енергия“, посочи той.   „  Как падаха самолети, хеликоптери вследствие на неговата работа. И тогава не го санкционирахме, откъде е тази злоба, аз не мога да разбера“, допълни Борисов. Той допълни, че цял свят ни хвали, че сме купили Ф-16, а Радев продължава да говори за \"Грипен\".     Май забрави, че платихме 3,7 млрд. лв. за фалита на КТБ по времето на БСП, които го издигнаха. Платихме и руските реактори. Ако не бяха те, колко плюсчета щяхме да имаме. Първия ден след Орешарски разплатихме 6 млрд. лв.\", припомни премиерът.    \"  Държавният глава трябва да е обединител на нацията! Вие чули ли сте държавният глава, така нареченият, да каже какво направи Тройната коалиция, какви минуси направи правителството на Орешарски?   Но го пратих и той да се снима с Тръмп на срещата на НАТО\", каза още Борисов.    \"Недоумявам каква е тази злоба?   Но явно властта не е за всеки и дворците, палатите и скъпите дрехи, променят хората. Не виждам защо е тази злоба,  \", не спираше Борисов.    \"Ако се притеснява за президентските избори, преди 20 години съм казал, че няма да се кандидатирам\", категоричен бе премиерът Бойко Борисов и припомни, че според последните проучвания 50% от хората не харесват Радев, заради което няма право да говори от името на народа и да си приписва ролята на говорител на народа, което дори Васил Левски не си е позволявал.    По повод независия прокурор Борисов бе категоричен, че докато Радев си прави дебати и дискусии, той действа.    \"  добави премиерът, който присъства на тържествено отбелязване на 30-годишнината от СДС.   \"Радев инициира конституционни промени, аз вече съм се срещнал със заместник-председателя на Венецианската комисия Филип Димитров, с председателя на Конституционния съд, пратил съм министъра на правосъдието при конституционните съдии предварително да му разтълкуват кое може, кое не може, за да вкараме такова питане, което да ни отговори на правилния въпрос. Ние не правим евтин пиар, за да може да се покажем. Ние сме свършили цялата работа. Аз съм инициаторът и извършителят на писмото до Жан Клод-Юнкер. Аз съм инициаторът и извършителят да дойдат експертите от Венецианската комисия, да ни напишат доклади, да ни направят анализи, да ни дадат препоръките\", коментира Борисов.    Според Борисов заявките на президента да инициира конституционни промени няма да забавят въвеждането на звеното „независим прокурор“.    „Всичко се движи в срок и сме в абсолютен диалог“, допълни Борисов.  ", "date": "2019.12.11", "title": "Борисов за Радев: Защо е тази злоба? Вместо да работим за държавата, той само омраза показва (ВИДЕО)"}
{"url": "http://epicenter.bg/article/Borisov--BSP-pravyat-natsionalni-katastrofi--posle-s-tsyalata-si-naglost-kazvat---nie-sme-naroda--VIDEO-/201296/2/48", "text": "БСП правят национални катастрофи, а след това излизат все едно нищо не е правено с цялата си наглост излизат и казват: ние сме народа. Това каза премиерът Бойко Борисов по време на честването на 30-ата годишнина от създаването на СДС, предаде репортер на Агенция „Фокус“.    По думите му днешният ден е за равносметка както за СДС, така и за ГЕРБ.     \"Хубаво е, че днес на отбелязването на 30 години от учредяването на СДС, сме заедно. Това е партията, която направи революция и ни прати на правилния път. ГЕРБ го удържа, бетонира и надгради. Помните ли опашките за детски храни и пенсията от 3 долара? Няма как комунистите, които направиха Народния съд и избиха цвета на нацията, да говорят от името на народа. Много неща направихме със СДС, но трябва да внимаваме с БСП, защото техните управления водят до национални катастрофи и после излизат с цялата си наглост и все едно нищо не е станало\", каза още премиерът. „Това е ден да си направим изводи как партия с такива личности се докара дотам, да не е водеща политическа сила. Действително е много важно г-н Петър Стоянов и останалите в мемоари, книги и лекции да обясните как люспа по люспа, с червени провокатори загубихме и президентски избори, загубихме и парламентарни. Това никога не трябва да го допускаме пак, защото същата мимикрия в момента е пак със своите заявки. Така си направиха президент, така си направиха опити на толкова пъти да ни съборят и нас именно с люспи, именно с тези, които се наричат демократи. Винаги с някакви тъпи, жълти скандалчета люпеха частичка по частичка от СДС“, добави Борисов.    Премиерът изказа и задоволството си от избора на бившия премиер и конституционен съдия Филип Димитров за заместник-председател на Венецианската комисия.    „Това, което приехме като промени на база на доклада на Венецианската комисия, г-н Димитров може да го потвърди, ние сме в непрекъсната връзка и с председатели, и с другите от Конституционния съд, за да направим всичко хем да е съобразено с Конституцията, хем да изпълним и препоръките. Те не са задължителни, но към Съвета на Европа са задължителни“, добави още министър-председателят.  ", "date": "2019.12.11", "title": "Борисов: БСП правят национални катастрофи, после с цялата си наглост казват - ние сме народа (ВИДЕО)"}
{"url": "http://epicenter.bg/article/Mladen-Marinov--Ako-ima-migrantska-valna--to-tova-po-skoro-shte-bade-humanitarna-kriza-/201297/2/0", "text": "Ако има мигрантска вълна, то това по-скоро ще бъде хуманитарна криза. Това каза министърът на вътрешните работи Младен Маринов по време на изнесеното заседание на Комисията по обществен ред и сигурност, което се проведе в Петрич, предаде репортер на Радио „Фокус” – Пирин.    По думите му българското общество трябва да бъде спокойно, тъй като нашата граница се пази добре.    „Но трябва да сме внимателни с това, което се случва в по-глобален мащаб. Една такава криза, знаете, нито една държава не е готова сама да се справи. Това ще е по-скоро хуманитарна криза, ако имаме мигрантска вълна. Не трябва да спекулираме с темата на политическо ниво, като ние трябва да сме готови всеки един момент за всяка една ситуация”, каза още министър Маринов, отчитайки, че най-много са мигрантите от Афганистан, Ирак, Турция и Сирия.    Той отбеляза, че общото решение на проблема има три измерения.    „Едното е вътрешно-европейско, другото е силна охрана на външните граници и третото е външното измерение по отношение политика на държавите на произход и транзит, които не са в ЕС. Смятаме, че само с такова общо решение ще се постигне траен ефект и ще се постигне балансът за солидарност и отговорност, който именно е в основата на Европейският договор между страните. Всяко едно частично решение ще натовари по различен начин държавите, които са на първа линия за сметка на държавите, които са в централна Европа. Така че България с Гърция и Кипър и други държави, които са в същото положение, поддържаме тази позиция, да се вземе едно общо европейско решение”, подчерта министър Младенов.  ", "date": "2019.12.11", "title": "Младен Маринов: Ако има мигрантска вълна, то това по-скоро ще бъде хуманитарна криза "}
