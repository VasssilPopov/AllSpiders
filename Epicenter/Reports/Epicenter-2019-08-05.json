{"url": "http://epicenter.bg/article/Ivan-Geshev--Nyama-da-se-dopusnat-personalni-ataki-sreshtu-magistrati-i-sadebni-sluzhiteli/189761/2/0", "text": "Няма да се допуснат персонални атаки срещу магистрати и съдебни служители. Това се посочва в позиция на заместник-главния прокурор Иван Гешев, съобщиха от пресцентъра на Прокуратура на Република България. \"Като магистрат, чийто професионален път е минал изцяло в различни структури на прокуратурата и следствието, искам искрено да благодаря на всички колеги от Прокуратура на Република България, независимо дали са изразили подкрепата си за мен в качеството ми на кандидат за главен прокурор, или не са го направили. Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Обяснимо е старанието на някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор\", пише в позицията на Гешев. \"От името на главния прокурор Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция.  На старанието да бъдат демонизирани отделни магистрати, като прокурор Силвия Соколова, СпП, ще бъде отговорено със всички позволени от закона средства, включително и с ясно изразено становище за подкрепа. Въпреки че в конкретния случай това едва ли е необходимо, защото най-добрата атестация за нея, персонално, е дадена от федералния прокурор на Кралство Белгия Фредерик Ван Льов, който в писмо до главния прокурор Сотир Цацаров благодари за отличната ѝ работа при най-мащабната операция на полицейски и съдебни служби в Европа през 2017 година под названието “Халифакс“. Сигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус\", посочва още Гешев. Ето целия текст на позицията на зам.-главния прокурор Иван Гешев: ПОЗИЦИЯ НА ЗАМЕСТНИК-ГЛАВНИЯ ПРОКУРОР ИВАН ГЕШЕВ Като магистрат, чийто професионален път е минал изцяло в различни структури на прокуратурата и следствието, искам искрено да благодаря на всички колеги от ПРБ, независимо дали са изразили подкрепата си за мен в качеството ми на кандидат за главен прокурор, или не са го направили. Опитите за политически натиск, за представяне на прокурорите и следователите като втора ръка магистрати, които нямат собствено мнение и гласуват под строй, видимо са мотивирани от партийни, корпоративни и/или лични интереси, различни от тези на българските граждани. Обяснимо е старанието на някои партии, бизнес кръгове, обвиняеми, подсъдими и/или осъдени лица, както и на техни представители, за пореден път да пробват да изключат професионалната ни общност дори от възможността да изразим мнение за собствения си избор. От името на главния прокурор г-н Сотир Цацаров и ръководството на ПРБ обаче заявявам, че няма да се допуснат персонални атаки срещу магистрати и съдебни служители само и единствено защото са изразили лична позиция. На старанието да бъдат демонизирани отделни магистрати, като прокурор Силвия Соколова, СпП, ще бъде отговорено със всички позволени от закона средства, включително и с ясно изразено становище за подкрепа. Въпреки че в конкретния случай това едва ли е необходимо, защото най-добрата атестация за нея, персонално, е дадена от федералния прокурор на Кралство Белгия Фредерик Ван Льов, който в писмо до главния прокурор г-н Сотир Цацаров благодари за отличната й работа при най-мащабната операция на полицейски и съдебни служби в Европа през 2017 година под названието “Халифакс“. Сигурен съм, че прокурорите, следователите и съдебните служители заедно ще отговорим на очакванията за справедливост и сигурност на всички български граждани, независимо от обществения или социалния им статус. Иван Гешев, заместник на главния прокурор при ВКП ", "date": "2019.08.05", "title": "Иван Гешев: Няма да се допуснат персонални атаки срещу магистрати и съдебни служители"}
{"url": "http://epicenter.bg/article/BSP-izdigna-kandidaturata-na-Donka-Mihaylova-za-kmet-na-Troyan/189783/2/0", "text": "БСП издигна кандидатурата на Донка Михайлова за трети мандат като кмет на Троян. За това съобщи самата тя във фейсбук.   \"За трети път официално беше издигната кандидатурата ми за кмет на Община Троян. Не взех лесно решението да се кандидатирам за пореден път. Мисля, че бях безкомпромисна в самооценката си - и за постиженията, и за пропуските. Получих силна подкрепа от съмишлениците и уважението на по-голяма част от опонентите, с които обсъдих това решение. Надявам се да съм права. Заради себе си и заради троянци\", написа Михайлова в социалната мрежа.   От червената организация в Троян съобщават, че номинацията на Михайлова е била утвърдена официално на общинска конференция, на която са присъствали народните представители на БСП от региона Милко Недялков и Валентина Александрова, председателят на областния съвет на БСП Минчо Казанджиев, кандидатът за кмет от БСП за община Априлци Деница Николова.  На конференцията е била утвърдена и листата за общински съветници, както и кандидати за кметове на села, в които ще има избор.  Водач на листата от 29 кандидати за съветници е Михайлова, а председателят на БСП Троян Росен Веселинов е втори.  Определени са и кандидатите за кметове на селата Орешак, Калейца, Голяма Желязна, Шипково, Черни Осъм и Врабево. Остава да бъдат уточнени кандидатурите на кметове за селата Дебнево, Борима и Бели Осъм, съобщават от областния съвет на БСП.   Донка Михайлова е родена на 20 април 1959 г. в Троян. Завършва специалност „Финанси и кредит“ в Стопанска академия „Димитър А. Ценов“ в Свищов.    Народен представител в 40-то Народно събрание от Ловеч.    ", "date": "2019.08.05", "title": "БСП издигна кандидатурата на Донка Михайлова за кмет на Троян"}
{"url": "http://epicenter.bg/article/GERB-Cherven-bryag-nominira-d-r-Tsvetan-Kostadinov-za-kmet/189786/2/0", "text": "ГЕРБ-Червен бряг номинира с пълно единодушие доктор Цветан Костадинов за кмет на общината. Събранието се проведе на 2 август, съобщават от пресцентъра на управляващата партия. Предстои кандидатурата да бъде разгледана от ръководството на ГЕРБ.    „Предстоят избори, които ще решат управлението на града в следващите 4 години. Приемайки с чест и отговорност номинацията , заявявам, че ще положа всички усилия да спечелим изборите. Искам община Червен бряг от затъваща да се превърне в развиваща се“, каза д-р Цветан Костадинов пред членовете на партията.    Но той уточни, че за постигането на тази цел трябва правилен модел на управление - ефективна администрация и диалог. „Сега виждаме нарушен диалог между кметове на общини и общински съветници. Така не може да се управлява ефективно в името на хората“, категоричен бе Костадинов.    Той гарантира, че ако стане кмет на Червен бряг, няма да допусне надделяването на лични интереси. „Всички жители на общината са важни и ние ще направим всичко възможно тя да стане едно по-добро място за живеене - с по-добро образование, здравеопазване и инфраструктура“, каза д-р Цветан Костадинов.  На събранието на 2 август бяха номинирани още:    Гр. Койнаре - Данаил Стефанов Тоновски    С. Телиш - Нели Йорданова Дакова    С. Рупци - Георги Лилов Георгиев    С. Ракита - Нина Витанова Танчева    С. Чомаковци - Димчо Иванов Бешовишки    С. Бресте - Иван Тодоров Топчийски    С. Глава Ангел Ценов Спасов    С. Лепица - Яница Христова Мишева", "date": "2019.08.05", "title": "ГЕРБ-Червен бряг номинира д-р Цветан Костадинов за кмет"}
{"url": "http://epicenter.bg/article/Kandidatat-za-kmet-ot--quot-Spasi-Sofiya-quot--Metroto-tryabva-da-spre-dotuk/189789/2/0", "text": "Строителството на метрото трябва да спре на този етап и да се фокусираме върху изграждането на обособени бързи трамвайни трасета. Това казва в интервю за \"Дневник\" кандидатът за кмет на София от \"Спаси София\" Борис Бонев.   \"Строителството на метрото е изключително скъпо, тежка инфраструктура, която се планира с хоризонт 100 години напред. Един метровлак в София има капацитет да превозва 1100 пътници, а за един час при кратък интервал между влаковете говорим за десетки хиляди пътници на час в една посока. Само че София не е толкова голям град, за да има метро навсякъде и до квартали, където пътникопоток реално липсва\", смята той.   \"Метрото, повтарям, е изключително скъпа инфраструктура и затова след завършването на Третата метролиния и предвидените отклонения към \"Люлин\" и \"Слатина\", развитието му трябва да спре на този етап и да се фокусираме върху изграждането на обособени бързи трамвайни трасета\", казва още Бонев.", "date": "2019.08.05", "title": "Кандидатът за кмет от \"Спаси София\": Метрото трябва да спре дотук, много е скъпо!"}
{"url": "http://epicenter.bg/article/Slavi-uchredyava-partiyata-si-na-5-oktomvri-/189790/2/0", "text": "На 5 октомври шоуменът Слави Трифонов учредява партията си \"Няма такава държава\". Първото събрание на новата формация ще е в зала \"Рейнбоу Плаза\", съобщава в. \"Труд\".    Сред основните цели на \"Няма такава държава\" са засилено участие на гражданите във вземането на решения чрез референдуми, смяна на пропорционалната избирателна система с мажоритарна, намаляване на депутатите от 240 на 120, възможност за дистанционно електронно гласуване както и въвеждане на задължително гласуване на избори и референдуми.    В учредителната декларация на Инициативния комитет на партия \"Няма такава държава\" се предлага и пряк избор от гражданите на главния прокурор, на омбудсмана, както и на шефовете на областните дирекции и районни управления на МВР.    В документа е поставена и амбициозната задача за реформиране на обществено здравеопазване, на образователната система и осъществяване на административната реформа.", "date": "2019.08.05", "title": "Слави учредява партията си на 5 октомври "}
{"url": "http://epicenter.bg/article/Prof--Konstantinov--Ne-namiram-osobeni-promeni-v-stabilnostta-na-mnozinstvoto-i-na-kabineta/189791/2/0", "text": "Не намирам особени промени в стабилността на мнозинството и на кабинета. Това каза в интервю за Агенция „Фокус“ политическият анализатор проф. Михаил Константинов.   Той коментира и отношенията в малката коалиция. По думите му патриотичните формации са неотменна част от българския политически пейзаж. „Ако техните ръководители имат достатъчно разум, имат бъдеще. Ако не, ще се разпаднат“, коментира проф. Константинов.   По отношение на БСП, професорът заяви, че партията се опитва да бъде опонент на управлението. „Доколко е успешно е друг въпрос. Всичко ще бъде проверено на 27 октомври и на 3 ноември тази година“, посочи още политическият анализатор.   Проф. Константинов обобщи и политическата сесия. „Като че ли имаше малко повече скандали от обикновеното, но в общи линии това беше една нормална парламентарна сесия“, каза още проф. Михаил Константинов.    ", "date": "2019.08.05", "title": "Проф. Константинов: Не намирам особени промени в стабилността на мнозинството и на кабинета"}
{"url": "http://epicenter.bg/article/Prof--Marinov-Mnozinstvoto-deystva-napuk-pri-veto--za-da-pokazhe--che-mozhe-da-se-nalozhi-nad-prezidenta/189793/2/0", "text": "Мнозинството действа напук при вето, за да покаже, че може да се наложи над президента, но страда качеството на законодателната дейност. Това каза политологът проф. Александър Маринов в интервю за Агенция „Фокус“ по повод края на политическия сезон.   По думите му ветото на президента не може да бъде ефективно от гледна точка на непосредствените си последици.   „Преодоляването на ветото не е проблем за едно парламентарно мнозинство. Лошо е друго, че тези многобройни случаи, в които президентът връща приети закони със сериозни аргументи, не се превръщат в основа, за да се обмисли, обсъди и подобри взетото решение“, коментира още проф. Маринов.   По думите му мнозинството действа напук, да покаже, че може да се наложи над президента, но от това страда качеството на законодателната дейност.   „Очевидно е, че управляващите възприемат тази активност на президента с раздразнение, защото не са свикнали да бъдат по този начин контролирани и оспорвани. ГЕРБ имаше един период на пълен комфорт от гледна точка на предишния президент, но сега вече ситуацията е друга. Естествено, че голяма част от гражданите разбират и подкрепят тези отлагателни решения на президента. Всъщност в повечето случаи президентът черпи една част от основанията си именно във възраженията, протестите или предупрежденията на широки обществени среди. Една от причините президентът да има толкова висок рейтинг, много по-висок от другите политици е именно в това, че той се стреми да посочи и да поправи според правомощията си грешките, които мнозинството допуска – било от некомпетентност, било от желание да се защитят някакви неясни интереси“, коментира още политологът.   По думите му това енергично упражняване на въпросното конституционно правомощия на президента е необходимо. „Друг е въпросът, че неговото предназначение е именно да даде възможност за подобряване на продукцията на парламента, което в нашия случая не се получава“, заяви още проф. Маринов.   За коалицията „Обединени патриоти“, както за покойниците или добро, или нищо, каза политологът. По думите му коалицията „Обединени патриоти“ вече я няма.   „Тъй като ми е трудно да кажа нещо добро, няма какво да кажа. Тя засега се разпадна на продължаваща остатъчна формация, в която са две партии, които също не са в много блестящи отношения. Засега се крепят взаимно.   Атака вече е в друго положение. Каква е нейната перспектива ще видим. Нека не забравяме, че един от критичните импулси, които доразруши тази коалиция, бяха европейските избори. Сега наесен предстоят местни избори, които ще бъдат много по-важни и по-напрегнати“, посочи проф. Маринов.   Той очаква на много места съставните части на коалицията да влязат в остър сблъсък помежду си.   „Говоря не само за двете формации ВМРО и НФСБ, но и между тях и ГЕРБ. Пловдив е много типичен случай. Ясно е, че там битката ще бъде много сериозна. Вече Цветанов го няма с неговите чудодейни възможности. Така че там вероятно няма да се изпокарат“, допълни той.   По думите му на много други места ще бъдат в конкуренция. Според него големият проблем е в това, че българските коалиции обикновено се създават само заради влизането и запазването на позициите във властта и няма нищо, което да ги свързва трайно, принципно, което наистина да бъде основата, върху която могат да се преодоляват неизбежните търкания.   „Волен Сидеров с основания постави някои въпроси относно изпълнението на техните ангажименти като коалиция пред избирателите. Другите две партии и техните лидери предпочитат да си мълчат за това. Проблемите или въпросите си остават. Бъдещето на това патриотично или да го наречем националистическо политическо пространство е неясно. Предполагам, че ще продължат процеси на прегрупиране, на конфронтация. Ще видим“, посочи още политологът.   Партията на Слави Трифонов е един нероден Петко, коментира проф. Маринов.   Той отчете, че засега нови политически субекти няма.   „Има единствено една заявка за партия на Слави Трифонов. С интерес тези дни чета какво пишат колеги, които изригнаха като един „политологически Везувий. Смятам, че това е още един нероден Петко. Да видим какво ще се случи. Това, че Слави Трифонов е обявил от екрана, че ще прави партия, въобще не означава, че ще стане партия“, посочи проф. Маринов.   По думите му това още по-малко означава, че ще стане сериозна партия с влияние. „Ще видим какво ще се случи. Това е на базата на конкретиката. Ясно е, че в обществото има огромна нужда от нов пълноценен наистина носещ промяна към по-добро политически субект. Старите партии са изхабени и се ползват с изключително ниско доверие. За момента няма отговор на тази обществена потребност“, допълни още политологът.  ", "date": "2019.08.05", "title": "Проф. Маринов:Мнозинството действа напук при вето, за да покаже, че може да се наложи над президента"}
{"url": "http://epicenter.bg/article/Mladen-Marinov-se-sreshtna-s-bavarskiya-si-kolega-Yoahim-Herman/189796/2/0", "text": "В рамките на работното си посещение в Бавария министър Младен Маринов се срещна с Йоахим Херман, държавен министър на вътрешните работи, за спорта и интеграцията на федералната провинция, съобщиха от пресцентъра на МВР.   Министър Маринов сподели, че Германия е стратегически партньор за България, а отношенията с Бавария са традиционно приятелски, динамични и резултатни. Той поздрави баварския министър от името на премиера Борисов и заяви готовността на българското правителство и на МВР за задълбочаване на съвместната работа.   Министър Йоахим Херман благодари за дългогодишното отлично взаимодействие между България и Бавария в областта на вътрешните работи. Той изрази специална благодарност и за последователните и целенасочените усилия на България за укрепването на сигурността на външните граници и управлението на миграцията, и по-специално на българо-турската граница. Двете страни постигнаха взаимно съгласие за укрепването на контактите в противодействието на трансграничната организирана престъпност и борбата срещу международния тероризъм.   Министър Маринов изрази готовност за активна съвместна работа по важните въпроси от европейския дневен ред, както и по всички случаи от взаимен интерес. В рамките на разговора бяха обсъдени основните приоритети на двустранното полицейско сътрудничество, актуалната миграционна обстановка, сигурността на ЕС, както и европейската интеграция на държавите от Западните Балкани.   България и Бавария ще продължат да допринасят активно за общата европейска сигурност. Като координатори на приоритетна област „Сигурност“ на Дунавската стратегия на ЕС, България и Бавария работят активно за развитие на сътрудничеството в областта на граничния контрол, борбата с тероризма и организираната престъпност, върховенството на закона. До края на 2019 г. в Мюнхен ще се проведе среща на полицейските началници от Дунавския регион, а през 2020 г. среща на върха на министрите на вътрешните работи в Брюксел.   Министър Маринов отправи покана към баварския министър на вътрешните работи да посети България и да се запознае на място с мерките за укрепване на сигурността на Европа.  ", "date": "2019.08.05", "title": "Младен Маринов се срещна с баварския си колега Йоахим Херман"}
{"url": "http://epicenter.bg/article/Mazh-se-izkapa-po-banski-v-edno-ot-Sedemte-rilski-ezera/189798/2/0", "text": "Мъж по бански съвсем спокойно излиза от ледените води на едно от най-известните планински езера в България – „Окото”, такова видео е заснел зрител на Нова телевизия.   Въпреки строгите забрани за къпане в защитените Рилски езера, подобни инциденти не са рядкост. В началото на 2019 г. звезди на Discovery бяха глобени за палене на огън, ловуване и дори плуване в един от водните басейни в планината.   Продължават ли да бъдат чести тези актове на вандализъм и какви са глобите за нарушителите?   „Сигналът е изпратен до NOVA, а човекът, който е подал информация за случая, не се е свързал с нас. Нямаме нищо, върху което да работим, за да установим кой е нарушителят. Ако сигналът беше изпратен до нас, служителите ни много бързо щяха да отидат на място. При всички положения човекът, подал сигнала, щеше да разпознае нарушителя”, коментира директорът на НП „Рила” Красимир Андонов.   Андонов коментира и възможността за наблюдение на езерата в реално време.   „Мислили сме по въпроса, но рискът камерите да бъдат откраднати е много голям. Трябва някой да стои и да отговаря за тяхното съхранение. Районът е силно посещаем и хората не се съобразяват с правилата”, допълни Андонов.   Санкциите за нарушаване на правилата за влизане в езерата са сериозни. Глобата е от 500 до 5 000 лв.  ", "date": "2019.08.05", "title": "Мъж се изкъпа по бански в едно от Седемте рилски езера"}
{"url": "http://epicenter.bg/article/Zashtitata-na-sobstvenika-na--TAD-Grup--iska-namalyavane-na-garantsiyata-mu/189752/3/0", "text": "Защитата на собственика на „ТАД Груп” Иван Тодоров ще поиска намаляване на гаранцията му от 100 000 лева, съобщава БГНЕС. Миналата седмица съдът реши да го пусне под гаранция от 100 000 лева.    Фирмата е заподозряна за хакерската атака срещу НАП, при която бяха източени личните данни на над 5 милиона българи и фирми. Миналата седмица Тодоров беше задържан на Летище София, а след това – освободен под гаранция. От ареста излязоха и другите двама обвиняеми – търговският директор Георги Янков и служителят Кристиян Бойков.    В отговор на освобождаването на Тодоров, от прокуратурата безпрецедентно разпространиха част от доказателствата, събрани по делото. Това на свой ред доведе до нов теч на лични данни. Оказа, че в разпространения имейл от обвинението не са заличили ЕГН-та.  ", "date": "2019.08.05", "title": "Защитата на собственика на „ТАД Груп” иска намаляване на гаранцията му"}
{"url": "http://epicenter.bg/article/BABH-zapochva-proverki-za-zhivi-praseta-v-zadnite-dvorove/189765/4/0", "text": "От днес служителите на агенцията по безопасност на храните започват проверки в личните стопанства на хората в 20-километровата надзорна зона, съобщи БНТ. Целта е да се установи дали стопаните са умъртвили доброволно домашните си прасета.   \r\n Срокът за това изтече в петък. В Пловдивска област първо ще се проверяват селата около Индустриалната зона на Раковски, Стряма и Белозем. \r\n   \r\n Ако собствениците не са спазили предписанията на агенцията ветеринарните власти ще започнат принудителна евтаназия на животните. \r\n   \r\n От днес се забранява и достъпът на туристи до хижа \"Здравец\", за да се избегне възможност за разпространение на заразата. Очаква се днес да започне евтаназията на 8000 прасета от свинекомплекса в силистренското село Ветрен. \r\n   \r\n До момента у нас са установени 30 огнища на заразата при домашни животни и 27 при диви прасета. Африканската чума в трите свинекомплекса в Русенско e на път да заличи 20% от индустриално отглежданите прасета у нас. \r\n   \r\n", "date": "2019.08.05", "title": "БАБХ започва проверки за живи прасета в задните дворове"}
{"url": "http://epicenter.bg/article/Agentsiyata-po-hranite-prospa-navlizaneto-na-chumata-po-svinete-v-Balgariya/189769/11/0", "text": "  Преди десетина дни комисарят на ЕС по здравеопазването Витянис Андрюкайтис обяви - „Ако сега имате нашествие на заразата, то това означава, че някой е неглижирал защитните мерки, някой не си е свършил работата внимателно“. След него и земеделския министър на България призна закъснение и немарливост в борбата с Африканската чума по свинете (АЧС). Базирайки се на достъпната официална информация, която е крайно ограничена, ще се опитаме да разберем какво е пропуснато да се направи у нас и кой носи отговорност за това.     Остро инфекциозно заболяване по домашните и дивите свине причинявано от вирус. При острите форми смъртността може да достигне до 100%. Безопасно е за човека и другите животни. Предава се при близък контакт между свинете, чрез обмяна на слюнка и кръв. Вирусът е много устойчив във външната среда и затова инфекциозни за различен период от време са фекалиите, замърсената вода и фураж, както и технологично оборудване, дрехи, обувки и транспортни средства. Най-рискови разпространители са ловците, горските работници, собствениците на домашни свине, персоналът във фермите, личните коли и камионите за превоз на животни и фуражи и външни посетители като ветеринарни, държавни чиновници, журналисти и др.   Някои кърлежи също са директни приносители, а индиректно може да се разпространява и чрез замърсени с фекалии на болни животни гризачи и дивеч. Вирусът се убива сравнително лесно при температура над 65 градуса за поне 20 минути, както и от повечето дезинфектанти.   В Европа АЧС попада първоначално преди няколко десетилетия, но голямото нашествие започва през 2007 година от Грузия и Русия. На територията на ЕС първите случаи са през 2014 година в Прибалтийските държави. Като правило  . В срок до най-много година болестта завладява първо домашните прасета в малките частни стопанства, а по-късно и индустриалните ферми. Пик на огнищата на зараза се достига през месец август. Този модел на разпространение се установява навсякъде и е добре проучен.     През 2018 в болестта нападна Румъния с пълна сила и порази голяма част от страната. Беше очевидно, че е въпрос на време АЧС да се прехвърли и в България. Първият официален случай у нас е констатиран при домашни свине в село Тутраканци, община Провадия с протокол от 31 август 2018г. Тогава във Варненска област е обявена и първата карантина. Следващите доказателства за разпространението на АЧС са в периода октомври – декември 2018г. В серия от лабораторни протоколи 586/23.10, 693/31.10, 745/7.11, 813/12.11, 838/14.11, 1245/27.12, са отчетени  за вируса на АЧС . През първите 3 месеца на 2019 тази тенденция продължава и са установени още  . Всички 27 броя са събрани по програмата за надзор на дивите свине в областите Добрич, Варна и Силистра.     – очевидно Агенцията по храните е осъществяла програма за лабораторно тестване на дивите свине в есенно-зимния сезон. Не е ясно обаче какъв е обхвата на наблюдението и кога е започнало;   - дали са били включени и други региони на страната (извън трите области);   - колко проби на диви свине са тествани в лаборатория. Все пак ако 27 положителни са под 1% от всички тествани ситуацията е една, но ако са 5 – 10% е коренно различна;   - в периода октомври 2018 – март 2019 извършвани ли са лабораторни анализи на проби от домашни свине от фермите и задните дворове? Колко са тези тестове, в кои области на страната и как са разпределени в рамките на този период.    – АЧС се е разпространявала в България още през лятото на 2018 и има поне един сигурен случай на прехвърляне на заразата в домашни свине в село Тутраканци. През есента и зимата на 2018/2019 вирусът буквално е превзел популациите диви свине във Варна, Силистра и Добрич, поне за тях има доказателства.   Още в края на 2018 е било ясно, че заразата е в северо-източна България и с идването на пролетта ще започне епидемия. Нещо повече, най-вероятно след август 2018 е имало и други случаи на заразени домашни животни които обаче са останали недиагностицирани. Трябвало е още в началото на 2019 да се предприемат решителни мерки. Имало ли е такива ще видим в следващия абзац.     Отдавна е известно, че АЧС има потенциал сериозно да застраши свиневъдството в България. Агенцията по храните съвсем правилно изгради потенциал за лабораторно тестване на болестта. Когато стана ясно, че заразата напредва в ЕС се организираха обучения, написа стратегия за борба, и в началото на 2018 се издадоха серия популярни брошури и инструкции. През март в България гостува и експерт от Латвия който изнесе серия от лекции за контрол на АЧС в популациите на дивите свине. Изглеждаше сякаш държавата беше готова да посрещне заразата подготвена. Нещата се объркаха може би някъде в началото на лятото на 2018 когато стана ясно за мащаба на епидемията в Румъния. Тогава се взеха правилни решения за забрана на вноса на свинско/продукти за лична употреба и за построяване на ограда в Добруджа. Изпълнението на тези мерки обаче беше немърливо и безконтролно. Особени насмешки предизвика заграждението по границата. Авторът на тази статия прилага снимка – без да имам особен опит с диви свине едва ли тази „оградка“ може да се вземе на сериозно.    След диагностиката на първия случай на АЧС в Тутраканци се издадоха серия заповеди за карантина на голяма част от Добруджа. Мерките най-общо включват следното (с италик коментар):   - в срок от месец посещения на всички ферми и личните стопанства с цел контрол на спазването биосигурността (от 06.2018) – не е ясно колко обекта са проверени в този срок и доколко самите ветеринари са били наясно какво да изискват в отделните видове стопанства;   - забрана за търговията със свине, репродуктивни биологични материали, изложбите и публичните прояви;   - забрана за свободното/пасищното отглеждане на свине;   - засилен контрол в кланиците;   - вземане на проби за лабораторна диагностика на домашните свине – не е ясно доколко е изпълнено;   - надзор на ловците и вземане на проби за лабораторна диагностика от отстреляните глигани;   - обучение на ловци за разпознаване на симптомите на болестта и процедури за работа с труповете на глигани – това изисква лекционни курсове и набавяне на оборудване, мерки за които никой не е предвидил средства и едва ли са изпълнени;   - заповед за регистрация на всички свине от задните дворове – както обикновено става поредния напън за регистрация се провали, най-малкото защото ветеринарите отдавна не обръщат внимание на тези заповеди, а частните стопани не виждат полза от контактите с Агенцията по храните;   Без съмнение изброените мерки са правилни, но доколко са изпълнени не е ясно. Например регистрацията на задните дворове е провалена.     1. Масова програма за лабораторно тестване на диви и домашни свине с приоритет на рисковите групи – например домашните свине на ловците, горските работници, ветеринарите и персоналът на индустриалните ферми. Такъв надзор е имало, поне на хартия, но е силно съмнително доколко масов и адекватен е бил;   2. Извършване на   на болестта. Изолиране и типизиране на вируса и сравнение в различните области, както и с Румъния.   3.  – в наличните протоколи се вижда, че използвания метод е конвенционален PCR. Без да навлизаме в подробности ще обясним, че този метод понякога не може да открие болестта в начална фаза (когато титърът е нисък), както и хроничната форма, установявана често при диви прасета. Затова е задължително, особено при глигани, PCR да бъде допълнен със серодиагностика на антитела против вируса. Поради тази причина може да са пропуснати много положителни за болестта случаи.   3.   за острел на глигани трябваше да стартира още  . Трябваше още тогава ловците да бъдат финансово стимулирани – това се случи с огромно закъснение чак през юли 2019.   4. Реална програма за   за събиране на проби и мерки за биосигурност. На хартия е имало инструкции за това, но липсата на отделено финансиране означава, че всичко това си е останало на хартия.   5. Финансиране за  и хижи за спазване на хигиена и биосигурност още през 2018 – поне за трите засегнати тогава области. Отново това е останало само на хартия, няма отпуснати за това направление средства. Какво е трябвало да се направи фигурира в лекциите изнесени от латвийски експерт пред Агенцията по храните. Ще споменем само няколко от тях и всеки може да прецени дали ловните дружинки могат да се справят без външна парична помощ и обучение:   - закупуване на фризери където труповете на глигани изчакват лабораторните тестове – това след издаване на забрана за оползотворяване на месото без лабораторен анализ;   - оборудване на помещения/площадки за обработка на труповете, отделяне на вътрешностите и вземане на проби;   - присъствие на ветеринарен лекар;   - оборудване на устойчиви контейнери за изхвърляне на отпадъците от обработката труповете и заразени консумативи;   - изкопаване на ями за загробване на труповете, положителни за АЧС, отговарящи на санитарните изисквания. Тази мярка почва да се прилага през лятото на 2019.   - закупуване на препарати за дезинфекция, средства за тяхното прилагане, лични предпазни облекла и др.;   - пригодяване или закупуване на транспортни средства (например ремаркета) за превоз на ловуваните животни. Практиката показва, че това в никакъв случай не трябва да бъдат личните коли на ловците;   - осигуряване на подходящи битови условия за поддържане на лична хигиена, например източник на чиста вода в ловните пунктове.    За съжаление е много вероятно вторият сценарий да е осъществен.   6. Масова  трябваше да стартира още в началото на 2019 и да е насочена основно към личните стопанства. Това можеше да откаже част от хората от отглеждане на прасета през 2019. Вместо това за епидемията се заговори чак през месец юли, когато кочините вече са заети, а заразата се бе настанила в задните дворове и проби дори в индустриалните ферми;   7. Агенцията по храните така и не публикува адекватни и реалистични мерки за повишаване на биосигурноста в личните стопанства. Предпочетоха да избиват свинете и заплашват хората;   8. Още в началото на 2019 трябваше да се предложат   Например в някои държави от ЕС се финансира закупуване на други животни – птици, зайци, овце и кози, които не се разболяват от АЧС;   Със сигурност този списък на несвършеното може да бъде разширен. Изводът е че отговорната държавна институция фатално закъсня в борбата с чумата по свинете. Всъщност точно това твърдят и министъра на земеделието и еврокомисарят по здравеопазването. В тази публикация се опитахме да обясним какво е направено и какво е пропуснато или забавено. Освен това е ясно и кой е отговорен за несвършеното. Това без съмнение е ръководството на Агенцията по храните. В момента, в разгара на епидемията която можеше да бъде спряна или поне ограничена, същите ръководители продължават да се държат неадекватно и да допускат грешки. Това обаче вече е друга тема. При всички случаи действията и бездействието на държавната институция са христоматиен пример как не се бори епидемия при животните и не трябва да остават без последствия в персонален или регулаторен аспект.          ", "date": "2019.08.05", "title": "Агенцията по храните проспа навлизането на чумата по свинете в България"}
{"url": "http://epicenter.bg/article/Galap--71--ot-balgarite-smyatat--che-shte-e-dobre--ako-v-blizko-badeshte-parite-imat-po-malko-znachenie/189776/11/0", "text": "Повечето хора по света смятат, че ще е хубаво да се отдава по-малка важност на материалните притежания и парите. България е сред водещите страни в това отношение. Световната асоциация „Галъп интернешънъл“ (заедно с УИН) зададе по света експерименталния въпрос дали би било по-добре, или по-зле, ако в близкото бъдеще започне като цяло да се отдава по-малко важност на парите и материалните притежания.   60% от световното население отговаря, че би било добре, 21% смята, че това би било лошо, а 14% заявяват, че няма значение. Останалите 5% не могат да дадат отговор.   Въпросът, разбира се, е абстрактен и може да се чете по много начини, но явно личи, че - поне на думи - повечето хора по света биха искали материалното да не е толкова важно.   Закономерно, по-високо образованите респонденти и тези, които имат по-благоприятна професионална реализация, са по-склонни да поискат свят, в който парите са по-малко важни.   Европа и Северна Америка са сред регионите, в които поставянето на материалното на заден план се приема в най-голяма степен като нещо добро. Като цяло, подобно отношение е регистрирано и в по-голямата част от държавите по целия свят. В Азия и Африка обаче отговорите „ще бъде по-добре“, макар и мнозинство, са със сравнително по-малък дял.   Това, разбира се, би могло да се обясни с факта, че по-богатите и развити общества могат да си позволят в по-голяма степен да мислят ценностно и да оставят парите и материалното на заден план - тъй като не изпитват толкова силно тяхната липса.     България е сред държавите, в които перспективата за по-малко материалистично бъдеще се оценява високо. 71% от запитаните българи декларират, че ще е добре, ако в близко бъдеще парите имат по-малко значение, 11% смятат, че ще е лошо, а още толкова - че няма да има никакво значение. Останалите не могат да преценят.   Така делът на българите, които оценяват подобна перспектива положително, надвишава средния за света с 10 процентни пункта. А този на негативните отговори е двойно по-малък от средния за света.   Това поставя България сред държавите, в които хората са в голяма степен склонни, макар и декларативно, да оставят материалното настрана. Сред нашите съседи единствено гръцкото общество надминава нашето по този показател.  ", "date": "2019.08.05", "title": "Галъп: 71% от българите смятат, че ще е добре, ако в близко бъдеще парите имат по-малко значение"}
{"url": "http://epicenter.bg/article/Sestrata-na-streletsa-ot-Ohayo-e-nay-mladata-zhertva-sred-ubitite/189756/7/0", "text": "Властите в американския щат Охайо съобщават, че сред жертвите на 24-годишния стрелец от Охайо Конър Бетс е и неговата 22-годишна сестра Меган. Тя е и най-младата от убитите в безразборната стрелба, която Бетс откри по улиците на град Дейтън в популярен район с нощни заведения, предаде Асошиейтед прес. Другите жертви са на възраст между 25 и 57 години. Има и 27 ранени. Следователите засега се въздържат да правят предположения за мотива на убиеца, който бързо бе застрелян от полицията.    Това бе второто масово убийство в САЩ в рамките на 24 часа. По-рано 21-годишен мъж уби 20 души и рани други 26 в търговски център в град Ел Пасо, щата Тексас,    На пресконференция днес кметицата на Дейтън Нан Уейли, цитирана от АП, каза, че само светкавичните действия на полицията са предотвратили много по-голям брой жертви. \"Поразена съм от скоростта, с която полицаите в Дейтън реагираха на стрелбата, това помогна да бъдат спасени буквално стотици човешки животи\", отбеляза тя и призова за промяна в американското законодателство, позволяващо да се купува и носи оръжие.    Както бе съобщено по-рано, полицаите са успели да обезвредят уличния нападател само за една минута. При това той е бил с бронежилетка и е имал още резервни пълнители с патрони. Въпреки това полицейските куршуми са го застигнали смъртоносно.    Междувременно стана ясно, че масовото убийство на 20 души в търговски център в град Ел Пасо в Тексас, което се случи часове преди това в Охайо, ще се разглежда като дело за \"вътрешен тероризъм\", заявиха федералните американски власти, цитирани от Асошиейтед прес.    \"Смятаме да направим това, което правим с терористите в тази страна - да гарантираме бързо и неоспоримо правосъдие\", каза прокурорът от западния окръг на Тексас Джон Беш.    Прокурорът за окръг Ел Пасо Джейми Еспарца, цитиран от ДПА, каза, че властите ще искат смъртна присъда за убиеца.  ", "date": "2019.08.05", "title": "Сестрата на стрелеца от Охайо е най-младата жертва сред убитите"}
{"url": "http://epicenter.bg/article/Grigor-Dimitrov-se-izkachi-s-tri-mesta-v-ranglistata/189784/8/0", "text": "Григор Димитров се изкачи с три места в световната ранглиста и ще стартира новата седмица като 54-а ракета в света, предаде БГНЕС.   Миналата седмица Димитров игра в Лос Кабос (Мексико), където стигна до втори кръг.   В Топ 10 на класацията Александър Зверев загуби две места и е седми, а по една позиция нагоре преминаха Стефанос Циципас и Кей Нишикори, съответно на пета и шеста. Ник Кирьос, който снощи спечели трофея във Вашингтон, скача с 25 места и е 27-и в ранглистата.   На Григор Димитров сега му предстои участие в турнира от сериите Мастърс в Монреал. Негов съперник в първи кръг ще бъде Стан Вавринка. Ако успее да преодолее швейцареца, във втори кръг Димитров ще излезе срещу руснака Карен Хачанов, който е поставен под №6 и в първи кръг почива.    Димитров и Вавринка ще спорят на корта за 10-и път. 34-годишният швейцарец води с 5-4 в преките двубои и спечели последните три от тях - през 2018 г. на „Уимбълдън” и US Open и тази година на „Ролан Гарос”. Водач в схемата в Монреал е Рафаел Надал, а №2 - Доминик Тийм. В миналогодишното издание на Мастърса Григор стигна до 1/4 финалите, където отстъпи пред Кевин Андерсън. ", "date": "2019.08.05", "title": "Григор Димитров се изкачи с три места в ранглистата"}
{"url": "http://epicenter.bg/article/Vav-vtornik-urezhdate-finansovi-vaprosi/189766/10/101", "text": "\r\n Предстои да преживеем позитивна и успешна седмица, която е подходяща за ново начало и положителни мисли. \r\n Дневно предназначение: Новата седмица започва с ден, предназначен за лична проверка на възможностите, точността и наученото. Всичко, което ще се случва, е от важно значение за вашето духовно израстване. Дневната нумерологична карта е активна и ще ви провокира да се справите със задачи и грижи. Не се престаравайте и балансирайте очакванията, за да не се разочаровате. Уроците на деня са свързани със семейството и хората, с които живеете. Основна цифрова характеристика – 1, 2, 3, 4, 5, 7, 8, 9. Ден, подходящ за засаждане на семе, цвете, дърво, зачеване на дете.   Часова характеристика: 6.00 – 12.00 ч. – Сутринта започва с движение и ентусиазъм за справяне с много задачи за деня. 12.00 – 18.00 ч. – През обедните часове всичко се подрежда хармонично и спокойно. Това е момент, който може да използвате, за да намерите разрешение и да случите по-лесно нещата. Ако днес желаете да направите нещо по-важно, това е времето, в което може да предприемете действие. 18.00 – 00.00 ч. – Вечерта е време за осмисляне и преоценка на действията, осмисляне на мечти и надежди за далечно бъдеще.   Мото: Моето сегашно и бъдеще са такива, каквото аз избирам да бъдат!   Нумерологична прогноза за вторник, 06.08.2019 г. = 8 ДПЖ (дневен път на живота)   Дневно предназначение: Ден, предназначен за финанси, плащания на сметки, разговори за пари и уреждане на наследства. Аспектът е активен, ангажира с работа по задачи и наложително внимание към семейството. Денят е подходящ за семейни празненства, пътуване до море, сбирки на трапеза с домашно приготвена храна, вземане на заем, кредит, явяване на изпит или конкурс и покупка на имоти.   Основна цифрова характеристика – 1, 2, 3, 5, 6, 8, 9. Ден за инвестиции и трайни материални капиталовложения, който може да ви подсигури добри финансови доходи в бъдеще. Всичко тръгва добре, за да завърши още по-добре.   Часова характеристика:  Мото: Днес моите финанси се увеличават! Нещо прекрасно е напът да се случи! Дневно предназначение: Ден, предназначен за приключване на дългоотлагана работа. Активират се прояви, които ще доведат до окончателен край на ваши очаквания, свързани с бъдещето. Ще се наложи да извоювате победата си чрез сила и контрол над ума. Който има търпение да изчака ще спечели. За да задоволите желанието си за изпълнение на съвършена работа, трябва да се концентрирате в целта и да устоите на предизвикателствата. Денят активира обещания и окончателнен край. Основна цифрова характеристика – 1, 2, 3, 6, 7, 8, 9.  Ден за изпитание на волята, ума и силата.   Часова характеристика:  Мото: Днес всичко се случва за добро! Дневно предназначение: Щастлив ден, подходящ за работа от къщи или на място в офиса. Дневната нумерологична карта активира успешно и отлично справяне със задачите.  Настроенията ще са ведри и положителни. Денят е несоциален, подходящ за подредба и канализиране на нещата в дома. Може да го използвате за ремонт и уреждане на бита. Основна цифрова характеристика – 1, 2, 3, 7, 8, 9. Пасивен ден, подходящ за ремонтни дейности и подредба на дом или офис. Часова характеристика:  Мото: Изпълвам всеки свой ден с радост и любов! Дневно предназначение:  Ден, в който важните събития няма да подлежат на личен контрол. Възможно е да се случват неочаквани неща, които ще имат за цел по-доброто развитие на ситуация и взаимоотношения. Дневната нумерологична карта активира непостояност и невъзможност за концентрирани действия. Въпреки това денят е позитивен и дава възможност за добри резултати и случване дори и без да го очаквате. Основна цифрова характеристика – 1, 2, 3, 8, 9. Ден за съдбововни и непредвидени случки.   Часова характеристика:  Мото: Аз съм късметлия!  Дневно предназначение: Денят е пасивен с малка възможност за активна реализация. Активират се съмнения, липса на доверие и вяра, макар нещата да изглеждат добре на пръв поглед. Въпреки старанията и действията, работата ви няма да бъде оценена достатъчно. Може да се погрижете  за хрмонията и уюта на дома, както и да подредите документите си.   Основна цифрова характеристика – 1, 2, 3, 4,  7, 9. Пасивен ден, в който може да проектирате спокойствие, баланс и хармония в дома си. Часова характеристика:  Мото:   Аз съм щастлива реалност !  Дневно предназначение: Завършваме седмицата с  ден, предназначен за подредба и ремонти в дома. Дневната нумерологична карта активира ядове, повреди, наложително вземане на решения и справяне със ситуация. Избягвайте конфликти, защото обидата ще се приеме твърде лично. Денят е подходящ да се погрижите за себе си. Препоръчват се водни процедури, миене и къпане. Основна цифрова характеристика – 1, 2, 3, 4, 5, 8, 9. Ден за ядове в работата и ремонтни дейности. Часова характеристика:  Мото: Отнасям се към всички със състрадание и любов! ", "date": "2019.08.05", "title": "Във вторник уреждате финансови въпроси"}
{"url": "http://epicenter.bg/article/Prints-Hari-blagodari-na--quot-neveroyatnata-si-sapruga-quot--na-rozhdeniya---den/189773/10/100", "text": "Херцогинята на Съсекс - Меган Маркъл, навърши 38 години на 4 август. По този повод в официалната Инстаграм страница Sussex Royal бе публикувано поздравление за празника на Меган.   Много по-разчувствуващ обаче бе поздравът на съпруга на Меган - принц Хари, който написа: Главният редактор на Vogue Едуард Енинфул, с който Меган работи през последните месеци като гост редактор на изданието, също ѝ е честитил рождения ден.   Кралицата отбеляза случая с поздрав към херцогинята на Съсекс в официалната страница на кралското семейство, публикувайки снимка на Меган и Хари.   В официалния Инстаграм профил на Двореца Кенсингтън Кейт и Уилям също са честитили 38-я рожден ден на съпругата на Хари.     Източник: Дир.бг", "date": "2019.08.05", "title": "Принц Хари благодари на \"невероятната си съпруга\" на рождения ѝ ден"}
{"url": "http://epicenter.bg/article/Keyt--Megan-i-Dayana--Kolko-visoki-sa-britanskite-printsesi-/189775/10/99", "text": "Обсъждаме стила на британските херцогини и легендарната фигура на принцеса Даяна почти всеки ден – обувки, маркови дрехи и държание. В царския двор обаче има едно нещо, на което се държи повече и това е височината.   Принцесата, покорила милиони сърца по целия свят, е една от най-високите жени в кралското семейство. И с просто око може да се забележи, че лейди Даяна е с висок ръст. Възхитителната принцеса беше висока цели 178 сантиметра и затова рядко си позволяваше обувки на високи токове, ограничаваше си до 3-4 сантиметрови токове, когато ставаше въпрос за протокол. Освен всичко това през 80-те и началото на 90-те главозамайващо високите токчета и платформи не бяха на мода, което позволи на лейди Ди, която винаги беше близо до актуалните модни тенденции и дори налагаше собствени, да остане винаги стилна и елегантна.   Височината на херцогинята на Кеймбридж е 175 см. Тъй като съпругът й принц Уилям, е с 9 сантиметра по-висок, тя може да си позволи обувки с токчета около 7-8 сантиметра.   Всички знаем, че Меган много (ама много!) обича високите токчета, особено на водещи модни дизайнери. Понякога тя нахлузва дори и обувки с ток на 12 сантиметра. Така Меган Маркъл НЕ може да бъде наречена Палечка, защото херцогинята съпруга на принц Хари е висока 171 сантиметра.   Източник: Канал 3", "date": "2019.08.05", "title": "Кейт, Меган и Даяна: Колко високи са британските принцеси?"}
{"url": "http://epicenter.bg/article/Pokaniha-prints-Charlz-za-rolya-v-sledvashtiya-Dzheyms-Bond/189777/10/100", "text": "\r\n Британският престолонаследник принц Чарлз е получил предложение да изпълни малка роля в предстоящия 25-и филм от поредицата за приключенията на Джеймс Бонд. \r\n   \r\n В последно време създателите на филма се сблъскаха с редица проблеми, включително травмата през май по време на снимки на изпълнителя на главната роля Даниъл Крейг. \r\n   \r\n , пише изданието, цитирайки неназован източник. \r\n   \r\n През юни принц Чарлз посети снимачната площадка в лондонските студиа \"Пайнууд\" и се срещна с част от звездите на филма, сред които и Крейг, припомня БТА, цитирайки публикация във в. \"Сън\". \r\n   \r\n , допълва източникът. \r\n   \r\n Принц Чарлз може да стане вторият член на кралското семейство, участвал в снимки, свързани с Джеймс Бонд. През 2012 г. самата кралица Елизабет Втора се включи в тематичен клип с екранния агент 007 Даниъл Крейг за откриването на Летните олимпийски игри в Лондон. \r\n   \r\n По-рано Контактмюзик съобщи, че херцогинята на Съсекс Меган, която вчера навърши 38 години, планира да напише и издаде детска книжка с благотворителна цел, вдъхновена от домашните си питомци. \r\n   \r\n Източник: Дир.бг \r\n \r\n \r\n", "date": "2019.08.05", "title": "Поканиха принц Чарлз за роля в следващия Джеймс Бонд"}
{"url": "http://epicenter.bg/article/Victoria-39-s-Secret-nae-parviya-si-transdzhendar-model/189779/10/99", "text": "Популярният моден бранд Victoria's Secret нае първия си трансджендър модел. Това е бразилката Валентина Сампайо, която сама се похвали в социалните мрежи, че е част от новата фотосесия на VS Pink, част от компанията.    Красавицата, която ще остане завинаги в модната история и като първия трансджендър модел, красил корицата на Vogue, получи подкрепа от сънародничката си Лаис Рибейро, чийто статут я позиционира сред ангелите на Victoria's Secret.    Новината за участието на Сампайо във въпросната фотосесия идва броени дни, след като се разшумя, че ниският рейтинг слага край на ежегодното шоу на компанията във вида, в който го познаваме, пише \"Монитор\".    „От 2019 г. натам ще се фокусираме върху създаването на динамично съдържание и друг тип събитие, което ще достига до нашите потребители на платформи по начин, по който ще надскочим границите на глобалната дигитална епоха“, казват от Victoria's Secret, с което дават знак, че ревюто им вероятно няма да бъде повече излъчвано по телевизията и ще търси новия си дом онлайн.    Назначаването на Валентина Сампайо служи и за поправяне на имиджа, предвид недоволството, което предизвика изказване на маркетинговия директор на компанията от преди по-малко от година. В него той обяснява, че по-пълните и трансджендър моделите не съответстват „фантазията“, която Victoria's Secret се опитва да пресъздаде със своето шоу.", "date": "2019.08.05", "title": "Victoria's Secret нае първия си трансджендър модел"}
{"url": "http://epicenter.bg/article/Lunen-horoskop-za-sedmitsata-ot-5-do-11-avgust/189788/10/101", "text": "Всяка седмица Луната преминава през няколко зодиакални знака, влияещи върху нашите чувства, желания и събития. В кои сфери да очакваме успех и кой ангажименти трябва да отложим за по-нататък – вижте…   Луна в знак Везни: Днес трябва да сте дипломатични, въздържайте се директни и непремерени изявления. Не приемайте буквално всичко, което казват другите хора. Проверявайте източниците, от които получавате информация, това ще ви спести неприятни изненади. Денят не е благоприятен за парични транзакции, освен за погасяване на дълговете. В следващите три дни може спокойно да се отдадете на козметични и разкрасителни процедури, това ще повдигне настроението ви и ще ви зареди с положителна енергия.     Луна в знак на Везни: Не се престаравайте в работата си, обърнете внимание за себе си и се поглезете. Време е за масаж, козметични процедури или пък отидете на пазар и добавете някоя друга дрешка в гардероба си. Отдайте се на творчески занимания и изобщо на красивата страна на живото. Сексуалната енергия в този ден също е висока. Изберете подходящ парфюм или пък се подложете на процедура с ароматерапия.   Луна в Скорпион: Ако ви се налага да останете в града, опитайте се да намерите време за разходка в парка сред зеленината. В този ден е важно да сте близо до природата, така ще се заредите с необходимата енергия до края на седмицата. Сега любовните и семейни отношения ще вървят като по мед. В този ден може да намерите нещо отдавна изгубено или пък да се сетите за нещо, което сте забравили, но може да приложите в най-точния момент. Денят е добър за козметични процедури и терапевтично лечение. Днес може да сънувате пророчески сънища, на за да се сбъднат не трябва да разказвате на никой за тях.   Луна в знак Скорпион – Днес са необходими активни действия за да постигнете поставените цели. Денят е особено благоприятен за решаване на финансови проблеми, може да подобрите доходите си и да укрепнете бизнеса си, но не е добре да залагате всичко на масата, затова пък може да срещнете благонадежден партньор. Енергиите на деня са силни, но нестабилни. За да възстановите вътрешния си баланс е добре да се освободите от срещи, разговори и да се въздържате от многолюдни събития. Отделете време за уединение със себе си, балансирайте емоциите си и успокойте мислите си чрез медитация. През нощта е възможно да сънувате ярки сънища.   Луна в знак Стрелец: Светъл и като цяло добър ще бъде петъчният ден. Продължавайте да се движите напред, не се страхувайте от конкуренцията. Съдбата ще работи за тези, които няма да намалят темпото и ще са активни дори и в последния работен ден. Може да получите неочаквана подкрепа. Важно е намеренията ви да са чисти и да не допускате недоброжелателни хора да ви подвеждат и заблуждават. Бъдете внимателни и не позволявайте да бъдете въвлечени в съмнителни сделки или емоционални конфликти. Най-ефективният начин да се държите в кондиция са упражненията, както и всякакви творчески занимания. Това е и денят, в който може да почистите дома си. Вечерта формулирайте важен за вас въпрос и може да получите отговор в сънищата си.   Луна в знак Стрелец: Днес слабото място ще е самодисциплината. Високите изисквания могат да доведат до недоволство от вас самите и това да ви докара излишни нерви, което определено няма да помогне на делата ми, но пък лесно ще съсипе отношенията ви с другите хора. Затова по-добре се отпуснете, не започвайте нищо ново, освен ако не сте абсолютно сигурни в начинанието. Отделете време за това, което ви харесва – най-добре ще е,  ако това бъдат творчески занимания. Трябва да се ограничите в храненето, обилната храна е нещо, което трябва да отбягвате в този ден. Посетете спа център. През нощта е възможно да сънувате ярки сънища.   Луна в знака Стрелец: Днес не се препоръчва решаването на въпроси, свързани с бизнеса и работата – има реален риск да пропуснете някои подробности, които на по-късен етап може да се окажат решаващи. Денят е много добър за домакински работи и други дейности за подобряване комфорта на дома. Не се опитвайте да правите всичко сами, хубаво е да привлечете и другите от семейството в дейностите. Същото се отнася и за плановете за бъдещето – планирането трябва да се извършва от всички. В спорта най-голям ефект ще ви окажат бягането и плуването. Добре е да ограничите храненията. През нощта е възможно да сънувате пророчески сънища.   Източник: Канал 3", "date": "2019.08.05", "title": "Лунен хороскоп за седмицата от 5 до 11 август"}
{"url": "http://epicenter.bg/article/Vapreki-slavata-Merilin-Monro-ne-namira-shtastieto--samoubiva-se-na-dneshniya-den-prez-1962-g--/189792/10/100", "text": "Мерилин Монро, вечно усмихнатата дама, символ на женствеността, чиято кокетност и финес светът ще помни винаги. Тя е една от най-желаните и красиви жени с успешна кариера, безгранични възможности, радващи се на любовта на безбройните си почитатели. Но въпреки огромния си успех, тя така и не успява да намери щастието, и на днешния ден през 1962 г. слага край на живота си.   Прелестната Норма Джийн Мортенсън, която светът познава под псевдонима Мерилин Монро, е родена на 1-и юни 1926 г. в Лос Анджелис в бедно семейство и един от факторите, които бележат краткия ѝ, но вълнуващ живот, е тежкото ѝ детство. Тя не познава баща си, а майка ѝ, Гладис, страда от тежки психически проблеми. И дори няколко пъти прави опит да задуши Мерилин с възглавница. Бъдещата велика актриса е отгледана от приемни семейства и известно време пребивава в сиропиталище. Години, след като придобива световна популярност, Монро разкрива, че малко, след като е навършила 11 г., е била изнасилена.   Красавицата намира изход от травмиращите събития в живота си и успява да намери спасение от дома за сираци като се омъжва за девет години по-възрастния от нея търговец Джими Дохърти. Младоженците заживяват във Ван Найс, където Мерилин започва работа във фабрика за боеприпаси. Малко по-късно красотата и характерната ѝ женственост са забелязани от фотографа, който е нает да заснема работещите жени във фабриката и от този момент животът на забележителната дама се преобръща. Норма започва успешна кариера на модел и променя името си на Мерилин Монро, малко преди да направи дебюта си в киното.   Скоро русокосата красавица се отдава напълно на работата си, а любовният ѝ живот остава на заден план, заради което едва четири години след сватбата си с Джими Дохърти двамата се развеждат. Няколко месеца по-късно през 1946 г. тя подписва първия си договор с филмова компания, но кариерата ѝ на актриса започва през 50-те. Едно от първите участия в киното, което ѝ носи слава, е малката ѝ роля в драмата „Асфалтовата джунгла“, а по-късно печели одобрението на критиката с появата си във филма „Всичко за Ева“, където играе Кладуия Касуел.   През следващите години Мерилин Монро грее все по-ярко от големия екран и от кориците на списанията, а името ѝ е свързвано с много заможни мъже. Благодарение на женствения си глас, незабравимата си усмивка и зашеметяващите си извивки тя е сред най-известните и предпочитани актриси в Холивуд, но всъщност до последните години от живота си тя никога не е получавала твърде високо заплащане за труда си. Мерилин често е обземана от съмнения в актьорските си заложби и страда от тежка сценична треска. Трудно запомня дори и най-кратките си реплики, заради което във филма „Някои го предпочитат горещо“ се налага да повтори „Аз съм Шугър“ в 47 дубъла.   Заради притесненията и вечните съмнения в себе си Мерилин Монро често страда от хронична умора и придружаващите я здравословни проблеми. Младата актриса получава много отличия за работата си и определено е сред най-обичаните артисти на всички времена, но като че ли тя така и не успява да усети вкуса на големия си успех, и в последните години от земния си път изпитва сериозни затруднения по време на снимачния процес на филма „Нещо трябва да се случи“. Мерилин е отстранена от проекта, тъй като в продължение на дълго време тя закъснява за снимки, а често пъти дори и не отива. Според материал на „Ню Йорк Таймс“ причината за отсъствието ѝ от снимачната площадка е заболяване. Само четири дни преди трагичния 5-и август през 1962 г. тя отново е наета за ролята си във филма.   И въпреки че животът на прелестната млада дама през по-голямата си част е бляскав и сякаш обсипан от щастливи моменти, всъщност в личен план Мерилин преживява безброй разочарования и 30 аборта.   Легендарната блондинка сключва низ от неуспешни бракове и има романтични отношения с едни от най-забележителните мъже за времето й – Франк Синатра, Марлон Брандо, Ив Монтан и театралния режисьор Елия Казан. Може би най-голямата любов на Мерилин остава Артър Милър – третият съпруг на холивудската звезда. Това е най-дълго продължилият съюз за Мерилин Монро. Бракът им трае пет години и както другите мъже в живота й, Артър изпитва силно желание да я закриля и да й помага, дори написва роля специално за нея за филма „Неудачниците“. И въпреки че връзката им е щастлива и романтична, тя приключва след няколко спонтанни аборта, приемане на множество сънотворни и може би заради твърде свободолюбивия дух на актрисата.   Раздялата им оставя болезнен отпечатък върху драматурга и години след нея той продължава да чувства огорчение и създава персонажи, наподобяващи бившата му половинка.   В медиите многократно се появяват твърдения за интимни отношения между Мерилин Монро и президента Джон Кенеди. Дали заради 30-те си аборта, трудностите в кариерата, спомените от тежкото си детство, или заради многото разочарования в любовта, обичаната актриса, обявена за най-големия секс символ на всички времена, прекарва значителна част от времето си нещастна в психиатрични клиники. Развива и зависимост към успокоителни и сънотворни. Може би цената на успеха, красивите тоалети и живота сред лукс и обожание от страна на най-забележителните господа, е щастието, към което Мерилин Монро така и не достига.   И въпреки че почти никога не е била сама, тя се самоубива, заобиколена единствено от тишина, поглъщайки цяла опаковка сънотворни в леглото си. Светът научава трагичната новина, едва след като психиатърът ѝ намира безжизненото й тяло в дома ѝ. Мерилин Монро е погребана три дни след смъртта си в любимата ѝ зелена рокля на Емилио Пучи в ковчег „Кадилак“, който е най-скъпият за времето си.   Любопитен факт е, че независимо от славата си на жена с множество неуспешни връзки и фриволно поведение, вторият ѝ съпруг Джо Димаджо продължава да оставя всяка година червени рози на гроба ѝ в продължение на цели 20 години.  Източник: woman.bg", "date": "2019.08.05", "title": "Въпреки славата Мерилин Монро не намира щастието, самоубива се на днешния ден през 1962 г. "}
{"url": "http://epicenter.bg/article/Megan-Markal-pishe-kniga-za-detsa/189794/10/100", "text": "Херцогинята на Съсекс Меган Маркъл работи върху детска книга. Сюжетът няма да бъде свързан с живота на кралското семейство, но Мег може да включи любимите си кучета, издават близки до британското кралско семейство. Херцогът и Херцогинята на Съсекс вече имат един лабрадор на име Оз и бийгъл на име Гай, но през юли семейството реши да вземе още един домашен любимец само за сина си Арчи.     Идеята на Маркъл да напише детска книжка идва, след като херцогинята бе поканена да работи като гост-редактор на британския Vogue. Според запознати, тя харесала толкова много новото си призвание, че искала да продължи да пише и изследва различни истории, но по различен начин. Преди да срещне Хари, Меган Маркъл имаше блог за здравословен начин на живот и пишеше по теми, които я вълнуват.   Източник: Канал 3", "date": "2019.08.05", "title": "Меган Маркъл пише книга за деца"}
{"url": "http://epicenter.bg/article/Knyaz-Kiril-i-novata-mu-polovinka-s-ofitsialen-debyut-na-sabitie/189795/10/99", "text": "\r\n Майорка посрещна доста аристократи тези дни. На острова беше и княз Кирил Преславски, който тази година бе отличен с наградата \"Лято на Майорка\", връчена му на бляскава церемония в хотел \"Valparaíso Palace\". \r\n   \r\n Българският принц, който след развода си с Росарио Надал, пази личния си живот далеч от полезрението на медията и избягва да говори по темата, изненадващо за всички, се появи в компанията на новата си приятелка - британката Катрин Бътлър. \r\n   \r\n На събитието те изглеждаха повече от щастливи, позирайки пред обективите на фотографите. И двамата се придържаха към летния стил - Кирил носеше бяла риза на геометрични черни фигури, запасана в тъмносив панталон с ефектен колан, а половинката му се бе спрял на феерична бяла туника със сини мотиви, също съчетана с панталон, но в бял цвят. \r\n   \r\n Кирил и Катрин се запознават в Лондон преди година и половина, като заслуги за това има техен общ приятел от университета. Тя е дъщеря на бивш дипломатически съветник на първата жена министър-председател на Обединеното кралство - Маргарет Тачър, като самата тя е майка на 11-годишно момиче от предишна нейна връзка. Това е първата официална публична изява на двойката, която цяла вечер беше център на всеобщото внимание. \r\n   \r\n Идеята за наградата \"Лято на Майорка\" е на мениджъра на хотел \"Valparaíso Palace\", който преди 8 години създава стъклената статуетка във формата на палма, днес поставена в ръцете на княз Кирил. Отличието се дава предимно на известни личности, които са популяризирали острова, без да искат нещо в замяна. \r\n   \r\n Синът на Симеон II има силна връзка с Майорка, тъй като посещава острова още от дете. През годините често се връща на плажовете му, като не пропуска да навлезе във водите на Средиземно море, за да се отдаде на любимото си занимание - покоряването на вълни с дъската за сърф. Той е най-сниманият мъж по тамошните брегове в продължение на 3 десетилетия. Дори сватбата му с Росарио, от която има 3 деца - Мафалда-Сеслия (25 г.), Олимпия (24 г.) и Тасило (17 г.), се състоя в Плама де Майорка. \r\n   \r\n \" \", каза на награждаването княза. \r\n   \r\n Той се пошегува, че макар ежедневието му да минава предимно в лондонския му офис, няма друг човек, който да е фотографиран по бански толкова пъти, колкото него. Дори на майтап заяви, че тази награда е първата крачка към титлата \"Мистър Вселена\", нищо че е на 55 години. \r\n   \r\n Извън кръга на хумора, той изказа съмненията си около Брекзит, казвайки че историята отдавна е доказала, че бариерите единствено пречат на развитието. Кирил също така сподели, че да бъдеш принц не е привилегия, а морален ангажимент и отговорност, като през цялото време се е водел от етичния пример на баща си. \r\n   \r\n С наградата \"Лято на Майорка\" са удостоявани още Диандра Лукър - бившата съпруга на Майкъл Дъглас, бившият посланик на САЩ в Испания и настоящият изпълнителен директор на HBO. \r\n   \r\n Източник: Дир.бг \r\n \r\n    \r\n \r\n", "date": "2019.08.05", "title": "Княз Кирил и новата му половинка с официален дебют на събитие (Снимки)"}
{"url": "http://epicenter.bg/article/Kostyum-na-Dzhey-Lo-se-skasa-po-vreme-na-kontserta-y-v-Moskva--Snimka--Video-/189805/10/100", "text": "Дженифър Лопес претърпя лек проблем с един от костюмите си по време на концерт в Москва в неделя, съобщава \"Спутник нюз\". Дрехата на американската певица не устоя на енергията й и се скъса по средата на едно от изпълненията й.   Въпреки скъсаната презрамка обаче звездата изпяла песента си и отишла да се преоблече.   Близки на Джей Ло заявиха, че това не било проблем, тъй като тя често сменя костюмите си по време на концерти. В конкретния случай певицата не е показала повече плът от предвиденото, и не изглеждала притеснена. Концертът в руската столица е част от международното турне на Дженифър Лопес \"Това е моето парти\", което стартира на 7 юни в САЩ и трябва да приключи в Русия на 11 август. Певицата имаше шоута и в Канада, Израел, Турция, Испания и Египет.   \r\n   \r\n   \r\n   \r\n \r\n \r\n \r\n \r\n A post shared by   (@jlo) on  \r\n   Източник: Канал 3", "date": "2019.08.05", "title": "Костюм на Джей Ло се скъса по време на концерта й в Москва (Снимка, Видео)"}
{"url": "http://epicenter.bg/article/Zriteli-ostanaha-nedovolni-sled-yubileyniya-kontsert-na-Alla-Pugachova-v-Kremal/189807/10/100", "text": "Фенове разкритикуваха работата на звукорежисьора на   по време на юбилейния й концерт в Кремъл. Те се оплакаха и от служителите по сигурността, които са се отнасяли към „публиката като към добитък“. В същото време самата прима Пугачова също се е „изложила” като представяне, пише БГНЕС, позовавайки се на РИА Новости.   Юбилейният концерт на руската прима се състоя в  . Колеги и фенове продължават да изразяват своето възхищение и благодарност в социалните мрежи, заедно с пожеланията за дълго здраве и продължаваща творческа работа. Въпреки това имаше и недоволни.   Някои от тях споделиха, че звездата се обръщала от сцената към звукорежисьора между стиховете на песните. „ , аз не чувам какво пея“,„  “, казвала певицата според хора от публиката. Мнозина заявиха, че не могат да си замълчат за недостатъците в организацията на събитието поради цената на билетите, която надхвърля 100 000 рубли. Телевизионната водеща Ксения Собчак дори призна, че е похарчила 250 000 рубли за заветния билет. Освен това, според нея зрителите, дошли на концерта, „изпитаха грубо отношение“ от страна на служителите по сигурността.   Повечето зрители бяха доволни от представянето на самата Пугачова. \"Хубаво е да видиш човек на сцената, който знае какво прави, за какво пее, той познава своята публика!\", коментираха други зрители в интернет.", "date": "2019.08.05", "title": "Зрители останаха недоволни след юбилейния концерт на Алла Пугачова в Кремъл"}
{"url": "http://epicenter.bg/article/Bavachkata-na-Andzhelina-Dzholi--Tya-obicha-alkohola--no-dava-i-na-detsata-da-piyat/189808/10/100", "text": "  Бавачката, която буквално е била 24 часа в денонощието с децата на Анджелина, разкрива пред списание \"OK\", че актрисата не можела да възпитава децата си и е изцяло извън контрол.   , казва бавачката.   Докато Брад Пит живеел с Анджелина и нейното семейство, е имало ред и мир, споделя още жената. Тя казва още, че актрисата е твърде пристрастена към консумирането на алкохол, което позволява дори и на децата.   Неотдавна обаче Анджелина каза за известна медия, че пее приспивни песни на децата си всяка вечер и че домашните работи и образованието на децата са нейният основен приоритет.   Източник: Канал 3", "date": "2019.08.05", "title": "Бавачката на Анджелина Джоли: Тя обича алкохола, но дава и на децата да пият"}
{"url": "http://epicenter.bg/article/Itso-Hazarta/189810/10/100", "text": "Ицо Хазарта своеобразно предсказва НАПлийкс в новия си албум още през месец май.   Парчето, поставено под Номер 6 в диска и наречено \"Имам човек\", започва с фразата: \"Имам човек в НАП\", след което продължава изброяване на \"вътрешни хора\" и в други институции като КАТ, ДАНС, съда, ХЕИ, МЕИ, БДЖ, КТБ, БЧК и т.н. Чрез което се търси подсъзнателно внушение, че в държавата всичко може да се \"купи\", държавни институции са продажни и работят \"гъвкаво\" за своите хора, а единственото, от което човек се нуждае е познанство с правилните хора.    Случайно или не за начална фраза и рефрен на песента е избрано именно изречението: \"Имам човек в НАП\". Припомняме, че за изтичането на данни в Агенцията по приходите стана ясно на 15 юли, тоест цели два месеца след пускането на сингъла.    Описаната политическа картина във въпросната песен се разгръща, минавайки през парчетата от целия албум, който пък от своя страна е продължение на флагмана \"Колега\" на \"Ъпсурд\" от 2014 г.    Песните будят интерес у всяка прослойка на обществото, поради простата причина, че всеки може да намери нещо за себе си и убежденията си в неправилните рими на Ицо Хазарта. А описаната по шегувит начин политическа картина се оказва неочаквано точно отражение на действителността в България.   Рапърът разбуни духовете с първия си солов албум още с представянето му на 18 май. За \"Неправилен рап\" Ицо разказва, че е малко закъснял, но обмислян с години. Казва, че покрай  майка си и Класическата гимназия, която е завършил, се запалил по четенето.  Имам човек във НАП и ми дреме на гъза, имам човек във КАТ и повече нема да хода да се реда. Имаме човек и тука, имаме човек и там. Имам от къде да купа и да ти продам. Имам човек във НАП и ми дреме на гъза, имам човек във КАТ и повече нема да хода да се реда. Имаме човек и тука, имаме човек и там. Имаме и нещо друго. -Аре бегай, бе, наркоман! Имам един човек, винаги дава цени на производител. Винаги би ми намерил всичко от цървули до изтребител. имам и отмъстител, на шамарите заместител, невероятно любезен господин съдебен изпълнител. Ето го човекът, който за процент го прави. Имам толко’ хора колко’ на концерт на Слави. Имам човек, приятел на човек във НОИ Бързо действа – мое ‘а намери стар ковчег, бе, мой. Имам човек ако ти наложат глоба. Имам друг човек ако ти сложат скоба. Имам трети ако ми забие компа. А баба ми е човекът, който готви боба. К’ъв е филмът? нема драма. Имам човек. Като човека ми няма в тоя ден. Викат му човека-джентъмен. Държи ме по-високо и от Белмекен. Имам стари другари – дървари, имат брадва. Имам стари златари, като на циганска сватба. Ако Зизу ти бие задна ножица, имам човек във Втора Градска болница. Аверът ми дава на вересия в магазина. Дължа му 50, не съм го виждал от година. Само ако е за работа – не ме търси. Щех да съм министър на труда, ‘ма ме мързи.   и ми дреме на гъза, имам човек във КАТ и повече нема да хода да се реда. Имаме човек и тука, имаме човек и там. Имам от къде да купа и да ти продам. Имам човек във НАП и ми дреме на гъза, имам човек във КАТ и повече нема да хода да се реда. Имаме човек и тука, имаме човек и там. Имаме и нещо друго. -Аре бегай, бе, наркоман! Аре да минеме първи! Мини отпред с приоритет. Имам човек с имунитет Нема ‘а тре’а да разбиваме вратата, имаме шперц. Ама го права за кеф и в момента идва експерт. Както обикновено тоя текст пак вади мъдрец. За боклуци и гадини имам човек в ХЕИ. за каруци и машини имам човек във МЕИ. Имам човек има жени по БДС. За траверсите имам човек във БДЖ. Имам един човек, има да дава много пари на КТБ. Изнагле. Взе колата ми на КПП, после ми звъни – нафтата свърши. Споко! Имаме човек на на Еко, на Шел и на ОМВ. Имам най-добрия майстор теракота и фаянс. Имам психотерапевт и изпадам в транс. Като съм притеснен имам човек във ДАНС, а когато си ерген имам във Магаданс. За първа вноска имам и човек в ДСК, имам и за първа копка в ДНСК. Първа помощ от човека ми в БЧК за твойта първа среща с госпожица пред НДК.   Във България е интересно. Обикновено много често не е честно. Имам хора за диети, хора за банкети. Имам рап за пенсионери и за пубертети. Имам човек във НАП и ми дреме на гъза, имам човек във КАТ и повече нема да хода да се реда. Имаме човек и тука, имаме човек и там. Имам от къде да купа и да ти продам. Имам човек във НАП и ми дреме на гъза, имам човек във КАТ и повече нема да хода да се реда. Имаме човек и тука, имаме човек и там. Имаме и нещо друго. -Аре бегай, бе, наркоман!", "date": "2019.08.05", "title": "Ицо Хазарта предсказва НАПлийкс  още през май  с парчето \"Имам човек в НАП\" (Видео)"}
{"url": "http://epicenter.bg/article/-Summer-Fashion-Weekendakostira-na-Marina-Dinevi/189814/10/0", "text": "  Българската модна телевизия Code Fashion TV се впуска в свежа колаборация с Dinevi Resort, за да ви поднесат едно несравнимо лятно изкушение с уникална сцена и мултимедия на хеликоптерната площадка на Марина Диневи.   Световни и родни брандове и дизайнери се събират в Свети Влас за първия по рода си у нас Summer Fashion Weekend. В рамките на три дни, модното събитие ще утоли жаждата ни за мода с настроение, музика, бляскави партита.   Summer Fashion Weekend се организира за първа година с идеята да се превърне в традиция. Събитието ще се състои на най-луксозното място за провеждане на такъв тип събития на българското Черноморие, Марина Диневи в курорта Свети Влас, трансформирайки го в свят на красотата и изяществото.   Всички гости ги очакват модни ревюта и партита по модела на световните събития в Монако, Кан и Сен Тропе. Обкръжени от лукс и приятна атмосфера, по модния подиум ще се разходят над 30 топ  модела на агенция Ивет Фешън, облечени в разнообразие от стилове, които ще  зарадват всеки вкус, а всяка вечер след ревютата ще има разпродажба на колекциите.     Трите вечери ще включват модни ревюта и музикални изпълнения и три тематични афтър партита на хитови места на Марина Диневи. На гостите и партньорите на събитието ще бъдат предложени специални пакети за нощувки, а за ценителите на класните напитки и кетъринг ще има специална VIP зона. Вече може да закупите своите куверти за най-голямото модно лятно събитие  в мрежата на Eventim или на място на Марина Диневи като се обадите на + 359 888 070 240 или + 359 988 712 503   или пишете на лично съобщение в страницата на събитието. За повече информация :     ", "date": "2019.08.05", "title": " Summer Fashion Weekend акостира на Марина Диневи"}
{"url": "http://epicenter.bg/article/Meksiko-smyata-napadenieto-v-Teksas-za-teroristichen-akt-sreshtu-negovi-grazhdani/189759/7/0", "text": "Мексиканските власти смятат нападението в тексаския град Ел Пасо за терористичен атентат срещу мексиканци, предадоха Ройтерс и ТАСС.    \"Смятаме случилото се за терористичен акт, насочен срещу мексиканско-американската общност и мексиканците в САЩ\", заяви външният министър на Мексико Марсело Ебрард. Той добави, че мексиканските власти ще обмислят да повдигнат съответните обвинения пред съда и ще поискат, ако е необходимо, екстрадицията на извършителя на нападението.    Мексиканският президент Андрес Мануел Лопес Обрадор съобщи снощи, че шестима от 20-те загинали при нападението са мексиканци. Други седем мексиканци са сред 26-те ранени.    Нападението в събота беше извършено от 21-годишен бял мъж, който беше задържан от полицията. ", "date": "2019.08.05", "title": "Мексико смята нападението в Тексас за терористичен акт срещу негови граждани"}
{"url": "http://epicenter.bg/article/Donald-Tramp--Omrazata-nyama-myasto-v-nashata-strana/189764/7/0", "text": "\"Омразата няма място в нашата страна\", заяви снощи президентът Доналд Тръмп след избиването на 29 души при масовите стрелби в Ел Пасо, Тексас, и Дейтън, Охайо, през уикенда, предаде Асошиейтед прес.   \"Ще се погрижим за този проблем\", каза президентът пред журналисти в Мористаун, Ню Джърси. Той добави, че е разговарял с главния прокурор, с директора на ФБР и членове на Конгреса и ще направи изявление днес. Знамената в САЩ ще бъдат свалени наполовина днес в памет на жертвите в масовите убийства, съобщи БТА.   Тръмп посочи, че в Съединените щати има проблем с психичните заболявания и че нападателите \"наистина са много сериозно психично болни\". Проблемът със стрелбите продължава от години и затова \"трябва да го спрем\", продължи той.   И докато страната не може да се съвземе от двете кръвопролития за по-малко от денонощие, президентът прекара първите часове след трагедиите далеч от публичното внимание, в голф имението си в Ню Джърси, откъдето изпращаше туитове в подкрепа на пострадалите, редуващи се с нападки срещу политическите му противници, отбелязва Асошиейтед прес.   Американците не видяха своя президент веднага след стрелбите в Ел Пасо и Дейтън. Едва късно следобед вчера Тръмп и първата дама се появиха пред журналистите, преди да отлетят за Вашингтон.   Свързвайки кръвопролитията с омраза и психични заболявания, Тръмп не спомена нищо за законите за огнестрелните оръжия - фактор, изтъкван редовно от представители на Демократическата партия. Той не отговори на въпроси за антиимигрантския език, използван от нападателя в Ел Пасо и напомнящ до голяма степен за неговия собствен изказ, посочва АП.", "date": "2019.08.05", "title": "Доналд Тръмп: Омразата няма място в нашата страна! Трябва да решим този проблем!"}
{"url": "http://epicenter.bg/article/Vsichki-albantsi-na-Balkanite--i-makedonskite--poluchavat-albansko-grazhdanstvo-/189770/7/0", "text": "На последното си заседание албанското правителство прие законопроект „За гражданство“, който съдържа няколко важни промени, като например член 6, където се предвижда „Даване на гражданство въз основа на произход“, пише македонският вестник „Вечер“, цитиран от \"Фокус\".    Изданието обяснява, че с това се дава възможност на албанците, които живеят извън територията на албанската държава, както в съседните страни, така и в диаспората, да получат албанско гражданство.    „Чужденец ще може да получи албанско гражданство, ако неговите предци са имали албанско потекло и при условие, че той може да докаже семейната връзка в директна линия до трето коляно на жалбоподателя с предците. Необходимата документация, с която се доказва албанският произход на заявителя, се определя с указания на министъра“, се казва в член 6 на проектозакона.    Друга важна новост се съдържа в член 4 и това е даването на албанско гражданство на всеки, който се роди на територията на Република Албания. Това означава, че Албания ще прилага принципа \"Jus soli\", който дава гражданство на всяко лице, родено на нейна територия, въпреки че никой от родителите му няма албанско гражданство. Този принцип се спазва в САЩ, докато в някои европейски страни има някои допълнителни критерии, които трябва да бъдат изпълнени.  Очаква се законопроектът за гражданството да бъде включен в дневния ред на заседание на парламента през септември след летните ваканции.    В Македония тази новина предизвика различни реакции в зависимост от етническата принадлежност – от пълно приемане до страх, че могат да оживеят идеалите за Велика Албания, пише в материал, публикуван в македонската емисия на ВВС.    Идеята пет милиона албанци от Македония, Косово, Черна гора, Гърция и диаспората да получат гражданство на Република Албания беше представена от интелектуалци от Албания, обединени в групата „Всички албанци с албанско гражданство“.    Албанските партии в Македония, гражданските организации и интелектуалците са единодушни, че албанските паспорти ще доведат до духовно сближаване на албанците в региона.    Позициите на преподавателите по право в Македония са разделени в зависимост от етническата им принадлежност.    Професор Мерсел Биляли от университета „ФОН“ не вижда нищо необикновено в идеята. „И ние преди няколко години правехме това за македонците извън Македония, дадохме гражданство на хората, които живеят навън, в съседните държави, в други държави. Това е силно духовно сближаване“.    Ползите от двойното гражданство са лични за гражданите, които на базата на етническата си принадлежност и корените си кандидатстват за гражданство в съседна държава.    Това се вижда от примера с 22 000 македонци, които през последните седем години получиха българско гражданство.    Но, от друга страна, преподавателят по конституционно право Темелко Ристевски смята, че това не е добре за македонските национални интереси.    „Глобално гледано е добре, че хората се сближават, но, от друга страна, от гледна точка осъществяването на албанските национални интереси, става дума за процеси, които не водят към добро за реализацията на македонските национални интереси“.    Албанската партия в Македония „Нова демокрация“ заяви, че застоят в евроинтеграцията на Македония е една от причините за тази инициатива. На подобно мнение е и Биляли, който хвърля вината за интереса на гражданите на Македония към двойно гражданство върху политиката.    „Самата власт се бори срещу националните интереси на Македония и всички други явления са страничен ефект от една лоша политика“.    И неправителствената организация „Реалитети“ приема инициативата.    Активистът Валон Бела казва, че причините трябва да се търсят и в липсата на грижи от страна на македонската държава за нейните граждани.    „Това е отчаяна, отчаяна алтернатива, като имаме предвид, че дискриминацията в Македония е най-висока спрямо албанците. Мисля, че всяка държава трябва да се интересува от същинските интереси на своите граждани“.    Доколко албанското гражданство на албанците извън държавата или духовното сближаване, както събеседниците на ВВС наричат този процес, може да засили идеите за Велика Албания?    Биляли казва: „Не е свързано с гражданството. Това е едно, а териториалната цялост и суверенитетът са съвсем друго нещо“.    Ристевски пък смята: „Това е опасно за Македония, ако се осъществят амбициите на онези обществени групи, които разсъждават консервативно за създаване на велики държави“.", "date": "2019.08.05", "title": "Всички албанци на Балканите (и македонските) получават албанско гражданство "}
{"url": "http://epicenter.bg/article/Masoviyat-ubiets-v-Ohayo-imal-spisak-s-hora-za-ubivane-/189771/7/0", "text": "Съученици на извършителя на масовото убийство в щата Охайо - Конър Бетс, съобщиха, че той е бил временно отстранен от училище, защото съставил два списъка - с хора, които искал да убие и с момичета, които искал да нападне сексуално, предаде Асошиейтед прес.    Двама бивши съученици съобщиха тази информация, след като полицията заяви, че нищо в биографията на 24-годишния Бетс не би попречило да купи пушката калибър 223, с която стрелял пред претъпкан бар, по-малко от минута преди да бъде застрелян от патрулиращи в района полицаи.    Бетс бил временно отстранен от гимназията Белбрук, след като в училищна тоалетна бил открит списък с лица, които искал да ликвидира. Преди това той бил временно отстранен, защото направил списък със съученички, които искал да изнасили.    Представители на гимназията отказаха да потвърдят информацията.    Бетс не е привличал вниманието на полицията, след като навършил пълнолетие.    Както вече стана ясно обаче, една от жертвите му е собствената му сестра. Тя е била едва на 22 години и е най-младата от убитите общо 9 души.    Междувременно кандидатите за номинацията на Демократическата партия за президентските избори в САЩ догодина се опитаха да обвинят президента Доналд Тръмп и използваните от него изрази за нападения като извършените в Тексас и Охайо в петък. Те го призоваха да спре с омразата и заявиха, че да се изправи срещу тероризма на белите националисти би било трудно за държавен глава, \"който помогна за подклаждането на много от тези чувства в тази страна.    Самият Тръмп обаче заяви: \"Омразата няма място в нашата страна и ние ще се погрижим за това\".", "date": "2019.08.05", "title": "Масовият убиец в Охайо имал списък с хора за убиване и момичета за изнасилване"}
{"url": "http://epicenter.bg/article/Shamani-molyat-duhovete-da-sprat-pozharite-v-Sibir/189812/7/0", "text": "  Според Правда.ру жертвоприношенията били извършени на най-големия остров в езерото Байкал – Олхон. Изданието цитира шефът на организацията „Хун шубуун“ Нима Борокшонов. Шаманите първо заклали овен, поднесли дарове на силите на природата, а след това провели и обред за щастие и късмет. По време на свещенодействието шаманите се движили в кръг, а отмервайки такт с тъпани.    Целта на обреда е да се предизвика дъжд над обхванатите от пожар горски масиви.      Властите се опитват да потушат огъня с помощта на авиация.  По данни на руското Министерство на извънредните ситуации за едно денонощие са били потушени едва една десета от пожарите.    Самолетите за излели повече от 1,5 хиляди тона вода само за едно денонощие. Най-сложна остава ситуацията в Якутия, Красноярския край, Иркутска област и Бурятия.  В гaceнeтo учacтвaт 10 000 души, 2800 eдиници тeхникa и 70 лeтaтeлни aпaрaтa. В cрядa пo пoръчeниe нa руcкия прeзидeнт Влaдимир Путин в бoрбaтa c oгнeнaтa cтихия ce включихa и 10 caмoлeтa и 10 хeликoптeрa нa миниcтeрcтвoтo нa oтбрaнaтa. Cрeд тях ca и шecт oгрoмни caмoлeтa Ил-86, излитaщи oт лeтищeтo нa Крacнoярcк.  На ден те извършaт нe пo-мaлкo oт 20 излитaния, лeтят пo двoйки и вceки oт тях ce зaрeждa c пo 42 тoнa вoдa при eднo излитaнe, cъoбщи руcкoтo миниcтeрcтвo нa oтбрaнaтa. Дo мoмeнтa caмoлeтитe Ил-76 и вeртoлeтитe Ми-8 ca хвърлили нaд гoрящитe мacиви нaд 2000 тoнa вoдa.    По-рано Сметната палата на Русия оцени загубите от пожарите от началото на годината на 2,4 милиарда рубли.   Според НАСА дим от сибирските пожари е достигнал Аляска и някои други американски щати, както и бреговете на Канада.      ", "date": "2019.08.05", "title": "Шамани молят духовете да спрат мащабните пожари в Сибир"}
{"url": "http://epicenter.bg/article/Stoltenberg--Ne-iskame-NATO-da-bade-vavlechena-vav-vsichki-svetovni-konflikti/189815/7/0", "text": "Генералният секретар на НАТО Йенс Столтенберг разясни причината, поради която Алиансът разширява своето присъствие след края на Студената война. Според Столтенберг, трябва да бъде ясно, че в продължение на 40 г. НАТО не е действала извън пределите на своята територия и нейната единствена задача е била да сдържа Съветския съюз. Той смята, че задачата е била изпълнена успешно, тъй като Студената война е приключила без нито един изстрел. След падането на Берлинската стена хората са започнали да се питат дали Алиансът е необходим, както преди. Варшавският договор престанал да съществува, СССР се е разпаднал на отделни държави.   „При тази ситуация НАТО трябваше или да прекрати съществуването си, или да излезе отвъд пределите на своята територия в Европа и Северна Америка”, заключава генералният секретар. Тогава е взето решение да се излезе извън пределите на тази зона, за да се прекратят етническите войни на Балканите, да се помогне в борбата с пиратството в Африка, в борбата с тероризма в Афганистан и така нататък.   „Ние не искаме НАТО да бъде въвлечена във всички световни конфликти”, подчертава Столтенберг. Ключовата задача на Алианса е да защитава от нападения. Варшавският договор за приятелство, сътрудничество и взаимна помощ между Албания, България, Унгария, ГДР, Полша, Румъния, СССР и Чехословакия е подписан през 1955 година. Представители на осемте държави обясняват сключването на този договор с необходимостта от предприемане на мерки в отговор на създаването на НАТО и включването на тогавашна Западна Германия в този блок.   През февруари 1991 г. е взето решене за разпускане на военните структури на Варшавския договор, а през юли същата година в Прага е подписан протокол за пълно прекратяване на дейността му.   Източник: Нова.тв", "date": "2019.08.05", "title": "Столтенберг: Не искаме НАТО да бъде въвлечена във всички световни конфликти"}
{"url": "http://epicenter.bg/article/Putin--Rusiya-shte-razrabotva-novi-yadreni-orazhiya--ako-SASht-pravyat-sashtoto/189818/7/0", "text": "Руският президент Владимир Путин предупреди днес, че Москва ще бъде принудена да започне да разработва базирани на сушата ядрени ракети с малък и среден обсег, ако САЩ започнат да правят същото след края на важен договор за контрол върху въоръженията, предадоха Ройтерс и ТАСС, цитирани от БТА.   САЩ официално напуснаха Договора за ликвидиране на ракетите със среден и малък обсег в петък, след като прецениха, че Русия го нарушава. Москва отхвърля обвиненията.  \"Ако получим достоверна информация, че САЩ са завършили разработването и са пристъпили към производството на съответните системи, Русия ще бъде принудена да пристъпи към пълномащабно разработване на аналогични ракети\", заяви Путин.  По думите му за това е необходимо време, но \"до постъпването на подобни системи на въоръжение в руската армия реалните заплахи, възникващи за Русия във връзка с оттеглянето на САЩ от договора за ракетите със среден и малък обсег, ще бъдат надеждно парирани с вече съществуващите при нас средства: ракети с въздушно базиране \"Х-101\" и \"Кинжал\", с морско базиране \"Калибър\", а също перспективни комплекси, включително свръхзвукови системи тип \"Циркон\".   Той каза, че Русия няма първа да разполага наземни ракети със среден и малък обсег, ако подобни стъпки не бъдат предприети от САЩ. Според него Москва не се отказва от поемането на едностранни ангажименти.   \"Всички наши действия ще имат изключително ответен, огледален характер. Това се отнася до разработването, производството и разполагането на базирани на сушата ракети със среден и малък обсег. Ние няма да ги разполагаме в такива райони и дотогава, докато там не бъдат разположени ракети със среден и малък обсег американско производство\", заяви Путин.   Той обвини САЩ за края на договора, но каза, че е важно Москва и Вашингтон да подновят преговорите за контрол върху въоръженията, за да предотвратят \"неограничена оръжейна надпревара\".   По думите му излизането на САЩ от договора сериозно усложнява ситуацията в света и създава опасност за всички страни.   \"Вместо внимателно да обсъждат проблемите на международната сигурност, САЩ просто зачеркнаха многогодишни усилия за намаляване на вероятността от голям военен конфликт, включително с използване на ядрено оръжие\", каза той.   \"Според нас действията на САЩ, довели до края на договора за ракетите със среден и малък обсег, неизбежно ще доведат до обезценяване, подкопаване на всички носещи конструкции на световната сигурност, включително договора за стратегическите нападателни оръжия и договора за неразпространение на ядреното оръжие\", заяви Путин.    ", "date": "2019.08.05", "title": "Путин: Русия ще разработва нови ядрени оръжия, ако САЩ правят същото"}
{"url": "http://epicenter.bg/article/Kmetska-zhega-v-tsyalata-strana--GERB-zalaga-na-segashni-upravnitsi-v-16-oblasti/189803/11/0", "text": "  Общинските избори през 2015 г. завършиха с победа на ГЕРБ в 21 областни града, на Реформаторския блок - в 3, на ДПС – в един, Кърджали. БСП остана без нито един областен кмет, независимият Тодор Попов спечели Пазарджик, в Кюстендил Петър Паунов бе подкрепен от широка коалиция с участието на ГЕРБ и Реформаторския блок.     Вече става ясно, че управляващата партия ГЕРБ ще заложи на сегашните си кметове в повечето градове. В 16 от управляваните от ГЕРБ областни центрове вече бяха проведени събрания и конференции, които издигнаха градоначалниците си отново.     са посочените от ГЕРБ кандидат-кметове за Бургас, Стара Загора, Враца, Перник, Шумен и Велико Търново. За Николов, Тодоров и Панов това е номинация за трети мандат, Каменов, Церовска и Христов ще се борят за втори. Почти сигурно е, че   може да разчита на номинация в Смолян. За него това ще бъде трети мандат.   Ясно е, че и   може да разчита отново на доверието на ГЕРБ като кмет на Варна. Той управлява града вече два мандата. Още не е обявил официално намеренията си да се включи в битката на 27 октомври, но интригата на кого ще заложи ГЕРБ в Морската столица приключи преди около месец със знаковата визита на премиера Бойко Борисов. Очаква се около празника на Варна – 15 август Портних официално да обяви намеренията си да се бори за трети мандат.     има шанс да се бори за още един мандат като кмет на Благоевград. И за него това ще бъде трети, тъй като управлява града от 2011 г. Структурата на ГЕРБ го номинира, но изпрати в Изпълнителната комисия още две имена – на общинския съветник Илиян Георгиев и на Йордан Андонов, бивш ръководител на партийната структура в града.  Кметът на Видин   има шанс отново да представлява ГЕРБ на местните избори, след като бе номиниран от местната структура. Но заедно с неговото име в София са изпратени имената на още двама кандидати – на шефа на областната земеделска дирекция Емилиян Енчев и на бизнесмена Валери Василев. Ако въпреки слуховете, че партийното доверие от него е снето, спечели номинацията, Ценков ще се бори за втори мандат.  Габрово се управлява от ГЕРБ от 2011 г. -   има вече два мандата. Но още не е известно дали ще получи отново доверието на съпартийците си. Номинационното събрание е днес, 5 август, от 18 ч.    В Добрич, където управлява кметът от Реформаторския блок Йордан Йорданов, ГЕРБ вече номинира петима. На номинационното събрание най-много гласове събра   шеф на общинската структура на партията и зам.-областен управител. Изпълнителната комисия обаче ще разгледа номинацията му заедно с тези на бившия кмет Детелина Николова, Иво Пенчев, Зорница Михайлова и Надежда Петкова.    В Кърджали за ГЕРБ ще се състезава областният управител . Според запознати БСП ще заложи на Милко Багдасаров, който има най-много номинации. Кметът  от ДПС вече обяви, че ще се бори за нов мандат. Той управлява родопския град от 2003 г.   получи отново номинация за кметския пост в Момчилград от Областнта структура на ДПС. В Крумовград Движението по всяка вероятност ще заложи на изключително популярната    Успешният вероятно ще повтори мандата си в Кирково, а  - в Ардино. Сериозна ще е битката за Дулово, Джебел и десетки още знакови за Движението общини. В Ловеч най-вероятно ГЕРБ отново ще заложи на   Тя е била посочена от номинационното събрание. Инж. Сунай Хасан е номиниран за втори мандат от областната структура на ДПС в Момчилград. В Крумовград почти сигурно е, е ДПС ще заложи отново на    За трети мандат има възможност да се бори и кметът на Силистра  , тъй като бе посочен от номинационното събрание на местната структура на ГЕРБ. Но заедно с него в центъра са изпратени и имената на председателя на Общинската структура на ГЕРБ и председател на Общински съвет на Силистра д-р Мария Димитрова и на областния управител Ивелин Статев. Изпълнителната комисия на партията ще избира от трите кандидатури.    Кметът на Русе  довършва втори мандат като представител на ГЕРБ. Вярата в него обаче била разклатена и като нищо партията може да заложи на друга фигура в дунавския град.    На косъм от разжалване е и кметът на Разград   бивш областен управител и два пъти депутат от ГЕРБ.    За Хасково отдавна е ясно, че ГЕРБ няма да разчита на сегашния кмет   На областното партийно събрание били номинирани областният управител Станислав Дечев, бившите зам.-кметове Милена Трендафилова и Евгени Консулов, зам.-председателят на ОбС Динко Тенев и депутатите Евгения Ангелова и Митко Полихронов. Кандидатурите им ще бъдат представени на Изпълнителната комисия на партията, която ще определи кой ще се състезава за кмет на общината.    В силно критикуваната от Борисов организация на ГЕРБ в Плевен вече са готови с номинаците. Градът се управлява от Георг Спартански, представител на Реформаторския блок.  Най-много гласове на местното събрание получи младият общински съветник  второто и третото място в номинациите взеха шефът на общинския съвет Мартин Митев и ръководителят на общинската структура Петя Василева. Бившият шеф на полицията Мирослав Петров също бе номиниран, но няма как да участва в състезанието на 27 октомври, тъй като вече оглави областната структура на ГЕРБ.    Според запознати за нов мандат могат да се борят като кандидати на ГЕРБ кметът на Сливен  , който управлява града от 2015 г., на Търговище - Дарин Димитров, на Ямбол - Георги Славов.    Управляващите още не са решили кого да издигнат в Монтана. Градът е управляван пети мандат от абсолютния кметски шампион Здравко Живков. Очаква се да играе за шести мандат и вече има подкрепата на ВМРО, Българска нова демокрация, СДС и Движение „България на гражданите“.    Най-голямата интрига на всеки местен вот е кой ще управлява столицата София и втория по големина български град – Пловдив.    Кметът   още не е обявила дали ще се бори за следващ мандат. Тя управлява столицата от 2009 г., когато спечели частичните избори след като Борисов стана премиер. БСП посочи почти всичките си кандидати за кметове на столичните райони, но кой ще бъде претендентът на социалистите за „Московска“ 33 още не е известно.    Кандидатите на БСП за столичните райони са:  \"Младост\" - арх. Стефан Стефанов;  \"Нови Искър\" - Милко Панов;  „Подуяне“ - Веселин Жечев;  \"Сердика\" - Янко Янков;  \"Панчарево\" - Радко Петров;  \"Искър\" - Борис Цветков;  „Лозенец“ - Николай Велчев;  \"Люлин\" - Мая Александрова;  \"Банкя\" - Иво Пиперов;  „Кремиковци“ - Цецка Кочкова;  \"Красно село\" - Николай Николов;  „Слатина“ - Димитър Главинов;  „Триадица“ - Александър Вачев;  „Илинден“ - Георги Томов;  \"Средец\" - Иван Виделов;  \"Витоша\" - Александър Кьосовски;  \"Изгрев\" - д-р Делян Георгиев;  \"Красна поляна\" - Георги Миланов;  \"Връбница\" - Владимир Петров;  \"Надежда\" - Стоян Цветков;  \"Студентски\" - Георги Йорданов;  „Овча купел“ - Ангел Маринов.    Сегашният кмет на Пловдив Иван Тотев от ГЕРБ съобщи, че няма да се бори за нов мандат. Структурата на партията в града обаче го номинира заедно с още шестима души, сред които е областният управител Здравко Димитров, смятан за най-вероятен претендент. Другите са кметовете на пловдивските райони \"Тракия\" - Костадин Димитров, \"Централен\" - Георги Стаменов, \"Западен\" - Димитър Колев, както и зам.-кметът на Община Пловдив Александър Държиков, шефът на РИОСВ Стефан Шилев и Радослава Ташкова, съпруга на депутата Атанас Ташков и председател на съветниците на ГЕРБ в Общинския съвет.    БСП няма решение и за кандидат за Пловдив. Но са известни претендентите на левицата за район „Северен“ - д-р Атанас Баташки, син на колоритния бивш червен депутат д-р Илия Баташки; „Тракия“ - Добромира Тошева, „Централен“ - Тодор Стоилов, „Западен“ - Десислава Йорданова.    В БСП са минали малка част от общинските конференции, които трябва да номинират кандидати за кметове. Със сигурност за нов мандат ще се борят сегашните кметове на каварна  , на Павликени –  , на Бяла –  , на Генерал Тошево –  , на Троян – , на Крушари –      На „Позитано“ 20 в момента вървят изслушвания на общинските организации за това как са протекли събранията по номинациите. В левицата обаче много прецизно ще подхождат в избора на претенденти за областните центрове, тъй като всеки пробив е важен за тях.", "date": "2019.08.05", "title": "Кметска жега в цялата страна! ГЕРБ залага на сегашни управници в 16 области, БСП изчаква"}
{"url": "http://epicenter.bg/article/Skandalat-NAPliyks-razkri--che-institutsiite-ne-si-obshtuvat/189813/11/0", "text": "\"В последните седмици се вихри сериозна криза с изтеклите от НАП лични данни на около 5 000 000 български граждани. Ситуацията на моменти ескалира, на моменти се успокоява, като все още няма яснота за сериозността на проблема и дали държавната администрация е способна да предприеме точните мерки. Именно заради мащаба и дълбочината на проблема е важно както да се обърне сериозно институционално и гражданско внимание върху него, така и да се изведат някои важни съвети по отношение на комуникацията\", пише в свой доклад Центърът за анализи и кризисни комуникации. Оценката бе разпространена в понеделник.   Експертите посочват, \"всичко, което касае правата на гражданите и техните интереси, трябва да бъде обект на силна ангажираност от страна на органите на властта. Това важи и за поддържане на необходимото ниво и качество на информираност. В кризата с НАП и изтеклите лични данни видяхме някои добри действия в това отношение, но и някои неясни и хаотични такива, което създава опасни прецеденти\".   Ето какви са заключенията от доклада:   Става въпрос за изтичане на данни от НАП, но в сложната административна конфигурация, пряко или косвено в този казус взеха участие Министър-председателят, Министерския съвет, Министерство на финансите, МВР, ГДБОП, Специализираната прокуратура и други.   От една страна НАП е администратор на лични данни. Като такъв трябва да е предприела технологичната, ресурсна и организационна обезпеченост да гарантира съхранението, опазването и готовността за използването им. Наличието на изтичане на данни не говорят за това.   От друга страна НАП е фокус на непрекъснат информационен поток, с много чувствителни данни за всички граждани на Република България, техните доходи, платени данъци, осигуровки, евентуални финансови проблеми в някакъв период от живота им, както и финансови взаимоотношения с трети страни по кредитни или други активности. Също така НАП е центърът на финансова информация за всички стопански субекти, следователно критична структура за конкурентоспособността, коректността на пазара, а от там и за цялостното състояние на икономиката.   Не на последно място трябва да се спомене и амбицията на политическото ръководство през НАП да преминава целия паричен поток на онлайн магазини и други субекти, показвайки желание за строг контрол и върху интернет транзакциите.   Всичко това само показва важността на структура като НАП, нейното място в цялостната административна конфигурация, както и разбирането за ценността на интернет за сигурността на хората и за настоящето и бъдещето на държавата във все повече глобализиращ се свят. Затова и очакванията към НАП са завишени от гледна точка на киберсигурност, оценка и анализ на риска, процедури за превенция и реакция в случай на криза.   Анализ на комуникационните действия   Четири бяха основните посоки, в които можеше да тръгне кризисната комуникация:   · Последствията за хората;   · Отговорност и задължения по GDPR;   · Прекратяване на изтичането на данни и гарантиране за по-голяма сигурност в бъдеще;   · Търсене на виновник, причина и процесуални действия.   Като цяло комуникацията на НАП във връзка с кризата беше умерена и сравнително професионална, но заради мащабите на проблема и факта, че той касае много хора, тя може да бъде оценена като недостатъчно бърза, непълна и хаотична на моменти. Кризи от подобно естество изискват много повече ангажираност и много повече отговорност.   Основният пропуск в комуникацията беше факта, че независимо от това каква е причината за изтичането на личните данни – престъпление, външна намеса, вътрешна немарливост или саботаж – НАП носи пълната отговорност, тъй като не е успяла да предотврати изтичането. Институцията носи и пълната отговорност за информиране на гражданите дали са застрашени и ако да – какви мерки да предприемат. Фокусът на кризисната комуникационна стратегия трябва да бъде насочен именно в тази посока.   От гледна точка на кризисните комуникации реакцията на НАП, Министерството на финансите и на Министерски съвет бяха некоординирани и неконсистентни:   · НАП твърдяха, че са знаели за пробива от месец и са го следили. Но не споменават нищо за мерки. Предприеха такива, в това число реактивни и комуникационни, едва след избухване на кризата.   · При такъв безпрецедентен теч на лични данни ръководството на НАП в лицето на директорката, отсъстваше както физически, така и комуникационно.   · Главната тежест в първите дни на кризата бяха поети от Говорителя на НАП Росен Бъчваров, в който период той беше основното лице на институцията. С наличните правомощия и ресурс, той се справи с първостепенните задачи за набавяне и споделяне на информация със заинтересованите страни.   · Реакцията и комуникацията на МФ и МС бяха далеч от осигуряване на качествена информация и успокояване на гражданите. Нещо повече, ситуацията и възможните последствия бяха омаловажени и омаловажавани в последствие.   · Ролята на Прокуратурата изисква специално внимание. При разполагане с основната функция да повдига обвинения и да предоставя доказателства в една или друга посока, тя е в състояние да информира и внушава определени тези на обществото. Нейната роля в подобна криза е да носи спокойствие и да показва решителни стъпки в посока “връщане в изходно състояние”. С повдигнатите обвинения и с представените доказателства, тази нейна роля не се реализира добре.   Като позитивни могат да бъдат оценени следните комуникационни действия:   · Представителите на НАП в нито един момент не си позволиха да излъжат и да твърдят друго, освен истината   · От един момент нататък предоставяната информация беше ясна и консистентна   · Информацията за последиците от изтичането на лични данни, предоставена от НАП, макар и закъсняла, беше достатъчно подробна.   · Действията на говорителя на НАП бяха изключително професионални. Със спокойното и редовно предоставяне на информация, той може би предотврати по-голяма истерия сред масовата публика.   Като негативи в комуникацията до този момент обаче могат да бъдат очертани по-съществен масив от действия:   · В първите дни – най-важният период от разрастването на една криза – говоренето беше хаотично и се създаваше впечатление, че институциите не общуват помежду си   · Направен беше опит за омаловажаване на случая, която е изключително погрешно като подход. Това даде лоши реминисценции впоследствие.   · С разбиране за обема на данните и мащаба на проблема, все пак НАП не успяха да изявят ясно и бързо какво точно се е случило, колко хора и как са засегнати и как те трябва да действат оттук нататък.   · Приемаме, че личният мотив на Изпълнителния директор на НАП Галя Димитрова да не прекъсне отпуската си по време на кризата е разбираем и съществен, но комуникацията на този факт трябва да става с отговорност и доза смирение, а не да се коментира колко тежко е било това решение.   · Независимо от това дали е вярно или не, изнесената от прокуратурата информация, че ТАД груп е искала да хакне пръскачките пред парламента, е опит за отклоняване на вниманието и носи белезите на гавра с обществото.   · Обществото получи доза извинение от министъра на финансите, но то остана встрани от неглижирането на въпроса, сравненията с други държави и служби, както и с липсата на ясен план за реакция и възстановяване на НАП и МФ.   · Паническите действия на прокуратурата да оправдае арестите и последвалото разпращане на доказателства по медиите, ще останат като прецедент в новата история на България. Силно се надяваме, че като общество не сме достигнали точката, когато комуникационните специалисти ще бъдат по-необходими за съдебното производство от адвокатите.   · Случайното разкриване на личните данни на над 2000 прокурори и следователи от страна на прокуратурата, само подкрепя тезата, че в кризисните комуникации трябва да се действа изключително внимателно.   ПРЕПОРЪКИ   НАП и информацията, която се събира и обработва в нея, са изключително важни на лично и национално ниво. Затова експертите дават препоръки за подобряване на кризисните комуникации:   · Изготвяне или осъвременяване на документ с подробни оценка и анализ на възможните рискове.   · Анализ на възможните кризисни ситуации, тяхното въздействие върху различни участници в обществения и политически живот на страната, включително масовата публика, както и вероятността да се случат.   · Изготвяне или осъвременяване на процедури за превенция на възможните кризисни ситуации.   · Изготвяне или осъвременяване на процедури за реакция при възникване на възможните кризисни ситуации.   · Провеждане на учебни проверки в условия, максимално близки до реалните, с цел подобряване на координацията между отделните звена в НАП, а и между възможните други участници в комуникационния процес.   Извън комуникациите, необходимостта от смяна на разбирането за киберсигурност и действия в новото време на всеобхватен интернет, е не само необходима, но и критична.    ПОУКИТЕ   \"Кризата с изтеклите лични данни от НАП е изключително симптоматична. Тя е от тези, които имат потенциала да тлеят достатъчно продължителен период от време и да генерират дългосрочни негативни ефекти в обществото. Именно поради това отговорната комуникация би трябвало да бъде непреодолимо задължение на институциите – такова нещо обаче не видяхме в пълнота в настоящата ситуация. Освен усъвършенстването на дигиталното управление, важно изискване за предотвратяването на подобни кризи или по-доброто им управление е съдържателната и навременна комуникация.   В XXI век институционалните комуникации трябва да включват както анализ на причините за дадена криза, извлечените поуки и предприетите мерки, така и качествено обучение на ключовите говорители в кризата. Посланията трябва да са прецизирани и да носят която увереност в правотата на предприетите мерки, така и да носят спокойствие у гражданите\" заключават експертите.   ---      ", "date": "2019.08.05", "title": "Доклад: Скандалът НАПлийкс разкри, че институциите не си общуват. Кой как реагира в кризата?"}
{"url": "http://epicenter.bg/article/Svinevad-zaplashi--che-shte-zapali-prasetata--ako-doydat-da-mu-gi-vzemat-/189768/4/0", "text": "Животновъдът Желязко Христов заплаши, че ще запали фермата си, заедно с животните, ако властите дойдат да му вземат прасетата. Той е изградил стопанството си сам в продължение на 29 години.  \"Ние не вземаме субсидии като зърнопроизводителите. Всичко сам съм направил, с двете си ръце, керемидка по керемидка\", разказа ощ Желязко Христов пред Нова телевизия.    Той смята, че дори и да получи компенсации за прасетата си, които трябва да бъдат избити, никога няма да успее да възстанови загубите си. Фермерът има 3 деца. По негови думи, те никога не са боледували, защото ядат само биологична храна, което семейството само си произвежда.    Нова телевизия предаде също, че протестът на пътя Ямбол - Сливен продължава. Блокадата е от недоволни животновъди, които се противопоставят на избиването на прасета заради африканската чума", "date": "2019.08.05", "title": "Свиневъд заплаши, че ще запали прасетата, ако дойдат да му ги вземат "}
{"url": "http://epicenter.bg/article/Napadnaha-izvesten-kompozitor-s-nozh-i-otvertka--vzeha-mu-10-lv-/189760/3/0", "text": "Нападение с нож и отвертка в столичния Западен парк. Жертвата е известният композитор Росалин Наков, работил по множество проекти на Лили Иванова, Йорданка Христова и Васил Петров.   „Както всеки ден правех своята разходка в парка, по обяд. Бях пресрещнат от две млади момчета. Едното застана пред мен, а другото, което държеше нож и отвертка, стоеше зад мен. Насочиха оръжията си много близо, буквално ги опряха. Попитаха ме имам ли пари и в този момент, за щастие, имах и им дадох. Цената на моя живот зависеше от 10 лева”, разказва Росалин Наков.   Нападателите не били маскирани, а просто са се разхождали, добавя композиторът. В тази част на парка обаче камери за видеонаблюдение няма. „Понякога срещам конна полиция, но това се оказва крайно недостатъчно”, посочи Наков. ", "date": "2019.08.05", "title": "Нападнаха известен композитор с нож и отвертка, взеха му 10 лв."}
{"url": "http://epicenter.bg/article/VSS-gleda-molbata-na-Plamen-Georgiev-da-bade-vazstanoven-kato-prokuror/189762/3/0", "text": "Прокурорската колегия на Висшия съдебен съвет /ВСС/ ще се събере на заседание днес от 11.00 часа, предаде БГНЕС.   На заседанието ще бъде разгледана една-единствена точка: молба от Пламен Георгиев за възстановяване на длъжност „прокурор” в Специализираната прокуратура.   На 31 юли парламентът прие оставката на председателя на КПКОНПИ Пламен Георгиев.   Той излезе в дълъг отпуск още през месец април тази година, след като прокуратурата и НАП стартираха проверка срещу него. Причина за нея стана терасата му с площ от 186 кв. м, която Георгиев не е декларирал, въпреки че е вписана в нотариалния му акт.   Имотът на Георгиев стана част от разразилия се скандал „Апартаментгейт“, който доведе до редица оставки от публични длъжности на замесените в него. ", "date": "2019.08.05", "title": "ВСС гледа молбата на Пламен Георгиев да бъде възстановен като прокурор"}
{"url": "http://epicenter.bg/article/Pak-mele-na-patya-Sozopol-Primorsko--Postradali-sa-petima-dushi--sred-ima-3-detsa/189763/3/0", "text": "Катастрофа между три автомобила е станала на пътя Созопол – Приморско. Пострадали са осем души, сред които има и деца. Това съобщи за Радио „Фокус“ – Бургас Цветелина Рандева от ОДМВР - Бургас.   От ОД на МВР-Бургас първоначално съобщиха за петима пострадали Катастрофата е станала около 8,20 часа тази сутрин, на километър от разклона за село Равадиново. Блъснали са се леки автомобили \"Опел\", \"Хонда\" и \"Киа\". Пострадалите са откарани в УМБАЛ - Бургас. Към момента няма данни за здравословното им състояние. Движението по път II-99 Бургас – Царево в участъка Созопол – Приморско вече е възстановено, съобщиха от пресцентъра на Агенция „Пътна инфраструктура“.   Вчера на същото място във верижна катастрофа пострадаха четирима души, сред тях имаше две деца. ", "date": "2019.08.05", "title": "Пак меле на пътя Созопол-Приморско! Пострадали са осем души, сред тях има и деца"}
{"url": "http://epicenter.bg/article/Plamen-Georgiev-otnovo-e-prokuror/189778/3/0", "text": "  С осем гласа „за“ той бе върнат на старото си работно място в Спецпрокуратурата, предаде репортер на Novini.bg.   решиха още кадровиците на извънредно заседание.   За по-малко от минута прокурорската колегия го възстанови на длъжността.    Припомняме ви, че до миналата сряда Георгиев бе шеф на КПКОНПИ. Тогава той изненадващо подаде оставка, която бе гласувана от депутатите в последния им работен ден за сесията на НС.    Оставката му дойде в деня, когато е излязло решението на НАП след проведена пълна проверка на него и семейството му. При проверката не са установени нарушения.    Преди да напусне председателското място в КПКОНПИ Георгиев бе в дълъг отпуск заради „Апартаментгейт“.   Даниела Машева обясни пред журналисти, че дебат по темата не може да има, защото Георгиев е освободен от длъжността председател на КПКОНПИ и има молба да се върне като прокурор в Спецпрокуратурата.   Сега обаче той няма да бъде възстановен на длъжността зам. - председател в Специализираната прокуратура, а като редови прокурор. Георгиев встъпва на тази длъжност от 1 август, защото, обясни Машева, оставка е подал на 31 юли от председателското място в антикорупционната комисия.   Пламен Георгиев може да бъде предложен като зам. - председател на Спецпрокуратата по искане само на председателя му.   На въпрос дали се усеща натиск върху ВСС заради номинацията на Иван Гешев за главен прокурор, Малашева отговори, че няма такова нещо.   \"Това, че г-н Гешев е предложен за главен прокурор, не означава, че той трябва да спре да изпълнява функциите си като заместник на главния прокурор\", коментира още Машева, попитана дали номинираният не си прави изборната кампания в момента. Машева обясни още, че обществени организации, като в случая с УНСС, могат да изразяват становища относно кандидата и като израз на подкрепа, и като забележки. Всички мнения ще бъдат взети предвид.  ", "date": "2019.08.05", "title": "Пламен Георгиев се връща на работа в Спецпрокуратурата"}
{"url": "http://epicenter.bg/article/Vlak-deraylira-sled-sblasak-s-kamion-mezhdu-garite-Levski---Troyan/189787/3/0", "text": "След поредно нарушение при преминаване през жп прелез е прекъснато движението на влаковете в междугарието Левски - Троян. Това съобщиха от пресцентъра на Национална компания „Железопътна инфраструктура“.   В 10.00 часа тази сутрин на прелез в междугарието Дойранци - Левски, тежкотоварен автомобил преминава през съоръжението при редовно задействано автоматична прелезна сигнализация (светлинна и звукова сигнализация) и се сблъсква с пътнически влак, движещ се по направлението Ловеч - Левски. Вследствие на удара е дерайлирал локомотивът от влаковата композиция с една колоос. Водачът на товарния автомобил е пострадал.   Нарушен е графикът на движение на влаковете между Левски и Троян. За пътниците по това направление е осигурен превоз с автобуси.   Ръководствата на ДП „Национална компания „Железопътна инфраструктура” и „Холдинг БДЖ“ ЕАД призовават водачите на пътни превозни средства да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори. ", "date": "2019.08.05", "title": "Влак дерайлира след сблъсък с камион между гарите Левски – Троян"}
{"url": "http://epicenter.bg/article/Plamna-gorata-kray-Sveti-Vlas--pozharna-i-politsiya-patuvat-kam-myastoto/189816/3/0", "text": "Гората край Свети Влас се е запалила, сигнал за пожара е получен в полицията преди десетина минути, съобщи току що говорителят на ОД МВР в Бургас Цветелина Рандева. Гъсти облаци дим се стелят над курорта и се забелязват отдалече, а към мястото пътуват пожарникари и полицаи, каза още Рандева.    Засега няма данни за пострадали хора.", "date": "2019.08.05", "title": "Пламна гората край Свети Влас, пожарна и полиция пътуват към мястото"}
{"url": "http://epicenter.bg/article/Idva-goreshtata-valna--Ekstremno-toplo-v-kraya-na-sedmitsata/189799/2/0", "text": "Нова гореща вълна настъпва в България. Температурите започват да се повишават, като очакванията са на места седмицата да завърши с 40 градуса на сянка.   Днес ще бъде слънчево, с развитие на купеста облачност, но почти без валежи. Максималните температури ще са от 26 до 31 градуса. Ще духа слаб западен, след обяд по Черноморието - източен вятър.   От утре започва повишение на температурите. Ще бъде слънчево, сухо, в низините - горещо. Температурите след обяд ще достигнат стойности от 28 до 32-33 градуса.   В сряда жегата ще продължи да набира сила. Ще бъде слънчево и горещо в цялата страна, с температури от 31 до 36 градуса. По Черноморието ще духа до умерен вятър от изток и температурите ще бъдат с няколко градуса по-ниски, до 26 - 28.   В четвъртък температурите ще бъдат от 33 до 38 градуса. Във вътрешността на страната ще бъде почти тихо, а в източните райони, отдалечени до около 80-100 километра от брега ще продължи да духа до умерен вятър откъм морето и температурите ще бъдат по-ниски  с няколко градуса, пише сайтът .   В петък ще има повече купести облаци, но ще остане предимно сухо. Слаби краткотрайни превалявания с локален характер са възможни над Западна Стара планина, Рила и Пирин. Температурите ще бъдат от 32 до 37 градуса. В източните райони ще духа умерен източен вятър, а в централна Северна България - слаб от североизток.   В събота ще бъде слънево и горещо, с температури от 34 до 39 градуса. Отново малко по-хладно ще бъде по черноморското крайбрежие, където ще духа слаб, до умерен източен вятър. Най-горещият ден на тази седмица ще бъде неделният. Според сегашните моделни прогнози, на места в низините са възможни и температури до 39 - 40 градуса. Тези очаквани максимални стойности ще бъдат доуточнявани в следващите дни.   Ще бъде слънчево, с повече облаци в източните и североизточни райони, но ще остане без валежи. Отново по морето температурите ще бъдат по-поносими с няколко градуса.   През предстоящата седмица месец август ще защити блестящо реномето си на най-слънчев месец. Времето ще бъде типично лятно, почти без валежи, горещо, слънчево и сухо.   Времето ще бъде подходящо както за море, така и за планина, като в средновисоките части на планините ще бъде доста топло, с максимални температури на 1200-1300 метра между 26 и 28 градуса в края на седмицата.   Много приятно ще бъде времето по морето, където температурите ще са с няколко градуса по-ниски от тези във вътрешността на страната. Там в някои дни проблем биха могли да бъдат само по-високите вълни, заради постоянния до умерен източен вятър. Бъдете внимателни!   В началото на следващата седмица, според сегашните моделни прогнози, горещините ще се засилят още и в някои райони биха могли да доближат абсолютните стойности, измервани от началото на инструменталните наблюдения. Все пак, това са само предварителни прогнози, които подлежат на уточнение в следващите дни.", "date": "2019.08.05", "title": "Идва горещата вълна! Екстремно топло в края на седмицата"}
{"url": "http://epicenter.bg/article/Harizanov--Kabinetat-i-mnozinstvo-sa-bezalternativni-kam-momenta--no-ne-sa-zastrahovani-ot-krizi/189800/2/0", "text": "Кабинетът и мнозинство са безалтернативни към момента, което не означава, че са застраховани от кризи. Това каза в интервю за Агенция „Фокус“ политическият анализатор Георги Харизанов по повод края на политическия сезон.   По думите му такива в момента не е имало. „Имайки предвид колко е сензитивен към обществените настроения г-н Борисов и колко нетърпимо е станало обществото към проблемите в различните звена на управлението, си мисля, че никой не е застрахован от кризи, които биха могли да доведат до преразглеждане на това управление и на това управленско мнозинство. Ако има такова решение, то в крайна сметка ще дойде от управляващите“, каза Харизанов.   Според него опозицията към момента не е способна да бъде алтернатива, а и заплаха за това управление.  ", "date": "2019.08.05", "title": "Харизанов: Кабинетът и мнозинство са безалтернативни към момента, но не са застраховани от кризи"}
{"url": "http://epicenter.bg/article/V-Sofiya-puskat-t-nar--digitalen-talon-za-parkirane-prez-mobilni-prilozheniya/189802/2/0", "text": "Центърът за градска мобилност придобива системата за обработване на SMS-и от паркирането в “синя” и “зелена” зони в София и вече няма да работи с посредник. Това съобщиха от общинското дружество. Това ще му позволи да намали и финансовите си разходи. До момента тази дейност минава през фирма-посредник между дружеството и мобилните оператори, но договорът с нея, сключен през 2015 година, изтича този септември.   ЦГМ обяви процедура за възлагане на обществена поръчка на договаряне по реда на ЗОП с мобилните оператори и доставчици в България за предоставянето на услугата паркиране в „синя“ и „зелена“ зони чрез SMS-и.   Договорите с доставчиците на услугата ще са за срок от 5 години, а общата прогнозна стойност на поръчката, за всички потенциални по закон изпълнители, е 7,9 млн. лева за целия петгодишен период. Стойността е определена в съответствие на приходите от SMS-и от зоните за платено паркиране в София.   Реално тази прогнозната сума представлява до 12 % от общите приходи от услугата.   За самите клиенти на зоните за почасово платено паркиране няма да има промяна в тарифите.   До края на годината ЦГМ ще пусне и т. нар. дигитален талон за паркиране през мобилни приложения.   Дигиталният талон ще позволи на водачите на автомобили да имат по-голям избор при заплащане на престоя при паркиране в зоните, а не само чрез хартия, на паркомат или с SMS-и.   Приходите от зоните за почасово платено паркиране се инвестират обратно в системата като 50 % от тях отиват за възстановяване на тротоари, изграждането на паркинги и поддържането на самата зона за почасово платено паркиране, в която вече има близо 30 000 места.   Останалите средства от приходите отиват за покриване на транспортната задача на градския транспорт.", "date": "2019.08.05", "title": "В София пускат т.нар. дигитален талон за паркиране през мобилни приложения"}
{"url": "http://epicenter.bg/article/Bedstveno-polozhenie-v-Svishtov--umartvyavat-na-17-500-zhivotni--kmetat-iska-pomosht-ot-armiyata--/189804/2/0", "text": "Кметът на Свищов Генчо Генчев обяви от днес до 11 август бедствено положение в общината заради африканската чума по свинете в промишлената ферма в село Българско Сливово.    Започна умъртвяването на 17 500 животни. В кампанията се включват и военното поделение в Белене.  Огнището на чума в свинекомплекса в Българско Сливово беше регистрирано на 31 юли.    Решението за бедственото положение беше взето след две извънредни заседания днес на общинската епизоотична комисия, съобщава БГНЕС.    „Вече започна операцията по умъртвяването на животните и извозването на труповете до местата, там, където трябва да бъдат загробени. Искаме помощ от поделение 28880 гр. Белене, с което да се осигури специализирана техника, тъй като това са много животни, за кратко време трябва да бъде унищожено и ликвидирано огнището. Ще бъде търсена помощ от държавата относно терена за загробване, относно неговото почистване. Ще е необходима изключително много техника. Това са много животни, които трябва да бъдат загробени. Процес, който изключително много затруднява ситуацията, и ние трябва да действаме много организирано, адекватно и бързо, за да можем да приключим“, съобщи за БНР кметът на Свищов Генчо Генчев.    Отменят се всички масови мероприятия в Свищовско, спира се продажбата на животни по пазарите, ще бъдат направени контролно-пропускателни пунктове за затягане на контрола по превоз на животни. По-рано Генчев увери, че домакинствата в общината са унищожили домашните си прасета.", "date": "2019.08.05", "title": "Бедствено положение в Свищов, умъртвяват на 17 500 животни, кметът иска помощ от армията! "}
{"url": "http://epicenter.bg/article/Desislava-Taneva--Ima-dobra-novina--rekoltata-ot-zarno-shte-e-hubava-/189806/2/0", "text": "Категорично няма логика сами да си поставяме ограничения заради чумата по свинете, когато говорим за търговията на зърно. Това каза министърът на земеделието, храните и горите Десислава Танева на консултативен съвет по зърното, предаде репортер на Aгенция „Фокус“.   „Радвам се, че в ситуацията, в която сме, в тази изключителна криза с африканската чума по свинете, имаме положителни новини. За съжаление едва ли те ще бъдат акцентът. Наистина е хубаво, че отново ще имаме една от най-добрите реколти\", започна изложението си министърът на земеделието, храните и горите. Тя благодари на всички организации, които публично са застанали зад мерките на МЗХГ, на БАБХ.   \"Безспорно изключително непопулярни мерки. Няма спор в това. Много съм благодарна на всички хора, които се вслушаха във всички информации на органите относно риска от разпространението на африканската чума по свинете\", обясни Танева.   Министърът запозна със ситуацията и представи няколко цифри. Танева отбеляза също, че чумата е бедствие за цяла Европа. \"Само за тази година в европейските страни членки на ЕС има регистрирани 628 огнища, от тях 553 са в Румъния. Засегнатите свине са общо около 260 хил. броя. Отделно има 3600 случаи при диви свине. Това е само за първите седем месеца на тази година. Отделно това мога да дам данни и за от началото на 2014 г. за огнищата. Над 1 млн. свине са засегнати в страните членки на ЕС. 3 млн. свине общо за Европа засегнати от африканка чума по свинете. Ситуацията в Русия на практика е ендемична“, каза Танева. По думите й там чумата има от 12 години.   Министърът посочи, че заразата после продължава през Украйна. „Защо споменавам тези две страни? Когато се говори за зърното и за търговията, следва да знаем, че няма логика сами да си поставяме проблеми, при условие, че в страни, които са основни износителки на зърно, които са с изключителен интензитет на африканска чума по свинете – 12 години в Русия, никога не е имало тема за регулация“, подчерта министърът. По думите й не трябва сами да си предизвикваме проблеми и ограничения. Министърът подчерта, че науката е казала достатъчно ясно какви са рисковете за разпространение на заболяването чрез фуража.   „БАБХ още миналата година е издала подробни указания за фуража, за това как трябва да бъде произведен, как трябва да бъдат изхранвани животните, така че да се изключи разпространението на вируса АЧС през фуража. Това е достатъчно брой дни отлежаване на зърното след жътва. По принцип науката приема, че вирусът може да бъде активен при влажност 13 % на зърното най-много до четири дни, ако културата е била заразена. Т.е. след тези дни следва да приемем, че не би следвало да има активен вирус. Извън това указанията стандартно са фуражът да се приготвя от зърно, което е складирано 60 дни“, посочи още министърът.  ", "date": "2019.08.05", "title": "Десислава Танева: Има добра новина, реколтата от зърно ще е хубава!"}
{"url": "http://epicenter.bg/article/Rumen-Radev-nalozhi-novo-veto---ne-iska-tsivilen-da-rakovodi-voennoto-razuznavane-/189809/2/0", "text": "Президентът Румен Радев наложи вето върху Закона за изменение и допълнение на Закона за военното разузнаване. Това съобщиха от прессекретариата на президента. Държавният глава не е съгласен с промените, с които се дава възможност цивилно лице да оглави Служба „Военна информация“ като алтернатива на досегашното изискване да е военнослужещ. Това не съответства на мястото, което заема службата като неразделна част от въоръжените сили на Република България.   Ръководителят на службата следва да притежава необходимата експертиза, изразяваща се в специфични познания и професионален опит, с цел осигуряване изпълнението на основните ù задачи, свързани не просто с добиване на разузнавателна информация, а и с информация, необходима за отбраната на страната и за защитата на националната сигурност от външни посегателства, рискове и заплахи. Създава се риск от нарушаване на принципите на централизираното управление и контрол на разузнавателната дейност и на политическия неутралитет. Приетият закон внася несъгласуваност в уредбата относно управление на системата за защита на националната сигурност и създава прецедент при навършване на пределна възраст за съответното военно звание да се продължава изпълнението на длъжността.   Промените в Закона за военното разузнаване бяха приети от парламента на 26 юли.                            ", "date": "2019.08.05", "title": "Румен Радев наложи ново вето - не иска цивилен да ръководи военното разузнаване!"}
{"url": "http://epicenter.bg/article/Ministerstvo-na-otbranata-obyavi-konkurs-za-50-vakantni-dlazhnosti-za-gvardeytsi/189811/2/0", "text": "Със заповед на министъра на отбраната е обявен конкурс за заемане на 60 вакантни войнишки длъжности в Националната гвардейска част (НГЧ) в София. Обявени са 50 вакантни длъжности за „гвардеец“, както и 9 длъжности за „младши шофьор“. Това съобщиха от пресцентъра на Министерство на отбраната.   Кандидатите за приемане на военна служба в състава на НГЧ трябва да подадат заявление до нейния командир и необходимите документи до 25 септември 2019 г. чрез структурите на Централното военно окръжие по постоянния си адрес на местоживеене.   Конкурсът ще се проведе на 23 и 24 октомври 2019 г. в НГЧ (в гр. София, бул. „Асен Йорданов“ № 2). Той включва измерване на антропометричните данни на кандидатите за гвардейци, към които има допълнително изискване да са с ръст 175 см. - 185 см., изпит по физическа подготовка, тест за обща култура и събеседване. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м.) и издръжливост (крос 1000 м.). Тестът за обща култура включва 100 въпроса.   Условията, на които трябва да отговарят кандидатите, и необходимите документи, са посочени в обявата за конкурса, публикувана в интернет страницата на Министерството на отбраната.   Освен на посочените в обявата телефони, кандидатите за участие в конкурса могат да получат допълнителна информация по време на информационните борси в рамките на кампанията „Бъди войник“ и на единния национален телефон: 0700 20 407.  ", "date": "2019.08.05", "title": "Министерство на отбраната търси гвардейци, обяви конкурс за 50 вакантни длъжности"}
{"url": "http://epicenter.bg/article/Uvolniha-meditsinska-sestra--lider-na-protestite--Manolova-ya-zashtiti/189817/2/0", "text": "Медицинската сестра Мая Илиева, лидер на протестите, е уволнена от работа дисциплинарно. За това съобщи самата тя с публикация във фейсбук. Омбудсманът Мая Манолова я защити и даде пресконференция заедно с нея.   \"От днес съм вече безработна медицинска сестра. Вчера, събота, в 18:30 ч. ме уволниха дисциплинарно от Acibadem City Clinic Болница Токуда. Защо? Защото вместо да се решават проблеми в тази болница, те решават да се оттърват от неудобната – от оная \"лудата\", дето си позволява да им нарушава спокойствието, като им предизвиква проверки от страна на различни институции и си позволява да изисква от работодателя да спазва българските закони. За съжаление – не без помощта и на тези, с които работя повече от 10 години, които на практика ме предадоха, за да може работодателят да се докопа до заветните \"доказателства\". Дали са им обещали нещо – не знам, те си знаят и нека да им тежи на съвестта.\" - така започва публикацията на Илиева.   Скандализирана съм от уволнението ѝ, защото това е опит да ѝ бъде затворена устата и да бъдат сплашени всички медицински специалисти, които настояват за справедливо заплащане на труда им, реагира омбудсманът Мая Манолова, цитирана от Novini.bg.   \"Разтревожена съм, че се преследват хора, които защитават гражданските си права и на хора от тяхната общност. Но това не е първият такъв случай, защото такова нещо има и във Велико Търново, Русе, Враца, Стара Загора... Има уволнен участник в процесите срещу презастрояването на ''Обеля'', има и заведени искове срещу младите хора от ''Спаси София'', които отстояват публично своите каузи. Става въпрос за преследване и отмъщение за тези, които защитават гражданските си права, а това е тревожен знак за състоянието на демокрацията в България\", допълни Манолова.    \"Ако натискът продължи и ако властта продължава да се опитва да ги сплашва, ние, пациентите, ще останем наистина без здравни грижи. Защото Мая Илиева няма да остане без работа, защото тя е чудесен специалист и винаги може да си намери работа в Германия, Австрия или Великобритания, където нейните граждански права ще бъдат защитени, но опитът да бъдат мачкани и сплашвани ще ни остави без медицински кадри. Разбира се, можем да си замълчим все едно нищо не е станало, но ще плащаме цената на това всички ние утре\", коментира още омбудсманът.    \"Това, което исках, беше само да работя при по-добри условия на труд и по-добро заплащане. В един момент с директора на болницата стигнахме до едно положение, в което започнах да си търся правата и така на практика се стигна до дисциплинарното ми уволнение. Ясно е, че съм неудобна, но това няма да ме спре, даже ще ме амбицира още повече'', коментира казуса със своето уволнение медицинската сестра Мая Илиева.    \"Ще оспоря по съдебен път всичко, което пише в заповедта ми за уволнение\", закани се тя.    \"От болницата потърсиха хора, които да пуснат докладна срещу мен. Синдикатите си стиснаха ръцете с работодателя ми зад моя гръб и така ми беше свален имунитетът на синдикален лидер в болница ''Токуда''. Подписката срещу мен започна да се върти след протеста, който организирах в болницата и е била организирана от сестрите. На мен тази подписка не ми е била показвана, но на всички останали е била предоставена. Не знам колко подписа са били събрани. Иначе още в самото начало, когато се надигна вълната от протести, д-р Кокалов ми каза да си затварям голямата уста, иначе ще се погрижи повече да не работя в болницата\", разкри още медицинската сестра.  ", "date": "2019.08.05", "title": "Уволниха медицинска сестра, лидер на протестите! Манолова я защити"}
