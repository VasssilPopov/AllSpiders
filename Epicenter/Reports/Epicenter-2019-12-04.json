{"url": "http://epicenter.bg/article/Eva-Maydel--Detsata-ne-tryabva-da-zazubryat-neshto-ot-nyakoy-drug/200622/2/0", "text": "Резултатите на PISA показват, че времето върви много бързо и изисква друго вид училище за друг вид ученици и деца. Това смята евродепутатът ЕНП/ГЕРБ Ева Майдел, съобщи novini.bg.    \"PISA показва, че бъдещето е тук и ние не успяваме да подготвим децата си за него. Децата трябва да умеят и могат да правят нещо сами и така да разбират света, а не да зазубрят нещо от някой друг. Една от най-добрите идеи, които сме давали и ние с ОБ2030, е да се променят програмите, но и изпитите и изпитването, така че да проверяват умения и способности, а не изкуствено научени за момента “знания”. И всички трябва да подкрепим МОН в това\", заяви тя.    Коментарът на Ева Майдел идва ден след резултатите на PISA, които отчитат спад в познанията на българските ученици в 10 клас. В изследването от 487 на 452 точки се понижават резултатите на учениците от София по четене, от 489 на 465 точки се понижават резултатите им по математика, а по природни науки намалението е от 499 на 456 точки. В градовете с над 100 000 жители се увеличават постиженията на учениците в изследването от 447 на 465 точки по четене, от 450 на 475 точки - по математика, и от 459 на 466 точки - по природни науки    Образователният министър Красимир Вълчев пък обяви, че ще се предприемат действия за промяна на изпитните формати.", "date": "2019.12.04", "title": "Ева Майдел: Децата трябва да могат да правят нещо сами, а не да зазубрят"}
{"url": "http://epicenter.bg/article/Taneva--Ima-predvideni-nad-10-mln--lv--za-uvelichenie-na-zaplatite-na-sluzhitelite-ot-BABH/200624/2/0", "text": "Всичко, което беше възможно да направим в рамките на настоящата бюджетна процедура, бе направено за Българска агенция по безопасност на храните. Всички, според техния принос и оценка, ще получат увеличение на възнагражденията следващата година. Бюджетът предстои да бъде гласуван финално в рамките на настоящите дни. Има предвидени над 10 млн. лв. за увеличение на заплатите. Това каза министърът на земеделието, храните и горите Десислава Танева по време на изложението „Обичам българската риба“, предаде Агенция „Фокус“.    „Всеки може да има искания за нещо от всяка позиция, независимо от работното място – и в държавната администрация, и в частния сектор. Във всяко едно искане могат да се намерят основания, но всеки може да се разпростира според възможностите си. В нашето съзнание като граждани, за това, което получаваме, трябва първо да се замислим какво даваме“, заяви министър Танева във връзка с протеста за увеличение на заплатите.    Тя благодари за интереса към изложението „Обичам българската риба и посочи, че са положили усилия в навечерието на Никулден експериментално да се покаже какво има България като аквакултура. „За следващата година планираме по-широкомащабна кампания. Всички показатели за производство и потребление на риба са положителни“, допълни тя.", "date": "2019.12.04", "title": "Танева: Има предвидени над 10 млн. лв. за увеличение на заплатите на служителите от БАБХ"}
{"url": "http://epicenter.bg/article/Gechev--S-vavezhdaneto-na-progresiven-danak-shte-reshim-sotsialni-problemi--shte-vazstanovim-spravedlivostta/200625/2/0", "text": "„Управляващите имат бюджет, но нямат политика. Продължава действието на плоския данък и това е отказ от бюджетна и фискална политика. Няма нищо обвързано с икономическото развитие на България от гледна точка на икономически растеж и решаване на регионални проблеми“. Това заяви от трибуната на Народното събрание народният представител от ПГ на „БСП за България“ Румен Гечев. По думите му от левицата предлагат конкретни решения. Умишленото занижаване на БВП и на бюджетните приходи се прави с различни цели – в това число, да може т.н. изкуствен излишък да бъде разпределян от управляващите без санкцията на българския парламент. „Предлагаме категорично прогресивно данъчно облагане, което е господстващо в Европейския съюз. Многократно сме казвали, че няма развита страна, която да е била развиваща се е и да е станала развита без прогресивно данъчно облагане. Ние предлагаме умерено прогресивно данъчно облагане“, уточни проф. Гечев. Той добави, че в България се наблюдава задълбочаваща се социална поляризация. „С въвеждането на прогресивен данък ние ще решим икономически, социални проблеми и ще възстановим социално-икономическата справедливост“, категоричен бе Гечев. Той коментира и предложението за диференциран ДДС, като посочи, че такава е широката практика в ЕС – например Франция, Германия, Чехия, Унгария. „Ние предлагаме европейски практики, искаме да прилагаме европейския опит за прогресивно данъчно облагане и диференциран подход към ДДС“, заключи професорът.  ", "date": "2019.12.04", "title": "Гечев: С въвеждането на прогресивен данък ще решим социални проблеми, ще възстановим справедливостта"}
{"url": "http://epicenter.bg/article/Invitro-bebetata-na-Sofiya-veche-sa-13-/200627/2/0", "text": "Още 4 бебета са се родили през тази есен, благодарение на донорската инвитро програма на Столична община, съобщиха оттам.    От всички новородени по тази програма момчетата са вече 9, а момичетата - 4. В очакване на благата вест са още няколко семейства от София, които са се нуждаели от инвитро процедури с донорски яйцеклетки.    От 2015 г. насам всяка година СО подпомага жени с репродуктивни проблеми по програмата, която бе създадена съвместно с организациите \"Майки за донорство\" и \"Искам бебе\".    До момента по нея са разплатени общо 163 308 лв., а само през 2019 г. са извършени донорски инвитро процедури на стойност 30 376 лв. В бюджета на София всяка година се предвиждат по 70 000 лв. за тази цел.    Повече подробности за програмата и начин на кандидатстване по нея може да намерите на страницата на Столична община -  ", "date": "2019.12.04", "title": "Инвитро бебетата на София вече са 13 "}
{"url": "http://epicenter.bg/article/Manol-Genov--Pravitelstvoto-se-pravi-na-gluho-i-nyama-kurazh-da-vavede-iskanite-ot-nas-vodni-pomoshti/200629/2/0", "text": "Властта се изпоти няколко пъти в опитите си да намери най-удачния за нея вариант да замете следите към вината за водната криза в Перник, заяви по повод на кризата в Перник депутатът от БСП Манол Генов.    И продължи:   \"Разбира се, че не успя, по много причини. Първо става дума за язовир от национален мащаб и стратегически ангажимент към националната сигурност. Простичко да кажем, как така там се източват води на поразии, при това с подписите и уж контрола на две министерства- регионалното и на екологията, а накрая , видите ли, никой не разбрал, че хем язовирът е пресушен, хем хората опряха до воден режим и водоноски. Да напъхаш в джоба им оставките на управителя на ВиК и областния управител се оказа най-невинният жертвен агнец на властта в този скандал. Нищо повече от това не посмя премиерът да направи, въпреки разпоредените проверки.     Но истината лъсва, няма как да бъде скрита. Министерски подписи са стояли под разрешителните да се отклоняват води от язовир „Студена“ към помпена станция „Крапец“. Те наистина ли вярват, че ние вярваме как никой не е видял, чул и разбрал, че се отклоняват пъти повече води от допустимите по закон в аварийни казуси? И това в продължение на месеци? Същите онези месеци, за които лично министърът на околната среда и водите се е заричал, при това в писмена форма, че отклоняването на води е в рамките на регулярното, даже в края на годината обемът на язовир „Студена“ ще бъде напълно възстановен. Е, видя се колко е възстановен, след като насред местните избори язовир „Студена“ лъсна като лунен пейзаж, а перничани се наредиха пред водоноски и принудителен воден режим в домовете си.     Вероятно премиерът Борисов си мисли, че е приключил с търсенето на вина. И нищо чудно дотук да спре. Защото е повече от ясно, че той така действа. Не са били един и два примерите, когато е показвал неадекватни и несъразмерни наказания. Помните ли случаят Хасково и отровната питейна вода? Там имаше извънредна ситуация, разследвания и комай доникъде не се стигна. Разбира се, че ще има други такива рецидиви и пак ще се действа пожарникарски, популистки и ще си отиват дребните риби, а уж проверките и експертизите няма да дочакат полза от себе си.     Случаят „Перник“ ни казва още много неща и за всичките управлението на ГЕРБ стиска палци никой да не разбере. Например, лъсва проблемът как никой, ама никой няма ангажимент да следи, контролира и санкционира безконтролното ползване и /или/ отклоняване на огромни количества води и системно при това от водоеми с национални стратегически ангажименти като „Студена“. Сега чухме как, изневиделица, само в разстояние на три денонощия язовир „Студена“ възстановил обемите си обратно десет пъти повече. А къде беше държавата и кой държи ангажиментите й да упражнява перманентен контрол и да санкционира в подобни ситуации? Министерството на екологията няма как да се измъкне сухо по терлици в този скандал, та нали именно там ежемесечно се подават информации и се разписват графиците за ползване на количества води от язовирите. Направен бе нескопосан опит да се отклони темата .     Властта на ГЕРБ вече десет години превърна в удобна дъвка темата за реформата във водния сектор. Търкаля си я с ясното съзнание, че не само нищо не се случва, но вървим с уверени крачки към нейния провал. Не знам какво трябва да се случи, за да се стреснем и да признаем очевадното: водната реформа е умишлено осуетена от властта в страната и се имитира клатене на влак. Хората не са виновни, че не приемат тази реформа като нещо, което пряко ги засяга. Не се приема като нещо, на което да реагираш, като достъп до „Спешна помощ“ или увеличена цена на бензина за колата ти. Но това е голяма грешка. Защото безплатна вода и в пряк и в преносен смисъл няма. Вече 20 години страната ни изпълнява уж ангажименти по водна реформа. Толкова се навършиха от първия заем от Световната банка през 1998 година с тази цел. Повече от десетилетие имаме ангажименти и пред Европейския съюз за същото. Пак от Световната банка изчислиха, че с тези темпове България реално може да стигне до реформират сектор на ВиК след повече от три десетилетия. Прилича ли ви като да обикаляме 40 години пустинята, начело с нашия си Моисей?     Много, много сериозни са проблемите в този отказ от реформа. През 2017 година ние поемаме ангажимент през ЕК да намалим загубите на вода по под 50 %, а след 20 години те да се стопят до 30%. Нужните инвестиции за тази цел са милиарди евро, а оттук-насетне ангажиментът на ЕК да ги покрива никак няма да е голям. Огромен е проблемът със самите ВиК дружества, във всички посоки. Затваряме си очите пред факта, че там е нужно почти удвояване на т.нар. средни комбинирани цени за водоподаване и отпадни води по проста причина, че ВиК дружествата не са в състояние да поемат дори и текущите си разходи. Само преди дни властта бодро обяви новината за първия в пълен обем анализ на ВиК активите в страната- почти 11 милиарда лева. Е, и какво следва, защо е нужен този опис? Най-вероятният отговор е, че това ще бъде основата, върху която водните оператори, асоциациите по тях, ще ползват банкови кредити. Сетне тези кредити, за да се изплащат десетилетия, трябва да се калкулират в инвестиционните разходи, а това простичко значи- в цената на водата. И това е неизбежно. Но вината на властта е в много посоки. Факт е, че щетите в общественото водоснабдяване са над 55%, над половината население на европейска България битува без пречиствателни станции и обществена канализация.     За социално поносимата цена на водата разчитаме на т.нар. регулатор. Там обаче несъвършенствата в ангажиментите и мерките за регулация никак не са малко. На практика водните оператори действат с увеличените си приходи доста либерално, както им хареса. А регулаторът единствено е поставен в еднопосочното действие да одобрява исканото увеличение на цената. При това веднъж увеличени параметри, нямат право да ги променят, след като КЕВР е приел т.нар. бизнес план на оператора. Има опция за възможно намаляване цените, но то никога няма да види бял свят, защото вечното алиби ще бъде лошото състояние на ВиК мрежата. Няма никаква амбиция да се наложи поне минимум контрол върху ВиК сектора през лицензиране, аналогично на другите енергийни оператори. Така състоянието на осъзнат хаос продължава.     А т.нар. социална поносимост в цената на водата на много места удря горния праг, след което цените се задържат умишлено и това на никого не помага. Правителството се прави на глухо и няма кураж да въведе исканите от нас от години мерки по т.нар. водни помощи. След като водата е приета за енергия и човешко право, защо за нейното потребление няма енергийна помощ- както е при ел. енергията? Ангажимент на всяка европейска страна-членка е да предприеме свои адекватни мерки за подпомагане на хората в неравностойно положение по проблема за т.нар. водна бедност/ ниски доходи, задължения и пр./. Ние седим и просто отчитаме проценти от разпиляна вода над 50% от ресурса в системата, некачествена и незонирана мрежа с перманентни аварии, планина от натрупани и непотърсени задължения.\"            ", "date": "2019.12.04", "title": "Манол Генов: Правителството се прави на глухо и няма кураж да въведе исканите от нас  водни помощи"}
{"url": "http://epicenter.bg/article/Goranov--4--5-mlrd--lv--shte-bade-razminavaneto-v-prihodite-i-razhodite--ako-priemem-ideite-na-BSP/200634/2/0", "text": "4, 5 млрд. лв. ще бъде разминаването в приходите и разходите, ако всички предложения на БСП бъдат калкулирани в бюджетната рамка. Това каза министърът на финансите Владислав Горанов по време на дебата по рамката на държавния бюджет за 2020 г., предаде \"Фокус\". Според него в Министерство на финансите работят по-добри експерти, отколкото в различни партийни централи. \"Не че предложенията, които сте направили нямат своята логика и резон, но най-доброто изражение на политиката на правителството е да търси балансните приоритети\", допълни още Горанов. \"Нашите очаквания към днешна дата са в държавния бюджет да постъпят 25, 6 млрд. лв. или с 53, 8 млн. по-малко, или неизпълнение с 0,2 %. Искам да ви уверя, че текущата статистика за изпълнението на бюджета дава възможност за определена гъвкавост по отношение на разходната част на бюджета. Тя иманентно е присъща не само от делегацията на чл. 105 и 106 от Конституицията, а и че в края на краищата изпълнителната власт е длъжна да има възможност да реагира в определени ситуации\", заяви още Горанов. Той увери, че в нито един миг правителството не е нарушило Закона за държавния бюджет. \"Правителството не е изхарчило нито една десета от стотинката от преизпълнение на приходите. Големият дебат е за качеството на планиране, ако се свежда до 1, 4% извинявам се на народните представители. Все пак 1-2 % може да се допусне в планирането\", допълни още министърът. Министърът заяви, че за следващата година бюджетът е планиран по същия консервативен начин.  ", "date": "2019.12.04", "title": "Горанов: 4,5 млрд. лв. ще бъде разминаването в приходите и разходите, ако приемем идеите на БСП"}
{"url": "http://epicenter.bg/article/Prezidentat-initsiira-sreshta-s-otgovornite-ministri-za-krizata-vav-vodniya-sektor/200635/2/0", "text": "Президентът Румен Радев ще се срещне с представители на изпълнителната власт във връзка с въпроси, свързани с тежката ситуация, в която се намира водният сектор. Ще бъдат обсъдени и множеството предизвикателства пред неговото ефективно управление. Това съобщиха от прессекретариата на държавния глава.    Срещата ще се проведе от 15.30 часа на 5 декември, четвъртък, на „Дондуков“ 2.    Поканени са министрите на отговорните по въпроса ведомства – на икономиката, на регионалното развитие и благоустройството, на околната среда и водите и на здравеопазването.", "date": "2019.12.04", "title": "Президентът инициира среща с отговорните министри за кризата във водния сектор"}
{"url": "http://epicenter.bg/article/Boyko-Borisov--/200642/2/0", "text": "Добре дошъл е, като дойде, ще види, че строим с по 5 км на ден.   Това заяви премиерът и лидер на ГЕРБ Бойко Борисов в предаването \"Лице в лице\" по БТВ. Той отговори на въпрос, свързан с изявлението на руския президент Владимир Путин, че България бави строителството на \"Турски поток\" насвоя територия. Думите на Путин бяха изречени на съвместна пресконференция със сръбския президент Александър Вучич в Сочи.   , коментира още премиерът Борисов.   Той отбеляза, че България спазва всички правила и препоръки на ЕС.   „Всеки има право да търси алтернативни трасета, ние търсим алтернативна диверсификация\", коментира Борисов заканата на Путин, че Русия може да потърси алтернативни пътища за своя газ.    При нас се направиха процедури, конкурси, одобри се от Европейската комисия\", добави той.  „  Бяхме преди няколко седмици със сръбския министър на енергетиката. Така че вече сме на 140-150 километър. Припомням, че открихме връзката на Турция с „Турски поток“, която на територията на България се казва „Балкански поток“ с всички измервателни подстанции, с всички нови компресорни станции“, подробно разясни как върви строителството на газопровода на българска територия министър-председателят. И посочи, че    „Ако и аз бяха действал така, както БСП, когато бяха на власт и Драго Стойнев - министър, тогава дойдоха от Брюксел и казаха за наказателна процедура заради корупция, неправилно проведени обществени поръчки и проектът се спира. В момента всички казват: „Браво! България строи „Балкански поток“, строи интерконектора с Гърция“, продължи настъпателно Борисов.   Бойко Борисов каза още, че президентът на Русия Владимир    „Строим с голяма скорост. Късно започнахме, защото трябваше да се минат много процедури“, обясни отново премиерът. И припомни, че външният министър Екатерина Захариева, Това е добър повод да види напредъка по нашите проекти, каза премиерът Бойко Борисов.    „Аз не искам да влизам в обяснения какво е искал президентът Путин.  А сега и в стратегическото споразумение, което подписах в Белия дом, има че  “, още веднъж обясни той.  „Когато имаме такива големи мощности и газови магистрали догодина, и за руския газ това ще е единствената бърза и добра алтернатива, това ще е възможност за диверсификация и на Румъния, и на Украйна. , беше категоричен министър-председателят Бойко Борисов. От темата за газовите доставки и изявлението на Путин, Борисов премина към друга - за неотдавнашната си визита в САЩ и срещата с президента Доналд Тръмп в Белия дом.     \" , коментира посещението си във Вашингтон Борисов.   Запитан посещението във Вашингтон ли е било най-важното външнополитическо събитие за годината за него, Борисов отговори:   „  За първи път бяхме и в Кремъл. За първи път бяхме на много места – Корея, Япония. За първи път тук дойде японския премиер. Много можем да се хвалим в тази сфера!“   \"Видях ролята на телевизията, на медиите. Винаги дават президента Тръмп с едни изкривени физиономии, с едни дупки по бузите.  каза Борисов. И обясни, че от медиите е останал със съвсем други впечатления за американския президент.   И продължи:   , каза още Бойко Борисов. \"Беше ми драго, заради тоя народ, който да, през какво ли не е минал, но сме го постигнали“, повтори Борисов.      И подчерта, че не би искал да види това в България.  Борисов благодари на държавния секретар Майк Помпео - много добре бил подготвил президента Тръмп. Гледайте по другите посещения колко често се събират тримата заедно - Тръмп, Помпео и Пенс, посочи Борисов.    каза още министър-председателят.     Бойко Борисов каза още, че лично ще посрещне американския представител по енергетика и ще го заведе в Козлодуй.  , обобщи Борисов.   Но добави:   Г .Днес гледам, че 4 жени протестират пред \"Илинден\" защо общината прибрала в дома клошари да не умрат от студ...Какво лошо е направила общината, възмути се Борисов.     \"Свободата на медиите в България е много голяма. Във Вашингтон гледах как се бутаха, викаха и крещяха медиите. Стана ми жал за президента Тръмп. Кажете ми тук коя новина не е достигнала до медиите? Няма значение лоша или добра за управляващите. Всичко излиза на бял свят. Президентът Тръмп ясно разбра всичко за България - за енергийната ни диверсификация, за превъоръжаването. Другата седмица пристигат американски ядрени експерти и лично ще ги заведа в АЕЦ \"Козлодуй\" и АЕЦ \"Белене\". За Доналд Тръмп догмите също не са важни. Аз поисках да се прати американски специалист за свободата на словото. Писна ми да слушам, че в България няма свобода на словото. Това е причината вчера да разговарям 2 часа с \"Репортери без граници\". Искам да ми се дадат факти. Дайте една новина, която не е излязла по медиите. Олигарси си направиха медии и сега твърдят, че са издатели и разследващи журналисти и не могат да бъдат пипани.  Аз не мога да контролирам автоцензурата в медиите. Отправил съм апел към всички медийни издатели да направим една рамка и да спрем с темата за свободата за словото. Затова съм поискал специален американски представител да дойде и да хванем бика за рогата\", разкри Бойко Борисов. Поисках от Репортери без граници да дадат едни правила и да съберем издателите..., коментира той.      която обобщи, че двамата са еднакви оглавяват двата репресивни органа в държавата..   Премиерът коментира темата за избор на нов главен прокурор и председател на КПКОНПИ.   Вие също сте работили в двете национални телевизии. Това не е ли конфликт на интереси? , което е важно за прокуратурата.   Представете си, че конкурент на Иван Гешев беше Данаил Кирилов. Кой друг да издигнем - Мая Манолова?  Другият добър избор щеше да е Емил Радев, но и той е евродепутат от ГЕРБ и щяхте да ми задавате същите въпроси. Огледал съм и други, но ги мързи, не им се работи.       Нервността на Путин идва и от тази работа, защото ние действаме безкомпромисно срещу шпионите, коментира Борисов и казуса с Николай Малинов, който бе пуснат от съдия да отиде и да получи орден от Путин, въпреки че е обвиняем.    каза още той.      ВСС два пъти с 20 на 4 гласа взеха пак същото решение. Нито Радев, нито Борисов разбираме от това, има специалисти, които са там и избират, коментира още премиерът.    отсече той за падането на колене пред президентството от страна на противниците на Гешев.      Аз не бях съгласен с някои неща навремето, направих си партия и влязох в управлението. Това да направи и президентът Радев.   Те са от една партия. За мен е много по-важно мнението на Венецианската комисия и ще се съобразявам с него\", заяви Борисов по повод идеята на Румен Радев за промени в Конституцията.    каза още Борисов. Ще приемем да изслушват главния прокурор в парламента, каза още той. Вчера в Мадрид разговарях 15 минути и напомних на Урсула фон дер Лайен, че ще й изпратя писмено всичко, което е препоръчано, посочи той.     \" Виждате и днес махнахме областният управител на Перник. Махнахме и шефа на ВИК-Перник. Като са спали и не са вършили работа, сега понасяме отговорност. Защото е хубаво да се пречисти водата и да търсим алтернативен източник, дал съм задачи и при това безводие ще строим язовири, а 10 ремонтираме основно\", обяви премиерът.    ", "date": "2019.12.04", "title": "Борисов: Информацията на Путин е стара! България не бави строителството на \"Турски поток\"! (ВИДЕО)"}
{"url": "http://epicenter.bg/article/-quot-Belite-yakichki-quot--nanasyat-poveche-shteti-ot-klasicheskata-prestapnost-/200574/3/0", "text": "Най-големият източник на приходи за организираната престъпност остава трафикът на хора с цел сексуална експлоатация, който генерира близо 1 млрд. лв. годишно. Това заяви пред БНР Атанас Русев - координатор на Програма \"Сигурност\" в Центъра за изследване на демокрацията (ЦИД), който днес ще представи \"Оценка на заплахите от организирана престъпност в България\".    Престъпността на \"белите якички\" нанася много по-големи щети от класическите организирани престъпни пазари, отбеляза Русев.    \"Мутренският период остана някъде назад в годините. Това, което се случи през тези години с нарастването на доходите, на БВП на страната, много от тези класически, традиционни криминални пазари вече не изглеждат по същия начин. Големите, добре структурирани йерархични групи не се наблюдават. По скоро виждаме много по-фрагментирана картина. Тенденцията е все повече престъпността на \"белите якички\" да нанася много по-големи щети от класическите организирани престъпни пазари, като наркотици, проституция, контрабанда. Има един вид адаптация на организираната престъпност. Това, което се наблюдава напоследък, е, че все по-често тази престъпност се крие зад законен бизнес.\" Така Атанас Русев обрисува новото лице на престъпността.    По думите на експерта друг от най-големите незаконни финансови потоци се генерира от нелегална търговия с горива. Това е типична корпоративна форма на престъпност, където зад законовата фасада се нанасят щети на държавния бюджет, укриват се акцизи, ДДС и т.н., изтъкна Русев.    Според него институциите трябва да се замислят все повече за инвестиране в развиването на капацитет за финансови и документални разследвания. Освен това законовата фасада предполага съществуване в сивия сектор, където не винаги полицейските методи са достатъчни, смята Атанас Русев. Затова той смята, че в разследванията активно трябва да се включат и останалите институции.", "date": "2019.12.04", "title": "\"Белите якички\" нанасят повече щети от класическата престъпност "}
{"url": "http://epicenter.bg/article/Germanskata-prokuratura-pretarsva-ofisite-na--Folksvagen--/200580/4/0", "text": "Следователи от прокуратурата в Брауншвайг претърсиха бизнес помещения на „Volkswagen“ във Волфсбург, съобщава в. Ханделсблат, цитиран от БГНЕС.    Причината е разследването срещу отделни обвиняеми, свързани с дизелови превозни средства с двигатели от тип EA 288, заяви компанията.    Твърденията се основават на технически факти, които самият компетентен орган за разследване и лицензиране разкри на ранен етап. „Volkswagen“ си сътрудничи с прокуратурата, въпреки че компанията счита тяхното юридическо тълкуване и произтичащото от него разследване за неоснователни.    Двигателят с обозначението EA 288 е уличен за централен обект в манипулациите с отделяни емисии. Говорител на VW заяви, че това не е разследване срещу самата компания, а срещу лица, „далеч под борда“.    През септември тази година за пръв път възникна подозрението, че двигателят тип EA 288 вероятно е модифициран с цел манипулация.    „Volkswagen“ призна през септември 2015 г., че е манипулирал дизеловите емисии на изгорели газове със специален софтуер. Това е гарантирало, че дизеловите автомобили спазват границите за азотния оксид на тестуването, но на пътя токсичните емисии са многократно повече.    Процеса по скандала е струвал на групата досега повече от 30 милиарда евро. Поради обявените манипулации на по-стария тип двигател EA 189, помещенията на фабриката на VW във Волфсбург вече бяха претърсени десетки пъти.  ", "date": "2019.12.04", "title": "Германската прокуратура претърсва офисите на „Фолксваген“ "}
{"url": "http://epicenter.bg/article/Krasivata-prikazka-shte-svarshi--kogato-rabotnik-popita-Borisov--Kak-se-zhivee-s-tezi-pari--g-n-premier-/200607/11/0", "text": "От днес София има най-високия кредитен рейтинг от столиците на Балканите, бодро обяви премиерът Бойко Борисов в началото на заседанието на Министерския съвет днес, 4 декември 2019 г.    Борисов цитира данни на международната рейтингова агенция Standard and Poor's. Припомни, че агенцията е повишила кредитния рейтинг и на България преди няколко дни.    И обобщи ситуация така: „Това им го подаряваме на нашите критици. Когато те постигнат такива резултати, правителството и държавата да имат най-високия рейтинг на Балканите, а и в сравнение с Русия, Турция и Унгария, а столицата ни да е на първо място сред всички останали, тогава ще им слушаме критичните бележки!”    Комбинацията – хвалби с високите постижения на управлението на ГЕРБ, придружени от остри думи към критиците на това управление, е характерна за Борисов.    Използва я непрекъснато все едно каква е конкретната ситуация.    Например на 3 декември Борисов, докато тества електрически джип, каза:  „Съжалявам, че на фона на всички негативни новини, които се изливат, българите не могат да се зарадват на това как всъщност тези красиви дизайни се пишат от български инженери, технолози.“    А на 1 декември, преди за замине за конференцията по климата в Мадрид заяви:  „Специалистите ни дават най-висок рейтинг на Балканите. На тях вярвам, не на певци и летци!“    Малко по-рано – на 27 октомври, при откриването на нова производствена база за фирмено осветление до с. Куклен рапортува: „Завод след завод строим!“ И че не може да се размине от инвеститори.    С други думи премиерът и лидер на ГЕРБ Бойко Борисов, който с малки прекъсвания управлява страна от 2009 г., е ловък комуникатор, който умее да представи в най-добра светлина „плюсовете“ от управлението си, а „минусите“ да запише на сметката на завистници и недоброжелатели.    Затова често изявленията на Борисов звучат така, сякаш продължава някакъв диалог с отсъстващ опонент. Така беше и по време на брифинга в неделя – Борисов четеше точка по точка съобщението на Standard and Poor's, придружавайки всяко изречение на агенцията със свой коментар – остра забележка към критиците. На публиката остава да се сети кога за кого става дума – за БСП и лидера й Корнелия Нинова или за президентът Румен Радев. От време на време в ролята на „лошия“ влиза традиционната десница и Иван Костов. Но последния път бившият министър-председател бе дори похвален - „дал интервю и направил точни оценки“.    Когато този похват не може да бъде използван Борисов прибягва към безадресното - „ако беше лесно, ТЕ да го бяха направили“. Публиката трябва да се сети кои са „ТЕ“ - ясно е, „комунистите“.    Така представената политика на Бойко Борисов се харесва на повечето българи – показаха го изборите за Европейски парламент и за местни органи на самоуправление. Въпреки че ГЕРБ загуби около 300 хиляди гласа спрямо предишните местни избори, партията се представя достатъчно стабилно.  Но за запазването на тази, превърнала се в емблема на управлението на ГЕРБ, стабилност, приказките ще бъдат все по-недостатъчни.    Защото колкото повече време минава, колкото повече се отдалечаваме от времето, когато някой друг, а не Борисов, е бил премиер, толкова тази политика на бодряшки отчети ще издиша.    И критик на управлението ще става безмълвното, сиво мнозинство на бедните и обезверените. Защото ще престанат да вярват в картинките на светло бъдеще, които им рисува Бойко Борисов. Още по-малко ще вярват на министрите му, каквито и изкусни разказвачи на приказки да сложи в Министерския съвет. Стана ясно какъв е бил основният грях на сменения социален министър Бисер Петков – бил прекален експерт, но лош комуникатор.    А бедните и обезверените са много – около трета от населението.   Защо? По официални данни пенсионерите са 2,130 милиона. За най-бедните от тях са предвидени коледни добавки от 40 лв. Ще ги получат, пак по официални данни, 1,250 милиона души. Критерият за получаване на тези 40 лв. е доходът на възрастния човек да е по-малък от линията на бедност, т.е. от 363 лв. (Друг е въпросът как се живее с 363 лв.) Като имаме предвид, че най-високата пенсия е 1200 лв. (получават я 26 000 лв.), може да запишем всички пенсионери в групата на хората с някакви материални затруднения.   Според бившия социален министър Бисер Петков работещите бедни у нас са към 800 000. А според статистиката около 700 000 души са получавали между 560 и 1000 лв. заплата. През 2018 г., пак според статистиката, близо 1,7 милиона са обявили пред данъчните доход равен на минималната работна заплата.   Както и да интерпретираме числата, е ясно, че почти три милиона българи живеят зле или почти зле. А населението на България според НСИ към 31 декември 2018 г. е 7 000 039 души. Тук влизат и тези, които са заминали на гурбет в чужбина и не са се регистрирали никъде – нито у нас, че заминават, нито там, че са пристигнали. И затова няма как да попаднат в статистиката.    Затова истинският проблем на управлението на Борисов ще дойде, когато тези три милиона души престанат да вярват на неговите думи, че живеят добре. Ако част от седемте милиона живеещи на територията на страната е виртуална, трите милиона бедни са съвсем реални. Те са тук и никъде няма да заминат, повечето не могат по чисто физически причини.    Особено зле ще стане положението, когато към тъжния протест на възрастните се присъедини гневът на младите, че не живеят така, както им обясняват, че живеят.    Към този момент емиграцията сигурно ще намалее, защото постепенно ще се сменят поколенията. Новите поколения са „по-разглезени“ и по-малко склонни да търпят всякакви лишения в името на някакво по-светло бъдеще за себе си и за своите близки. В началото на 90-те беше нещо обичайно една жена на средна възраст с инженерна диплома, изхвърлена от затворилото врати предприятие, да отиде да гледа възрастни хора в Гърция или Италия. Тогава хиляди българи сами се декласираха в името на оцеляването.  Днешните българи едва ли ще го направят. Те вече са други, не искат да живеят за едното оцеляване.    За късмет на управляващите този процес обикновено е дълъг. Но е неизбежен като природно явление, ако не се прави нищо.  Борисов не обича да се среща с бедните и старите. Да си спомняте да е посетил старчески дом? Или детски дом?  Бедността, самотата и старостта са грозни, не се вписват в красивата картина, която той предпочита да вижда.  Затова трябва да се промени картината. Борисов трябва да знае как да стане това – все пак е най-дълго управлявалият България през последните 30 години.  В противен случай рано или късно по време на някоя от обичайните инспекции на бодрия му въпрос: „Как е?“, работникът ще отговори зло и намръщено: „Как да е?! Как се живее с 1000 лв., когато за едно отиване в магазина хвръкват 50 лв.!“  И тук красивата приказка ще свърши. Анализаторите в хор ще започнат да разискват темата за счупената харизма на Бойко Борисов. Ще се сетят, че кредитен рейтинг не се яде. Някой дори ще припомнят, че \"Леман Брадърс\" рухна с най-високия възможен кредитен рейтинт - \"ААА\".    С други думи - дори да е политически безалтернативна, ако нищо не направи за подобряване на реалния живот на хората, властта все повече ще се сблъсква с опозицията на бедните, обезверените и недоволните. И все по-трудно ще намира на кого да прехвърли негативите от \"гърмящите\" нереформирани системи - днес без вода в Перник, утре - голям град без болница. Да не забравяме проблема с т.нар. втора пенсия. Може днес хората да не разбират в какво точно се състои проблемът. Но на 1 януари 2021 г. със сигурност ще разберат. Ако нищо не се направи, \"новите\" пенсионери тогава със сигурност ще разберат какво означава израза \"две пенсии са по-малко от една\". Те ще получат две пенсии - едната от НОИ, редуцирана с 20%  и втората от частния фонд, която в масовия случай далеч няма да може да компенсира това намаление.   Голям майсторлък ще е нужен, за да се обясни това в положителна светлина.    ", "date": "2019.12.04", "title": "Красивата приказка ще свърши, когато работник попита Борисов: Как се живее с тези пари, г-н премиер!"}
{"url": "http://epicenter.bg/article/Maestro-Kamdzhalov-spasyavaakulturnoto-nasledstvo-na-zabraveniya-geniy-Dimitar-Nenov/200560/6/0", "text": "Под заплаха е културното наследство на Димитър Ненов.   Къщата-музей на композитора в Разград се руши и има нужда от спешен авариен ремонт. Експонатите са евакуирани, но за ремонт на къщата няма нито план, нито идея.    Архивът на Димитър Ненов (нотен, архитектурен, снимков, ръкописен и др.) има неотложна нужда от консервация, реставрация и дигитализация, за да остане за поколенията.   Не можем да допуснем, (след поръчковото и тенденциозно унищожаване на клавирните записи на уникалния и международно признат виртуоз Димитър Ненов), да изчезнат още свидетелства за неговият гений, казва световниизвестния диригент Йордан Камджалов.   Всички неравнодушни ще могат да подкрепят тази належаща кауза, като си закупят специални коледни благотворителни картички, изработени от деца от цялата страна на възраст от 4 до 14 години, участници в националният ни конкурс на тема \"Коледа\".   Картичките ще може да поръчате на contact@kamdzhalov-foundation.org, или намерите по време на концертите:   09 декември, 19 ч., Габрово, ДК „Емануил Манолов“ 10 декември, 19 ч., Благоевград, зала \"Яворов\" 11 декември, 20ч., София, зала \"България\"   GENESIS ORCHESTRA и Музикална лаборатория за Човека, под диригентството на Йордан Камджалов ще изпълнят вокалният цикъл \"Родина\" и оратория \"Коледа\" на Димитър Ненов. Диригент на хора е Мая Василева а солисти са Гиргина Гиргинова и Иво Йорданов   „След успеха на коледната програма през декември 2017, сме убедени във важността да създадем нова музикална традиция в България, като ежегодно представяме оратория „Коледа“ от Димитър Ненов в София и други градове“ – каза още маестро Камджалов.   Тържественият коледен концерт на международния български симфоничен GENESIS ORCHESTRA и хора на Музикална лаборатория за Човека, ще се проведе на 11 декември 2019 от 20.00 ч. в зала България.   Йордан Камджалов за Димитър Ненов: \"Свръхинтелект. Свръхчувствителност. Свръхритъм. Гигантски дух. Космополитен поглед. Трансцендентална мисъл. Анти-битовизъм. Мирова скръб. Екстаз. Достъп до абсолютната тишина. Проводник на свръхсила. Хиперорганизация. Свръхнежност. Над-стилистичност. Над-националност. Връща фолклора в неговата родина – космоса. Гигант. Гостенин от бъдещето. Универсален гений. Болка. Победа. Несравнимост.   Един от най-големите подаръци в живота ми, човек, който ме завладя само за секунди, още когато бях на 13 години. Една мечта, един вдъхновител, една гръмотевица, осветяваща доживотно непознати кътчета от съзнанието ми, задвижвайки най-личните струни на чувствителността и стремежа.\"", "date": "2019.12.04", "title": "Маестро Камджалов спасява културното наследство на забравения гений Димитър Ненов"}
{"url": "http://epicenter.bg/article/Shefat-na-UEFA-uprekna-Dzhonsan-za-komentarite-mu-sled-rasistkiya-skandal-na-macha-Balgariya-Angliya/200616/8/0", "text": "Президентът на УЕФА Александър Чеферин разкритикува остро премиера на Великобритания Борис Джонсън за коментарите му след расистките скандали по време на мача между България и Англия в София през октомври.    Ден след двубоя Джонсън заяви, че проявите на расизъм на Националния стадион \"Васил Левски\" са \"отвратителни\" и разкритикува УЕФА за бездействието срещи подобни инциденти.  В интервю за британския таблоид Мирър Чеферин обвинява Джонсън, че именно той подхранва расизма в Европа, припомняйки репликата му, че жените, които носят бурки, приличат на \"пощенски кутии\".    \"Когато политик, който нарича жените с бурки \"пощенски кутии\", публично заклеймява УЕФА, трябва ли изобщо да отговаряме на това? Мислите ли, че това е искрено? Хайде стига. Ситуацията в Европа става все по-напрегната. Когато виждаме висши политици, премиери и президенти на страни, които са расисти, които са били сексисти, това е грешно\", коментира Чеферин.  \"Разбирам, че футболистите са отчаяни, заради тези инциденти и наказания, които се случват отново и отново. Нормално е те да искат да пратят УЕФА по дяволите. Не съм толкова наивен да си мисля, че сме направили всичко по силите си и всичко е приключило. На нас ни пука и се опитваме. Ние не сме просто някакви хора в Нион, които ядат хубава храна и карат ферарита\", допълни Чеферин.    Той разкрива, че дисциплинарните наказания срещу расизма ще бъдат променени на следващия Конгрес на УЕФА през март.    \"Трябва да имаме различна перспектива и по-ясна представа кое е правилно и грешно. Искаме да бъдем по-конкретни. Работим върху това\", каза Чеферин.   Източник: БГНЕС", "date": "2019.12.04", "title": "Шефът на УЕФА упрекна Джонсън за коментарите му след расисткия скандал на мача България-Англия"}
{"url": "http://epicenter.bg/article/radevi/200508/10/99", "text": "  Официалната вечеря в Бъкингам бе дадена в чест на държавните и правителствени ръководители на страните-членки на НАТО и техните съпруги. Така кралицата, принцът на Уелс и херцогинята на Корнуол официално поздравиха лидерите на НАТО на приема,  отбелязващ 70 години от създаването на Алианса.    Дрехата бе с елегантна кройка по тялото и с класическо деколте, придаващо ѝ още повече финес. Пърата дама бе заложила изцяло на белия цвят, което пролича от издайнически показваща се под палтото част от данталена яка на рокля, решена също в снежния нюанс -    Роклята е изработена от френска дантела в цвят персийски пясък върху златисто розова сатенирана коприна. Дантелата е бродирана под форма, създавайки илюзия за безшевност на дрехата. За повода, за разлика от предишните, съпругата на българския президент бе избрала да носи роклята без колан на талията, оставяйки основният акцента да пада върху деколтето, подчертано с триизмерни цветя, както и върху основния силует.  Съществена част от философията на Невена е винаги да подтиква и подкрепя клиентите си да мислят за перспективното ползване на тоалетите и държи това да бъде обсъдено при създаването им. Докато днес това е една от най-горещите теми в света на модата, принципът на устойчивото, етично поведение е основата на работата на НЕВЕНА от както марката е създадена преди 19 години.  Освен това моделиерката Невена отлично знае строгия кралски протокол, тъй като от години живее и работи в Лондон, обличала е множество известни личности за приеми на кралската фамилия, както и членове на самата монархия.    избирайки обувки на среден ток в тъмния нюанс и клъч чанта в оттенък на бежовото.    , както подобава за подобно кралско събитие.    домът на министър-председателя на Великобритания Борис Джонсън.    , пише Радева, прикачвайки фотос от самото закичване на дръвчето.    Роклята под връхната й дреха бе решена в противоположен цвят, а именно - лилаво. Така, на пръв поглед контрасните цветове се сливаха в необикновена комбинация.    Яркото жълто палто е от колекция есен-зима 2019/2020 на една от любимите модни къщи на Мелания - \"Валентино\", а  цената на дрехата е доста над средната - почти 4 000 долара.    Не можем да пропуснем и друг детайл от облеклото на словенката - обувките на висок ток в ярколилавата гама - същия нюанс като този на роклята на Мелания. Несъмнено една запомняща се, но и отличаваща се комбинация.   ", "date": "2019.12.04", "title": "В Бъкингамския дворец: Мелания в ярко жълто, Десислава в снежно бяло (Снимки)"}
{"url": "http://epicenter.bg/article/Sveta-Varvara-e--Napravete-pita-s-med-za-omilostivyavane-na-Baba-Sharka/200581/9/25", "text": "Широко разпространено е поверието, че св. Варвара е покровителка на детските болести. За здраве, за омилостивяване на болестите и за да бъде отнесена надалеч Баба Шарка, жените месят пресни погачи, приготвят обредно вариво и го раздават с мед по махалата.                                                    Необходими продукти: вода - 550 мл мая - 1/2 кубче захар - 2 с.л. олио - 3 с.л. сол - 1 с.л. около - 1 кг брашно зехтин - за намазване   Начин на приготвяне В 150 мл топла вода се разтваря маята и захарта с няколко лъжици брашно. Оставя се да се активира маята. След като шупне сместа, се добавя останалата вода, олиото и брашното със солта. Омесва се хубаво пухкаво тесто. Оставя се да втаса /да удвои обема си/.   Тук оформянето е по следния начин: Разделя се тестото на три топки - малка, средна и голяма. От голямата се отдела мъничко топче, от което се правят три розички.   Най-малката топка е за центъра. От средната топка се оформя фитил, усуква се и се поставя около централната топката, като при свръзката между двата края се поставят трите розички.   Последната голяма част също се прави на фитил, усуква се и се поставя около предходния. Оставя се питката да втаса и се пече на 180 градуса до готовност. След изпичане се намазва със зехтин. ", "date": "2019.12.04", "title": "Света Варвара е! Направете пита с мед за омилостивяване на Баба Шарка"}
{"url": "http://epicenter.bg/article/Nay-golyamata-dashterya-na-Andzhelina-Dzholi-i-Brat-Pit-pie-hormoni--smenya-si-pola/200591/10/100", "text": "Щерка на Анджелина Джоли и Брад Пит е започнала хормонална терапия, написа газета.ру, цитира Новини.бг   13-годишната Шайло Джоли-Пит е започнала да приема препарати като стъпка към промяна на пола. Дъщерята на актьорите също така се облича като мъж и се подстригва късо. Тя вече е променила името си и официално се казва Джон.  Въпреки раздялата си Джоли и Пит (по време на връзката си, наричани Бранджелина) са обявили, че подкрепят решението на своето дете.", "date": "2019.12.04", "title": "Най-голямата дъщеря на Анджелина Джоли и Брат Пит пие хормони, сменя си пола (Снимка)"}
{"url": "http://epicenter.bg/article/Brad-Pit-ne-e-plakal-ot-20-godini/200610/10/100", "text": "Списание Interview публикува разговор между актьорите Брад Пит и Антъни Хопкинс, по време на който те стигнаха до извода, че хората стават по-уязвими с възрастта.    \"Не съм плакал от около 20 години, но сега станах по-емоционален. Разстройвам се от деца, приятели, новини\", призна Пит. \"Мисля, че това е добър знак. Хопкинс, който се снима с Пит във филма \"Легенди за страстта\" (1994) и \"Да срещнеш Джо Блек\" (1998), добави, че такива сълзи не се проливат от тъга.    \"Когато остарееш, откриваш, че понякога просто искаш да плачеш. Не става въпрос за мъка. Става въпрос за величието на живота\", коментира носителят на\" Оскар \" Антъни Хопкинс.    Актьорите обсъждат грешки, допуснати в миналото. Според Брад Пит хората не трябва да бъдат съдени за грешките си, а за това как хората реагират на тях.    \"Живеем във време, в което всички съдят твърде строго за грешките. Ние придаваме твърде голямо значение на това\", подчерта Пит. \"Но винаги ще грешим. Много по-важно е да се види каква стъпка ще предприеме сгрешилия след случилото се\".", "date": "2019.12.04", "title": "Брад Пит не е плакал от 20 години"}
{"url": "http://epicenter.bg/article/Koledni-angeli-za-edinaysti-pat/200618/10/0", "text": "За 11-та поредна година носителките на титлите Мисис България, Мисис Баба, Мисис Дама на годината, Лейди България и техни приятели станаха Коледни ангели за хората в нужда.   Събитието се проведе в ресторант Фаборже. Програмата, по традиция,  беше изцяло организирана от децата, внуците и близките на носителките на титлите.   Събраните средства тази година ще бъдат разпредели в няколко направления – за социално слаби, болни, бедни многодетни семейства.   Ангелите ще подкрепят и кампанията „Топъл обяд”.   Носителките на титлата Мисис България Виктория Божилова и Елена Караколева лично се ангажираха да занесат продуктите по места.   Организаторите благодарят на всички, които подкрепиха и тазги кампания и обещаха, да дадат точен отчет, както всяка година, за събраните и разходвани средства.   Мотото беше: Добротата няма нужда от декларации и демонстрации!", "date": "2019.12.04", "title": "Коледни ангели за единайсти път"}
{"url": "http://epicenter.bg/article/V-top-forma-za-novogodishnoto-parti/200623/10/0", "text": "Всекидневието на модерната жена е постоянна надпревара за постигане на идеалa за женственост и красота. Съвременната жена се справя с всички предизвикателства с няколко докосвания на тъч скрийна и не просто се  грижи за визията си. Тя е превърнала красотата и младостта в култ. И освен усърдните занимания в спортните центрове, разчита и на последните технологични новости за контуриране на тялото.   Според дермато-естетичния терапевт Боряна Тимнева от клиника JewelSkin несъмнено най-ефективната технология за стягане, изглаждане и подмладяване на кожата е мултиполярната радиочестота (VellaShape). При локалните мастни натрупвания най-резултатна е  технологията Icoon, механичното действие, подобно на ръчния масаж в съчетание с фракционирано стимулиране. А когато целта е редуциране на целулита, комбинацията от различни технологии и методи е отлично решение (Triactive+), защото за редуцирането е необходимо време и комплексен подход. От JеwelSkinса категорични, че при избора на апаратна процедура трябва да се консултираме със специалист в тази област. И след обстоен преглед и задълбочен анализ на проблемните зони по тялото, да бъде изготвен индивидуален план от процедури и комбинация от различни технологии за справяне с проблема. обяснява терапевтът Боряна Тимнева от JewelSkin. Представяме ви топ 3 технологии за моделиране на тяло, които със сигурност ще помогнат да оставите очарователен спомен за себе си през декември предвид задаващото се цунами от корпоративни партитата, именни дни и звездната кулминация в Новогодишната нощ.  Процедурата комбинира едновременно радиочестота, инфрачервена светлина и вакуумен масаж. А крайният резултат е намаляване на мастните натрупвания, обиколката и целулита. Светлината и контролираната радиочестота увеличават кислорода на вътреклетъчно ниво чрез затопляне. Вакуумът и специално конструираните масажори изглаждат кожата и улесняват безопасното и ефективно достигане на енергията в дълбочина до проблемните зони. И тази перфектна синергия се ускорява метаболизма и повишава лимфния дренаж. Ефектът е видим между  първа и втора процедури, а редуцирането на целулита е след четвъртата процедура. Доказано е, че средното намаляване на обиколката след курс от процедури с Vela Shape варира от 1,5 до 7,5см. За разлика от останалите процедури дава много бързи резултати, защото е по-силова и по-агресивна от тях. Може да се съчетава с ръчен антицелулитен масаж, с детокс Colon терапия. Естествено за да има ефект – със спорт и правилен режим на хранене.        Това е най-доказалият се апарат за третиране на целулит. Машината е микс от ултразвук, лазер, радиочестота, вакуумен масаж и охлаждане. Ефективно се справя с локални натрупвания на мазнини, отпуснатост на кожата и лимфен застой.  TRIACTIVE+ разполага с различни накрайници за различни зони. Действието на апарата е да превръща мазнините в течност и да спомага изхвърлянето им след това. Първо машината работи с ултразвук на ниска честота и дълбоко проникване, въздействайки върху мастните натрупвания. Използва се единствено в долната част на тялото – корем и крака.  След това се включва диодния лазер, който се използва за лимфен дренаж. Може да се прилага както за големи зони от тялото, така и за малки зони (лице). Радиочестотата пък е за стягане и изпъване. Дава възможност да се третират дори и най-малките бръчици по лицето. За добър ефект терапевтът от JewelSkin препоръчва да се започне с курс от  8 – 10 процедури, веднъж-два пъти седмично. А след това да се правят поддържащи процедури в зависимост от индивидуалните нужди.      ", "date": "2019.12.04", "title": "В топ форма за новогодишното парти"}
{"url": "http://epicenter.bg/article/Beliya-dom-greyna-za-Koleda--Ukrasata-e-pod-mototo--duhat-na-Amerika---Snimki-/200626/10/99", "text": "На официалния канал на Белия дом в Youtube беше публикувано видео, което показва как първата дама на САЩ се подготвя за Коледа. Самата Мелания Тръмп също сподели в профила си в Twitter няколко кадъра с празничната декорация.   Тази година официалната резиденция на президента на САЩ е декорирана в бели и златисти нюанси и много американска символика.   Акцент в Източното крило е голям смърч, украсен със златни звезди, елегантни топки, миниатюрни американски знамена и панделки в цветовете на националния флаг.   Официалното коледно дърво на Белия дом е високо над 18 фута и е допълнено от хартиени цветя, които символизират всеки щат на Америка.     Според съобщения в медиите създаването на коледния декор е започнало още през лятото. В Белия дом са били донесени 29 вечнозелени растения. \"Радвам се да ви покажа тази красива и патриотична украса\", Мелания коментира видеото в своя Instagram, наричайки го „духът на Америка“.     \"Духът на Америка грее в Белия дом! Радвам се, че споделям този прекрасен дух на патриотизъм с всички вас и се радвам, че всеки може да почувства красотата на коледния сезон на # Коледа!\", написа Мелания Тръмп.   За трета поредна година 49-годишната Мелания Тръмп следва традицията да показва коледните интериори на Белия дом на американците. Миналата година потребителите на социалните медии разкритикуваха първата дама, че е избрала кървавочервени коледни елхи. В третия си опит да украси Белия дом за Коледа, тя се отказа от екстравагантни решения, избирайки вечна класика. Източник: woman.bg", "date": "2019.12.04", "title": "Белият дом грейна за Коледа! Украсата е под мотото „духът на Америка“ (Снимки)"}
{"url": "http://epicenter.bg/article/Boris-Dzhonsan-kam-liderite-na-NATO--Mnogo-e-vazhno-e-Paktat-da-zapazi-edinstvo/200593/7/0", "text": "Британският премиер Борис Джонсън призова за единство в НАТО, при пристигането си за срещата на върха на алианса, която се провежда в хотел \"Гроув\" в голфкомплекс край Лондон, предадоха световните агенции, цитира Новини.бг   Джонсън припомни, че Северноатлантическият алианс укрепва сигурността на един милиард души. \"Много важно е алиансът да запази единството си. Онова, което ни обединява, е много повече от онова, за което нашите мнения се разминават\", допълни той.   Премиерът припомни, че в основата на ангажимента на НАТО е взаимната защита на страните в случай на необходимост. \"Един за всички, всички за един\", заяви Джонсън при пристигането си за работната сесия на лидерите на Пакта.  Разногласията обаче излязоха наяве още вчера в първия ден на двустранната среща. Доналд Тръмп и Еманюел Макрон влязоха в сблъсък относно критиките на Макрон за алианса и за турската военна операция в Северна Сирия.    Британският премиер обаче се опитва да съчетава домакинството на форума на върха на НАТО с предизборната кампания за изборите на 12 декември, отбелязва АП. Визитата на Тръмп във Великобритания, където той е доста непопулярен, може да усложни предизборната кампания. Джонсън иска да избегне твърденията, че е близък с американския лидер и не се снима с него вчера, когато двамата се срещнаха на Даунинг стрийт 10.  Днес премиерът отхвърли твърденията, че се опитва да избягва Тръмп. Вчера пък Тръмп похвали Джонсън, като го нарече много способен, но избегна коментари за британските избори. Той само отрече твърденията, че САЩ имали намерение да включат финансираната от държавата британска здравна система в преговорите за бъдеща търговска сделка с Великобритания. Съдбата на здравната система е ключов въпрос в предизборната кампания на лейбъристката опозиция.    След домакинството на срещата на НАТО по-късно днес Джонсън подновява предизборната си кампания.", "date": "2019.12.04", "title": "Борис Джонсън към лидерите на НАТО: Много е важно е Пактът да запази единство"}
{"url": "http://epicenter.bg/article/Vanshno-alarmira--Natsionalna-stachka-shte-blokira-obshtestveniya-zhivot-vav-Frantsiya--vklyuchitelno-transporta/200598/7/0", "text": "Френските синдикати в редица сфери на транспорта и услугите обявиха национална неограничена във времето стачка в страната, считано от 5 декември 2019 г. Очаква се няколко милиона работници и служители в държавния и частния сектор да се включат в протестните действия, поради което е възможно да възникнат силни смущения в обществения живот, особено в градския транспорт. Това съобщиха от пресцентъра на министерството на външните работи.    По информация на българското посолство в Париж стачката ще обхване железниците (SNCF), като ще бъдат осигурени само 10% от влаковете на територията на страната, регионалните влакове TER (Transport express régional), от които ще пътуват само 3%; влаковете Intercités ще бъдат почти изцяло анулирани, особено в регионите Бретан и Окситания. В протестните действия ще се включи и общественият транспорт в Париж и Ил дьо Франс (RATP) - метро, влакове, автобуси и таксита.    Синдикатите на наземния персонал на авиокомпанията „Ер Франс“ също са призовали към стачка, поради което може да се очакват затруднения при обработката на пътници и багажи.    На 5 декември са планирани повече от 150 протестни събития в цялата страна. Префектурата на полицията в Париж е забранила придвижването и паркирането на автомобили и призовава към затваряне на всички магазини, ресторанти и други обществени обекти по маршрута на стачното шествие в Париж, което е предвидено да започне от „Гар дьо нор“ (Gare du Nord) и да продължи до „Плас дьо ла насион“ (Place de la Nation).    Стачка са обявили и в сферата на образованието – очаква се 40 % от училищата да бъдат затворени, а също и множество лицеи и университети. Синдикатите в сферата на енергетиката също ще се включат в протестните действия, като не се предвижда спиране на тока за домакинствата, но са отправени призиви за намаляване на производството на електричество, спиране на тока в държавните и обществени сгради (с изключение на болниците).    Има призиви за стачка в седемте френски рафинерии, което не изключва спирането на производството, но според експертни оценки към момента е малко вероятно да се появи липса на гориво по бензиностанциите.    Препоръчваме на българските граждани, пребиваващи във Франция или планиращи пътуване в страната, да се информират за актуалната обстановка, като имат предвид възможните затруднения и закъснения на градския транспорт при придвижване от и до летищата, както и закъснения в обслужването на самите летища. При подготовка на пътуване съветваме сънародниците ни да предвидят и осигурят алтернативен транспорт за придвижване от и до летищата, особено в Париж.    При необходимост от съдействие българските граждани могат да се свържат с посолството ни в Париж на следните телефони: + 33 1 45 51 85 90 и +33 6 23 18 09 93.  ", "date": "2019.12.04", "title": "Външно алармира: Национална стачка ще блокира обществения живот във Франция, включително транспорта"}
{"url": "http://epicenter.bg/article/Razdelenieto-naddelyava-nad-edinstvoto-v-NATO-predi-sreshtata-na--mozachno-martvite--s--dlazhnitsite-/200599/7/0", "text": "Лидерите на страните от НАТО се срещат в голф клуб край Лондон в сряда за остра среща на върха дори по стандартите на ерата на Тръмп, като целта им е да разрешат различията си около военните разходи, бъдещите заплахи, включително Китай и ролята на Турция в Алианса, пише Reuters, цитирана от Агенция \"Фокус\".    Лидерите проведоха предварителни двустранни срещи в Лондон във вторник, по време на които на повърхността излязоха големи различия. Тръмп, който в миналото обяви, че НАТО е остаряло, разкритикува остро Макрон за коментарите му миналия месец относно стратегическата „мозъчна смърт“ на НАТО. Макрон обаче настоя на своето, като късно във вторник написа в „Туитър“, че е важно лидерите да обсъждат въпросите открито, ако искат да намерят решения.    „Моите изявления за НАТО предизвикаха някои реакции. Стоя зад тях“, заяви френският президент. „Това е бреме, което споделяме, не може да влагаме пари и да плащаме с животите на нашите войници без да сме си изяснили фундаментите, на които трябва да се основава НАТО“.    Едно от основните оплаквания на Макрон е, че Турция, член на НАТО от 1952 г. и критичен съюзник в Близкия изток, все по-често действа по свободен начин, извършвайки нахлувания в Сирия, вдигайки оръжие срещу сирийските кюрдски „Отряди за народна самоотбрана“ (ОНС/YPG), които бяха съюзници на Западните сили срещу Ислямска държава и купуват от Русия система за противоракетна отбрана С-400.    Турският президент отговори, като заяви, че ще се противопостави на плановете на НАТО за защита на балтийските държави и Полша от Русия, ако Алиансът не признае ОНС за терористична групировка.    Пристигайки за събирането в имение от XVIII век, което някога е било домакин на първенство по голф, спечелено от Тайгър Уудс, естонският премиер Юри Ратас - чиято страна зависи от НАТО за щита срещу Русия - заяви, че е уверен, че съюзът може да преодолее различията.  „НАТО е силен. Възпирането на НАТО е 100% надеждно “, каза той. „Трансатлантическото ... сътрудничеството е крайъгълен камък за нас, за нашата сигурност и за двете страни на Атлантическия океан“.    Във вторник Тръмп, който отдавна обвинява европейските съюзници, че се ползват от подкрепата на американската суперсила без да поемат своята част от разходите, описа съюзниците, които плащат по-малко от очакваното, като „длъжници“.    На срещата на високо равнище се очаква Европа, Турция и Канада да обещаят, че до 2024 г. ще увеличат колективно разходите си за отбрана до 400 милиарда долара.    Франция и Германия, като основни европейски членове, искат алиансът да обмисли по-голяма роля в Близкия изток и евентуално в Африка. Те се стремят да спечелят подкрепа за създаване на група „мъдреци“, която да изготви планове за реформи.", "date": "2019.12.04", "title": "Разделението надделява над единството в НАТО преди срещата на „мозъчно мъртвите“ с „длъжниците“"}
{"url": "http://epicenter.bg/article/Pochitame-sv--Varvara/200561/2/0", "text": "На 4 декември православната църква почита света Варвара. Тя е покровителка на починалите от внезапна смърт – тези, които не са имали време да се покаят и причестят.    Света Варвара, родена в семейството на аристократ езичник от Илиопол, се е отличавала с особена красота. Тя се запознава с християни и приема свето кръщение и когато бащата научава, че дъщеря му е станала християнка, той нарежда да я бичуват и получава съгласието на управителя на града Мартиан да я осъди на смърт. По нареждане на бащата Варвара е обезглавена. Поверието гласи, че Божието възмездие настига бащата на Варвара и управителя на града – двамата са поразени от мълния. През VI век мощите на Света Варвара са пренесени в Константинопол. В някои райони на страната Света Варвара е приемана за покровителка на болните деца, по-специално на заболелите от дребна шарка, затова и хората я наричали \"Баба Шарка\". Жените месели и раздавали за здраве \"къпани\" питки. Друг обичай е да се вари боб и да се слагат по няколко зърна на коляното на детето и то да ги изяде без ръце. На други места Света Варвара се почитала като покровителка на домашните птици. Празникът се наричал още Женска Коледа, тъй като девойките се пременявали, обикаляли домовете и пеели песни за здраве.    На този ден по седенките се извършвали гадания коя девойка за кой момък ще се омъжи. В българския фолклор за обичаите, съпътстващи празниците на Света Варвара – Свети Сава (5 декември) и Свети Никола (6 декември), има поговорка: \"Варвара вари, Сава пече, Никола гости посреща\".    В с. Бобошево празникът на Св. Варвара се празнува с палене на големи огньове на кръстопътищата. Момците ги прескачат за здраве и се състезават коя махала ще запали най-големия огън, а момите месят питки и варят различни варива: жито, боб, ръж, ечемик, царевица, грах, леща и др. раздават на всички за здраве.", "date": "2019.12.04", "title": "Почитаме св. Варвара. Започват зимните празници"}
{"url": "http://epicenter.bg/article/Maya-Manolova--Nyama-da-pravya-politicheski-proekt/200570/2/0", "text": "Няма да правя политически проект. С екипа, с който работихме по време на кампанията за местните избори създаваме гражданска платформа, която ще защитава правата на гражданите. Основните базисни ценности са в руини. Това заяви бившият омбудсман Мая Манолова в ефира на БТВ.    Манолова поясни, че планират и създаването на онлайн платформа за подаване на сигнали.    Тя отбеляза, че организира безплатна приемна, в която хората ще могат да получават консултации от експерти и адвокати.    По отношение на финансирането на гражданската ѝ платформа тя заяви, че първоначално тя ѝ нейният екип ще дават средства, а след това на сайта им ще има и дарителска сметка, на която хората ще могат да правят своите дарения.    По отношение на поисканото касиране на местните избори в София, Манолова заяви, се очаква решението на съда.    Тя отбеляза, че е имало изключително тежки нарушения на изборни процес. По думите ѝ в зала \"Арена Армеец\" пликовете с протоколите от секционните комисии са се отваряли от неоторизирани лица. Тя изтъкна, че те са поправяли и дописвали протоколите.    „Важно е да бъдат извадени тези нарушения, защото избори пак ще има. Утре може на партията на Борисов да откраднат гласовете, както откраднаха моите“, подчерта Манолова. ", "date": "2019.12.04", "title": "Мая Манолова: Няма да правя политически проект"}
{"url": "http://epicenter.bg/article/Ministar-Valchev--Ima-po-dobri-varianti-da-nakarame-detsata-da-chetat-vmesto--quot-prevoda-quot--na--quot-Pod-igoto-quot-/200571/2/0", "text": "Децата трябва да научават нови думи... Убеден съм, че има по-добри варианти да накараме децата да четат българска литература от този период от превода на \"Под игото\", заяви просветният министър Красимир Вълчев по Нова телевизия.   \"Променяме учебните програми към функционалност. Това не означава, че децата не могат да четат и да пишат. Системата ни е настроена да дава повече знания, но липсва функционалността\",по повод на изследването на PISA, която обяви децата ни за функционално неграмотни. Това е инерцията на старата система, това че закъсняхме. Работим по промяната и в момента и се надявам подобрението да се усети в цикъла 6-9 години. От 2000-та години резултатте са стабилни, но всичко се базира на старите програми\", допълни той. Заради това няма основания за безпокойство.   \"От 2016 година започнахме да променяме учебните програми. Обратната ни връзка показва, че учителите по математика нямат време да показват функционалността. Заради това ще намалим обема. Най-важното е да е интересно за децата. И работим по този въпрос\", допълни министърът.   Според него ролята на учебниците ще става все по-малка. \"Сега има много източници на информация и децата трябва да бъдат насочени да я търсят\", допълни Красимир Вълчев.     \r\n Това каза пред  Нова тв министърът на образованието и науката Красимир Вълчев по повод информацията, че България бележи спад в класацията на международното оценяване на учениците – PISA 2018, и в трите изследвани области – четене, математика и природни науки. Най-съществен е спадът в природни науки. Вълчев, уточни, че по други изследвания, измерващи четивната грамотност, сме на 8-9-то място в Европа. \r\n   \r\n Пекалено неамбициозна е трансформирането им в умения. Трябва да пренасочим цялата система към умения, подчерта образователният министър. \r\n   \r\n Имали сме и по-ниски резултати. Това са нормални статистически колебания. Има промяна в извадката, включени с амного повече професионални гимназии, които имат по-ниски резултати от профилираните. Не трябва да драматизираме, проблемът е, че нямаме подобрение в дългосрочен период. Това са ученици, които са изпитвани по старата система, коментира Красимир Вълчев. \r\n   \r\n Образованието е една система, която е сложно колело. Опитваме се да я променим така, че да се стимулира интереса към ученето. В момента голяма част от учениците учат това, което очакват да ги изпитат, посочи министърът. \r\n   \r\n Учебникът е помощно средство. Все повече децата използват електронни ресурси, имат друга алтернатива. Учителите трябва да стимулират децата да търсят повече информация, заяви Вълчев. \r\n   \r\n", "date": "2019.12.04", "title": "Министър Вълчев: Има по-добри варианти да накараме децата да четат вместо \"превода\" на \"Под игото\""}
{"url": "http://epicenter.bg/article/Nakazaha-Spas-Garnevski--Nareche-deputatite-ot-BSP--quot-cherveni-boklutsi-quot--/200573/2/0", "text": "На председателски съвет е обсъдено поведението на депутата от ГЕРБ Спас Гърневски. Той ще бъде наказан с порицание. Това обяви председателят на Народното събрание Цвета Караянчева.    Припомняме, че вчера в пленарната зала от страната на управляващите се чу скандиране: \"Червени боклуци\", след като БСП и \"Атака\" обградиха парламентарната трибуна, а заседанието беше прекратено. Самият Гърневски обясни, че през целия вчерашен ден е имало провокации и обиди по време на обсъждането на бюджета на държавата.   „Уважаеми колеги, във връзка с вчерашното приключване на заседанието бяхме на председателски съвет сутринта и първо решихме след като проведохме разговори, че г-н Гърневски ще бъде наказан по чл- 56 от Правилника на Народното събрание“, заяви Цвета  Караянчева в началото на днешното заседание.    Вчера в пленарната зала от страната на управляващите се чу скандиране: „Червени боклуци“. Това се случи след като БСП и „Атака“ обградиха парламентарната трибуна, недоволни от факта, че не е прието предложението за поимнено гласуване.    БСП настоява Спас Гърневски да бъде отстранен от мининум едно заседание заради възгласите му „Червени боклуци“. Това каза зам.-председателят на ПГ на „БСП за България“ Георги Свиленски.  „Ако аз вчера съм нарушил, а вероятно съм нарушил правилника, моля също да бъда наказан“, каза още Свиленски.    \"Съжалявам, вчера си позволих реплики, които не трябваше да правя. Това каза народният представител от ПГ на ГЕРБ Спас Гъревски в лично обяснение по повод наказанието си заради скандирането си в пленарна зала „Червени боклуци“.  „   Докато Гърневски говореше от трибуната днес в пленарната зала отново се чуваха освирквания.    Въпреки че Караянчева обясни, че това е първо нарушение на депутата, затова за него ще има само порицание, от БСП поискаха Гърневски да бъде отстранен от заседанието.   \"Направихме всичко възможно днес на председателски съвет да възтановим диалога в пленарна зала\", каза председателят на ПГ на ГЕРБ Даниела Дариткова от парламентарната трибуна.   \"Да потърсим консенсус, за да може да продължим с работата по гледането на бюджет на държавата. За нас като управляващи това е изключително важно, защото носим отговорност за приемането на този закон. Разбирам, че колегите от опозицията са решили по всякакъв начин да пречат. Могат да се намерят много поводи от всяка страна на залата, че са наричани с различни обидни епитети. Не може една парламентарна група да налага наказание. Вербалното обръщение е не по-малко тежко като обида от физическото, което направихте вие вчера с присъствието на тази трибуна\", заяви Дариткова.    Павел Шопов от \"Атака\" пък коментира, че парламентът се занимава с несъществуващ проблем. \"Вече 20 години има и червени боклуци, и сини такива. Докога ще продължи тази детска болест на българския парламентаризъм с наказанията?!\", заяви той.    Шопов смята, че народните представители не трябва да влизат в такива дребнавости. От БСП обаче са категорични, че са обидени от поведението на Гърневски.   Това отново създаде напрежение в залата и Цвета Караянчева прекъсна заседанието и спешно свика Председателски съвет.      ", "date": "2019.12.04", "title": "Наказаха Спас Гърневски с порицание. Нарече депутатите от БСП \"червени боклуци\" !"}
{"url": "http://epicenter.bg/article/Tramp-v-London--Impiychmant--tova-e-izfabrikuvano-/200558/7/0", "text": "Доналд Тръмп: Диалог с Русия, но с повишено внимание  В Лондон той говори за импийчмънта, срещна се с други лидери и с кралското семейство, и организира набиране на средства за кампанията си  Президентът на САЩ Доналд Тръмп определи като непатриотични и неблагоприятни за страната усилията на демократите по повод разследването за импийчмънта му.    Това той подчерта в Лондон, където пристигна за срещата на върха на НАТО, предаде Радио Гласът на Америка /Voice of America/. Той изрази недоволство заради насрочените поредни изслушвания по разследването, инициирано от демократите, във времето, когато той самият е в Лондон.    „Смятам, че да устройваш представление е много непатриотично от страна на демократите. Считам, че това е неблагоприятно за нашата страна“, посочи Тръмп. Той заяви, че е изцяло съсредоточен във въпросите на външната и вътрешната политика, и изобщо не мисли за импийчмънта.    Президентът изрази увереност, че тази ситуация няма да попречи на позициите му на световната сцена. „Аз се познавам с повечето от лидерите. Ние с тях добре се разбираме. Импийчмънт, това е изфабрикувано. Това е измислено единствено заради политическата изгода“, каза той.    Тръмп започна визитата си в Лондон с обещанието изобщо да не се намесва в предстоящите избори във Великобритания, насрочени за 12 декември. „Нямам нищо на ум по този повод. Това ще бъдат много важни избори за тази велика страна, но аз нищо конкретно не мисля“, посочи американският лидер във вторник по време на съвместната си пресконференция с генералния секретар на НАТО Йенс Столтенберг след двустранната им среща.   Той обаче все пак изказа мнението си за британския премиер Борис Джонсън: „Борис е много талантлив и аз мисля, че той ще се справи отлично“.    Неотдавна Джонсън в интервю призова Тръмп да не се изказва в негова подкрепа, като отбеляза, че е „най-добре нито една страна да не се въвлича в изборните кампании на друга“.    Световните лидери рядко нарушават дипломатическите норми и си позволяват мнения по повод на избори в други страни, отбелязва VoA.    Тръмп подчерта също, че САЩ по никакъв начин не са заинтересовани от Националната служба по здравеопазването във Великобритания. „Ние нямаме абсолютно никакво отношение към нея. Тя на нас не ни е необходима, дори да ни я поднесете в сребърна чиния“, увери Тръмп.    Стремежът на Тръмп да приватизира националната служба по здравеопазването стана един от централните въпроси в британската предизборна кампания: Джеръми Корбин обвини Джонсън и Консервативната му партия, че са включили това в споразумение със САЩ, което е планирано да бъде сключено след Брекзита. Джонсън отхвърля тези обвинения.    Във вторник Столтенберг даде висока оценка на Тръмп, като отбеляза, че неговата инициатива по въпроса за финансирането на алианса е оказала реално влияние на ситуацията – другите членове на НАТО са увеличили отбранителните си бюджети на 130 млрд.долара, а към 2024 г. този показател ще достигне 400 млрд.    Освен това, Тръмп се е срещнал със свои поддръжници на закрито събитие, в хода на което се очаква да бъдат събрани 3 млн.долара за неговата предизборна кампания.    По време на съвместната си пресконференция с Макрон той заяви, че обмисля и в момента се обсъжда възможно налагане на санкции срещу Турция заради покупката на руските противоракетни системи С-400.    „Както знаете, Турция искаше да купи нашата система Patriot, но администрацията на Обама не позволяваше, а склони едва, когато Анкара беше готова да купи друга“, посочи Тръмп пред журналистите.    Американският лидер изрази увереност, че руският президент Владимир Путин иска да сключи споразумение за контрола върху въоръженията. Според него САЩ искат същото и сключването на такова споразумение би било много благоприятна стъпка. Той отбеляза, че диалогът с Русия е добро нещо, но винаги е наложителна бдителност.    Тръмп прогнозира голям прогрес по въпроса с Украйна, тъй като там ситуацията е изключително важна.    Макрон посочи, че заради стабилността в Европа и деескалацията на конфликтите е необходим диалог с Русия. Според френския лидер в момента ситуацията с отношенията с Русия не е най-доброто решение.    В отговор на въпроса на американски журналист трябва ли Франция да поеме по-активната роля за решаването на съдбата на пленените бойци от Ислямска държава, Тръмп пренасочи въпроса към Макрон в опит за шега, като го запита дали не би приел такива.    Френският президент даде пространен отговор, като отбеляза, че бойците в тази групировка от европейските страни са малцинство и че е нецелесъобразно фокусът да бъде в тях, вместо в по-мащабния проблем. Според него, приоритет е приключването на войната срещу групировката.    „Ето защо той е прекрасен политик – това един от най-ловките не-отговори, който бях принуден да чуя, но това е нормално“, коментира Тръмп.    По-късно във вторник президентът на САЩ се срещна с членовете на кралската фамилия. Той и Мелания бяха приети от принц Чарлз и Камила, след което с всички останали лидери на НАТО присъстваха на приема в Бъкингамския дворец.", "date": "2019.12.04", "title": "Тръмп в Лондон: Импийчмънт, това е изфабрикувано! А Макрон е \"прекрасен\" политик!"}
{"url": "http://epicenter.bg/article/Erdogan-dovolen-ot-sreshtata-na-NATO-v-London--otkriva-dzhamiya-v-Keymbridzh-/200559/7/0", "text": "Ердоган доволен от срещата на НАТО в Лондон, открива джамия в Кеймбридж  Турският президент Реджеп Ердоган даде положителна оценка на приключилата в Лондон 4-странна среща на лидери от НАТО по въпроса за Сирия, предаде Анадолската агенция.    Той разговаря с френския президент Еманюел Макрон, премиера на Великобритания Борис Джонсън и с канцлера на Германия Ангела Меркел. Срещата бе при закрити врати в резиденцията на британския лидер и продължи около 50 минути.    От турска страна присъстваха външният министър Мевлют Чавушоглу, финансовият /и зет на Ердоган/ Берат Албайрак, министърът на отбраната Хулуси Акар, ръководителят на националната разузнавателна агенция Хакан Фидан. Преговорите се състояха в рамките на лидерската среща на НАТО по повод 70-годишнината на алианса.    В последния ден от визитата си в Обединеното кралство Ердоган ще се включи в церемонията по откриването на джамия в Кеймбридж.    НАТО трябва да се реформира в съответствие с произтичащите от тероризма асиметрични заплахи, заяви Реджеп Ердоган преди отпътуването си за Лондон, цитиран от БНР. Според него, ако Гърция предприеме стъпки по отношение на споразумението между Либия и Турция за определяне на морските граници в Източното Средиземноморие, Анкара също си запазва правото да реагира.    Турският лидер поиска безусловна подкрепа за борбата на Анкара с тероризма от съюзниците ѝ в НАТО.  Турция иска сирийските кюрдски Сили за народна защита, които тя смята за клон на ПКК, да бъдат обявени за терористична организация.    Анкара заплаши, че ще блокира плановете на Алианса по отношение на Полша и прибалтийските страни, ако искането ѝ не бъде удовлетворено, но американският секретар по отбраната Марк Еспър се обяви против идеята. Тя не се подкрепя и от други страни.    Турция си запазва правото да предприеме стъпки и незабавно ще направи каквото е необходимо, подчерта Ердоган във връзка с евентуални реакции на Гърция или други страни срещу подписаното миналия понеделник между Либия и Турция споразумение за границите в Средиземно море.    Действията на Гърция, Египет и Кипър няма да повлияят на споразумението между Турция и правителството на националното съгласие в Триполи, допълни турският президент. Той поясни, че гръцкият премиер Кириакос Мицотакис е поискал среща с него в Лондон по въпроса.    По-рано Мицотакис заяви, че Атина ще повдигне въпроса за подписания меморандум между двете страни на срещата в Лондон поради едностранния характер на определяне на морската граница.", "date": "2019.12.04", "title": "Ердоган доволен от срещата на НАТО в Лондон, открива джамия в Кеймбридж "}
{"url": "http://epicenter.bg/article/Komisiya-otkri-osnovaniya-za-impiychmant-na-Tramp/200564/7/0", "text": "Американският президент Доналд Тръмп е възпрепятствал разследването за импийчмънта на Камарата на представителите и е злоупотребил с власт. Това твърди доклад на водената от демократи Комисия по разузнаването.    В доклада, който е дълъг 300 страници, очаквано се казва, че Тръмп е оказал натиск върху Украйна да разследва политическия му съперник Джо Байдън и сина му Хънтър.    В документа се посочва още: \"Президентът е поставил личните си политически интереси над интересите на Съединените щати, опитал е да подкопае целостта на изборния процес в САЩ и е застрашил американската национална сигурност\".    Според комисията, сред използваните методи за възпрепятстване на разследването е и сплашването на свидетели.    Още в понеделник Тръмп заклейми демократите, че умишлено са решили да го атакуват в момент, в който той ще бъде на срещата на НАТО в Лондон. Американският президент за пореден път окачестви разследването като \"позор\".    Белият дом коментира, че докладът е резултат от \"едностранчив измамен процес\", както и че се състои от клевети. Говорителят на президента Стефани Гришам заяви още, че в него няма доказателства.    Очаква се в следващите седмици документа да послужи като основа за формулирането на обвинения за импийчмънт от правната комисия в Камарата на представителите. Ако това се случи и долната камара на Конгреса, доминирана от демократите, приеме текстовете, през януари процедурата ще влезе в Сената, където републиканците имат мнозинство. ", "date": "2019.12.04", "title": "Комисия откри основания за импийчмънт на Тръмп"}
{"url": "http://epicenter.bg/article/Sblasakat-Tramp---Makron---Erdogan-pomrachi-sreshtata-na-NATO/200566/7/0", "text": "Президентът на САЩ Доналд Тръмп и на Франция Еманюел Макрон си размениха остри реплики за бъдещето на НАТО във вторник, след като френският лидер нападна Турция и поиска Алиансът да преосмисли стратегията си, съобщи АФП.    Тристранната битка засенчи началото на срещата на върха на 70-та годишнина на Алианса в Лондон, заплашвайки да извади от релси усилията за показване на единство срещу Русия и Китай.    През последните седмици Макрон се опита да промени дневния ред на срещата, като поиска преглед на „мъртвата“ стратегия на НАТО, но Тръмп – който се похвали, че е принудил държавите-членки да увеличат разходите за отбрана – отвърна на удара.    “Мисля, че това е много обидно”, заяви Тръмп за твърдението на Макрон миналия месец, че НАТО преживява „мозъчна смърт“ и трябва да се съсредоточи повече върху ислямските терористи и върху повторното отваряне на стратегическия диалог с Русия, определяйки го като “много, много гадно изявление”.    “Никой не се нуждае от НАТО повече от Франция”, предупреди Тръмп. “За тях това е много опасно изявление.”    По-късно Тръмп смекчи тона си при съвместна изява с Макрон, но френският лидер защити думите си и обвини Турция, че работи заедно с екстремисти в Сирия.    “Общият враг днес са терористичните групи, които споменах. Съжалявам, че нямаме същото определение за тероризъм“, каза Макрон. Той отбеляза, че Турция е нападнала кюрдските отряди, които подкрепиха съюзниците срещу ИДИЛ и обвини Анкара в работа с приближени на ИДИЛ.    По-късно Макрон и турският президент Реджеп Ердоган се изправиха лице в лице на четиристранни разговори с канцлера на Германия Ангела Меркел и британския премиер Борис Джонсън, а всичките 29 лидери на НАТО бяха поканени на вечеря при кралица Елизабет II в Бъкингамския дворец.    Меркел заяви, че е “сравнително оптимистична” след срещата, но Макрон предупреди, че “не всичко е било изяснено и не са отстранени всички неясноти”. “Има разногласия, избор, който не общ, но трябва да продължим напред. Аз съм прагматик”, каза той.    Ердоган заплаши, че ще блокира усилията на НАТО да увеличи защитата на балтийските държави срещу Русия, освен ако останалите съюзници не обявят кюрдските отряди, които се бориха заедно с американските и френските сили срещу ИДИЛ в североизточна Сирия, за “терористи”.    НАТО изготви план за засилване на защитата на Полша, Естония, Литва и Латвия срещу потенциално нападение от страна на Русия, въпреки че подробностите остават неясни.    Полският президент Анджей Дуда омаловажи спора, като заяви, че вярва, че ще бъде намерено “добро решение”. Но той също призова Макрон да направи „конкретни предложения“ как да подобри съюза.    Генералният секретар на НАТО Йенс Столтенберг поднови собствената си критика към забележките на френския лидер, като заяви, че съюзниците “никога не трябва да поставят под въпрос единството и политическата готовност да бъдат заедно и да се защитават”.    Тръмп защити Столтенберг, като се похвали, че членовете на НАТО масово увеличават разходите си за отбрана благодарение на оказания от него натиск. След това президентът на САЩ повтори дългогодишните си оплаквания относно европейските разходи.    “Когато влязох, бях ядосан на НАТО и сега събрах 130 милиарда долара”, каза Тръмп, позовавайки се на сумата, която Столтенберг обяви, че Канада и европейските членове добавят към бюджетите си за отбрана следващата година.    Руският президент Владимир Путин заяви, че Москва е отворена за сътрудничество с НАТО срещу общи заплахи като тероризма.    В ход, който вероятно ще обезпокои източноевропейските съюзници в НАТО, които се чувстват застрашени от Москва, Макрон изглежда възприемчив към идеята, призовавайки за “стратегически диалог” с Русия.    Срещата на върха е кратка, планирана е само една тричасова сесия, на която се очаква лидерите да подпишат серия от решения, вече взети от министрите на външните работи и на отбраната на държавите-членки на НАТО. Очаква се да бъде одобрен и нов доклад за това как съюзът трябва да подходи към Китай и неговата нарастваща международна увереност.    “Вече разбрахме, че възходът на Китай има последици за сигурността за всички съюзници”, каза Столтенберг.     ", "date": "2019.12.04", "title": "Сблъсъкът Тръмп – Макрон – Ердоган помрачи срещата на НАТО"}
{"url": "http://epicenter.bg/article/Poslanikat-na-Frantsiya-v-Skopie--Ne-spodelyame-obshti-tsennosti-sas-strani-kato-Cherna-gora-/200569/7/0", "text": "Посланикът на Франция в Скопие Кристиян Тимоние заяви, че Франция не иска да споделя суверенитета на Европейския съюз със страни като Черна гора, където богатството е съсредоточено в ръцете на 10-12 семейства и затова Париж иска преразглеждане на правилата на Съюза за разширяване. Това пише македонският вестник „Вечер“, цитиран от \"Фокус\".    На форума за „Защита на европейските ценности в процеса на разширяване“ в Скопие, дипломатът заяви, че „френското мислене е много деликатно. Разширяването достигна своите граници. Прилагаме ли наистина същите процеси за присъединяване?“    Той даде като пример за това Черна гора:  „Дали натрупването на богатство в Черна гора е знак за европейски ценности? Дали това е страна, с която искаме да споделяме нашия суверенитет? Богатството в Черна гора е съсредоточено в ръцете на 10 или 12 семейства. Затова бихме искали отново да разгледаме правилата за разширяване. Става въпрос повече за бюрократично тиктакане, отколкото за значителен напредък“, добави той.  ", "date": "2019.12.04", "title": "Посланикът на Франция в Скопие: Не споделяме общи ценности със страни като Черна гора!"}
{"url": "http://epicenter.bg/article/Putin--Razshiryavaneto-na-NATO-do-ruskite-granitsi-e-potentsialna-zaplaha-za-sigurnostta-ni/200572/7/0", "text": "Остарелите блокови стереотипи на мислене, които са присъщи на НАТО, не могат да бъдат инструмент за сътрудничество в бързо променящия се свят, заяви президентът на Русия Владимир Путин на съвещание за държавните военни поръчки за Военноморския флот (ВМФ), предава ТАСС, цитирана от \"Фокус\".    „Блоковите стереотипи на мислене от изминалите години не могат да бъдат добър инструмент за търсене и приемане на ефективни решения в условията на бързо, стремително променящите се условия на съвременния свят“, подчерта руският лидер.    „Едновременно с това, ние не веднъж сме изразявали готовността си за сътрудничество с НАТО, проявявали сме готовност за сътрудничество с НАТО, проявявали сме готовност за съвместно противодействие на реални заплахи, включително срещу международния тероризъм, локални въоръжени конфликти и опасности от неконтролируемо разпространение на оръжие за масово унищожение“.    Путин подчерта, че Русия многократно е предприемала стъпки за помирение със Северноатлантическия алианс, опитва се да предложи конструктивна програма и дори провеждала съвместни мероприятия. „След 2008 г. обаче нашето сътрудничество всъщност беше намалено, тъй като Алиансът действаше срещу некоректно спрямо Русия, можем да кажем и грубо, без да отчита интересите на Руската Федерация, имам предвид партньорското взаимодействие, което предложихме“, заяви руският президент.    Путин отбеляза, че насочва вниманието на срещата към въпроси, свързани с НАТО, тъй като срещата на върха на Северноатлантическия алианс, посветена на 70-годишнината от неговото формиране, се провежда в Лондон на 3-4 декември.    Държавният глава припомни, че НАТО е създадено на 4 април 1949 г. като основен компонент на разпалващата се Студена война и противопоставяне на Съветския съюз. „Сега, както знаете, няма Съветски съюз.  Няма Варшавски договор, тоест военен пакт, който е създаден в отговор на създаването на НАТО, а НАТО не само съществува, но и се развива“, отбеляза руският лидер, припомняйки, че към момента на създаването на тази структура тя включваше 12 държави, а сега тя вече е от 29 члена. Освен това, според Путин, общите военни разходи на страните от алианса представляват над 70% от общите военни разходи в света. Въпреки това, той заяви, че се надява, че „интересите на общата сигурност, стабилно и мирно бъдеще за планетата ще надделеят“.    Днес трябва да приемем, че разширяването на НАТО, развитието на военната му инфраструктура в близост до руските граници е една от потенциалните заплахи за сигурността на страната ни“, заключи Путин.", "date": "2019.12.04", "title": "Путин: Разширяването на НАТО в близост до руските граници е потенциална заплаха за сигурността ни"}
{"url": "http://epicenter.bg/article/Chehiya-shte-vrashta-subsidii-zaradi-konflikt-na-interesi-na-premiera-Babish-/200576/7/0", "text": "Европейската комисия реши, че Чехия трябва да върне стотици милиони крони европейски субсидии, след като министър-председателят Андрей Бабиш не успя успешно да се отдели от компаниите, които получават средствата, предава Reuters, като се позовава на информация на чешки уебсайтове.    Това може да постави друг европейски лидер в конфликт с изпълнителната власт и да повлияе негативно върху “Agrofest”, големият конгломерат на Бабиш, изграден за повече от две десетилетия, преди той да го вложи в доверителни фондове през 2017 г.    „Андрей Бабиш все още е собственик на холдинга “Agrofest” и от февруари 2017 г. също на двата доверителна фонда, които имат пряк контрол и икономически интерес за успеха на холдинга“, съобщава докладът на Европейската комисия, цитиран от вестник “Деник Н“ (Denik N).    Предварителните заключения на одита, изтекли в медиите през юни, съобщават, че 451 милиона крони субсидии от ЕС са предоставени неправилно на “Agrofest”, предизвиквайки конфликт на интереси, както и други нередности.     ", "date": "2019.12.04", "title": "Чехия ще връща субсидии заради конфликт на интереси на премиера Бабиш "}
{"url": "http://epicenter.bg/article/Pedro-Sanches-obyavi-tezi--koito-otrichat-dokazatelstvata-za-klimatichnite-promeni--za--shepa-fanatitsi--/200578/7/0", "text": "Конференцията на ООН за климатичните промени бе открита в Мадрид в понеделник, след като бе преместена в испанската столица от Сантяго де Чили, който трябваше да я отмени заради насилието по улиците на града. Преди това Бразилия се отказа от плановете си да приеме мероприятието, пише испанският ежедневник El Pais, цииран от \"Фокус\".    „Искаме ли да ни запомнят, като поколението, което си е заровило главата като щраус, докато планетата гори?“, попита в началото на срещата генералният секретар на ООН Антонио Гутериш.    На мероприятието се събраха 25 хиляди делегати от около 200 страни и то ще продължи от 2 до 13 декември. Идеята е да се потърсят споразумения за справяне с ефектите от глобалното затопляне и сдържането му в управляеми граници.    В изказване на конференцията, домакинът – испанският премиер Педро Санчес от местната Социалистическа партия, заяви: „През тези дни Мадрид ще бъде столицата на борбата срещу климатичните промени. Но преди всичко, той иска да бъде столицата на диалога и думите“.    „От години циркулират няколко версии за отричане на климатичните промени. Днес, за щастие, само шепа фанатици отричат доказателствата“, добави той. „Никой не може да избяга от това предизвикателство сам. Няма стена, която може да защити която и да е страна, независимо колко е могъща“.    „Ако Европа оглави индустриалната революция, Европа трябва да оглави усилията по декарбонизация. В момент, белязан от мълчанието на някои, Европа има много какво да каже“, подчерта Санчес. „Борбата срещу климатичните промени изисква да се премине от думи към действия“.    Изданието коментира, че „срещата, която остава под председателството на Чили, се провежда в момент, когато има забележима липса на международно лидерство в борбата срещу климата.\"    Президентът на САЩ Доналд Тръмп предприе първите стъпки за изкарването на страната му от Парижкото споразумение (за климата), Китай не показва интерес в това да намали емисиите си от парникови газове, а Русия все още не е показала пред ООН програмата си за намаляването им.    Страните-членки на Европейския също не са се съгласили с целта за нулеви въглеродни емисии до 2050 година.  ", "date": "2019.12.04", "title": "Педро Санчес обяви тези, които отричат доказателствата за климатичните промени, за „шепа фанатици“ "}
{"url": "http://epicenter.bg/article/Putin-i-Fon-der-Layen-se-razbraha-da-razvivat-prekiya-dialog-mezhdu-Rusiya-i-ES-/200592/7/0", "text": "Руският президент Владимир Путин разговаря с председателя на Европейската комисия Урсула фон дер Лайен и я поздрави за новата й длъжност, пише европейската редакция на Politico, като се позовава на информация на Кремъл.    И двете страни отбелязаха, че за общите дългосрочни интереси е важно да се намери позиция по ключови теми от европейския и международен дневен ред, да се развие прекият диалог, въпреки досегашния труден период в отношенията между Русия и Европейския съюз.    Двамата лидери обсъдиха и предстоящата среща на върха в нормандския формат в Париж, където президентите на Русия и Украйна ще се срещнат с канцлера на Германия Ангела Меркел и френския президент Еманюел Макрон в опит да се продължат с досега неуспешния мирен план за прекратяване на конфликта в Източна Украйна.    От Кремъл съобщиха, че Путин е провел телефонен разговор и с предишния председател Жан‑Клод Юнкер. Те се съгласиха „да продължат да поддържат лични контакти“.     ", "date": "2019.12.04", "title": "Путин и Фон дер Лайен се разбраха да развиват прекия диалог между Русия и ЕС "}
{"url": "http://epicenter.bg/article/Deputatite-reshiha-minimalniyat-razmer-na-pensiyata-za-stazh-i-vazrast-da-bade-250-lv-/200577/2/0", "text": "Депутатите решиха от 1 юли 2020 г. минималният размер на пенсията за стаж и възраст да бъде 250 лв., предаде репортер на Агенция „Фокус“.    Това се случи след като народните представители приеха текстове от Закона за бюджета на ДОО. Считано от 1 януари до 30 юни 2020 г. минималният размер на пенсията за стаж и възраст ще бъде 219,43 лв.  Предложението за минимален размер на пенсията за стаж и възраст от 1 юли 2020 г. обаче претърпя промяна. Първоначално то бе в размер на 234, 12 лв.    Между двете четения управляващата коалиция предложиха от 1 юли следващата година минималният размер на пенсията да бъде в размер на 250 лв. и предложението им бе подкрепено от пленарна зала. От опозицията в лицето на БСП поискаха минималната пенсия да бъде от 250 лв. още от 1 януари 2020 г., а от 1 юли размерът й да бъде 300 лв. Предложенията на социалистите обаче бяха отхвърлени. ДПС също бяха направили предложение пенсията да бъде 250 лв. от 1 януари 2020 г., а не от 1 юли, както предлагат управляващите, но и тяхното предложение бе отхвърлено.", "date": "2019.12.04", "title": "Депутатите решиха минималният размер на пенсията за стаж и възраст да бъде 250 лв."}
{"url": "http://epicenter.bg/article/Premierat-Borisov--Ot-dnes-Sofiya-ima-nay-visokiya-krediten-reyting-ot-stolitsite-na-Balkanite/200579/2/0", "text": "От днес София има най-високия кредитен рейтинг от столиците на Балканите, ще слушаме бележките на критиците ни, когато те постигнат такива резултати. Това каза премиерът Бойко Борисов по време на редовното правителствено заседание, предаде репортер на Агенция „Фокус“.    Той напомни, че освен това, международната рейтингова агенция „Стандарт енд Пуърс“ е повишила кредитния рейтинг и на България и посочи, че тази оценка е подарък за критиците на правителството и ГЕРБ.   Международната рейтингова агенция S&P Global Ratings повиши дългосрочния кредитен рейтинг на София от 'BBB- на 'BBB с положителна перспектива, съобщиха по-рано от Столичната община.    Според анализаторите, след преминалите местни избори в управлението на София има приемственост, която ще осигури по-нататъшната финансова стабилност и поддържаната висока ликвидност.   Международната кредитна агенция очаква Столична община да продължи да осигурява високото ниво на собствени приходи, както досега. „Това са най-добрите отговори на най-голямата световна кредитна агенция, която оценява градовете и София от днес има най-високия рейтинг на всички столици на Балканите. Това им го подаряваме на нашите критици. Когато те постигнат такива резултати, правителството и държавата да имат най-високия рейтинг на Балканите, а и в сравнение с Русия, Турция и Унгария, а столицата ни да е на първо място сред всички останали, тогава още по-внимателно ще им слушаме критичните бележки. Но чак тогава“, добави още Борисов.  ", "date": "2019.12.04", "title": "Премиерът Борисов: От днес София има най-високия кредитен рейтинг от столиците на Балканите!"}
{"url": "http://epicenter.bg/article/Boyko-Borisov--Day-bozhe-da-vali-snyag--shte-go-chistim/200584/2/0", "text": "Освобождаваме Ирена Соколова и назначаваме Емил Костадинов за областен управител на Перник, обяви премиерът Бойко Борисов по време на редовното правителствено заседание, цитиран от „Фокус“.  „Когато направим грешка, си я поправяме по един начин“, посочи Борисов.   В началото на заседанието на кабинета Бойко Борисов поиска да получи информация за проблемите с водоподаването в Перник. „Дай, Боже, да вали все повече сняг, ще го чистим, но вода трябва“, коментира премиерът.    Министърът на околната среда и водите Нено Димов обяви, че в петък е направена проверка на ситуацията в Перник заради проблемите с водоподаването.  „След пломбирането на помпената станция притокът към язовир „Студена“ е по-голям от разхода, който е за първите два дни. На пречиствателната станция са били сложени и лепенки на ВиК за прекратяване на подаване на вода към промишлените предприятия. Басейнова дирекция също е сложила пломби, за да се гарантира, че няма да се употребява за промишлени цели. Благоприятните метеорологични условия също играят роля в покачването на водите, но засега можем да считаме, че притокът е по-голям от разхода“, докладва Нено Димов. При направената миналата седмица проверка е било установено, съобщи министърът, че от помпената станция, която подава вода към Радомир, според месечните графици само при аварийни ситуации, за които не са били уведомявани, е имало подаване на вода.    „В момента не можем да установим точно колко, но в понеделник поискахме информация за отокът, който е използван, за да може експертите да се опитат по обратна линия да установят колко е ориентировъчното количество вода, което е подавано и за какъв период от време. Освен това се установи, че е махнато разходомерното устройство на водомера. Разписали сме незабавно поставяне, според законовите срокове, за да може да се отчита точно какво количество вода се подава на град Перник във връзка с режима“, допълни министър Нено Димов.  Петя Аврамова, министър на регионалното министерство обясни на всички свои колеги какъв режим е въведен в Перник поради липсата на достатъчно вода.    За справяне с кризата в Перник се търсят алтернативни източници на вода, обясни Аврамова. „Днес в 15 часа ще се разгледат на експертно ниво предложенията, които се направят. Ако се сметне, че е удачно ще бъдат въведени, ще направим доклад. Едно от предложенията е за сондиране, друго е за използване на вода от карстови източници“, информира министър Аврамова.    Има увеличение на броя на авариите с въвеждането на двуразовия режим, съобщи обаче тя.  На въпрос на Борисов как протича почистването на пътищата в страната, министър Аврмова информира, че всички пътнопочистващи фирми имат готовност, засега няма проблеми и кризи в нито едно населено място.    Министърът на икономиката Емил Караниколов коментира също темата за язовирите. Той съобщи, че от 418 язовира на 182 се искат документи за започване на ремонтните дейност. На 10 вече са направени строителните площадки, при другите ремонтните дейности ще започнат до края на февруари.  ", "date": "2019.12.04", "title": "Бойко Борисов: Дай, Боже, да вали сняг, ще го чистим! (ВИДЕО)"}
{"url": "http://epicenter.bg/article/Deputatite-glasuvat-na-vtoro-chetene-byudzheta-za-dogodina/200562/2/0", "text": "Народното събрание ще гласува окончателно бюджета за следващата година. Финансовото министерство предлага той да бъде балансиран, т.е. държавата да изхарчи толкова колкото е събрала - в случая 46,8 млрд. лева.    Заложеният икономически растеж е в рамките на 3,3 на сто, безработицата - 4,1%, а инфлацията - малко над 2.    Приоритетни сектори остават образованието, здравеопазването и отбраната. Увеличението на доходите се осигурява с повишаване на заплатите в бюджетния сектор с 10% и с ръст на минималната работна заплата на 610 лв.    Преди да се захванат с бюджета за 2020 г., депутатите ще довършат и бюджета на държавното обществено осигуряване. Снощи те преустановиха разглеждането му след скандал в пленарната зала заради размера на минималната пенсия.  ", "date": "2019.12.04", "title": "Депутатите гласуват окончателно на второ четене бюджета за 2020"}
{"url": "http://epicenter.bg/article/Osvobozhdavat-oblastniya-upravitel-na-Pernik/200563/2/0", "text": "Правителството трябва да освободи от поста областен управител на Перник Ирена Соколова заради кризата с водата в града. Министрите се събират за редовното си заседание.   В неделя премиерът Бойко Борисов каза, че Соколова е уведомена за промяната. Той обясни тогава, че е имало градове и области с повече проблеми, те са харчили разумно и режимът на водата при тях е паднал.    В Перник вода има по десет часа в денонощието заради пресъхването на язовир „Студена”. Преди време правителството отпусна 2,7 млн. лв. за Община Перник за проект, свързан с реконструкция на пречиствателната станция за питейни води, която обслужва Перник и околните села.", "date": "2019.12.04", "title": "Кабинетът освобождава областния управител на Перник Ирена Соколова"}
{"url": "http://epicenter.bg/article/Yasen-Todorov--Ot-Tsatsarov-shte-tryabva-da-se-strahuvat-hora--koito-narushavat-zakona/200565/2/0", "text": "Сотир Цацаров притежава и административен, и професионален капацитет да извади КПКОНПИ от летаргията, в която се намира. Фактът, че мониторингът над България е на път да падне, до голям степен се дължи постигнатото през последните 10 г., в 7 от които Цацаров беше главен прокурор. Това каза бившият член на ВСС Ясен Тодоров в ефира на БТВ.    Стана ясно, че ние не искаме да направим съдебна реформа, ние не можем да сме правова държава. Затова в един момент се стигна до този дипломатически ход след приемането ни в ЕС. Това заяви адвокат Михаил Екимджиев. Той добави, че Сотир Цацаров ще бъде бухалка на властта.    С тези твърдения не се съгласи опонентът му. „Ако беше така мониторингът щеше да падне и за Румъния. Това, което постигнахме на много хора не им харесва“, допълни Тодоров.    КПКОНПИ по дефиниция беше създадена в изпълнение на европейските препоръки за борба с корупцията по висшите етажи на властта. Тя се занимава само с дребни чиновници, но с никой значим политик, подчерта Екимджиев.    „КПКОНПИ е отнела имущество в пъти надвишаващо бюджета на комисията. Тя не отнема имуществото, а разследва, след което съдът решава дали има доказателства. Доколкото познавам г-н Цацаров той ще работи обективно и от него ще трябва да се страхуват хора, които нарушават закона и са незаконно забогатели“, изтъкна Тодоров.   Екимджиев предупреди, че тази комисия съсипва животи. „Отправят се обвинения, запорират се сметки и хората не могат да се защитят“.  ", "date": "2019.12.04", "title": "Ясен Тодоров: От Цацаров ще трябва да се страхуват хора, които нарушават закона"}
{"url": "http://epicenter.bg/article/Ogranicheniya-za-MPS-ta-nad-12-tona-v-Oblast-Smolyan-i--quot-Predela-quot-/200567/2/0", "text": "Първи по-сериозни пътни ограничения заради зимната обстановка. Тази нощ от Пътната агенция въведоха ограничения за всички МПС-та над 12 тона на територията цялата Смолянска област.    Ограничава се движението и през проход \"Предел\" отново за превозни средства над 12 тона поради обилен снеговалеж.    Тази нощ пътят Симитли-Кресна остана затворен за часове наред заради катастрофа, но движението вече е възстановено. Няколко по-сериозни пътни инцидента станаха вчера на различни места в страна с падането на първия сняг.  Снеговалежите почти навсякъде през нощта спряха, а днес се очакват положителни температури. ", "date": "2019.12.04", "title": "Ограничения за МПС-та над 12 тона в Област Смолян и \"Предела\""}
{"url": "http://epicenter.bg/article/Kolyo-Kolev--Ochakvam-oshte-ostavki-v-kabineta/200568/2/0", "text": "Очаквам още оставки, както на високо ниво, така и на по-ниско. Това, което пречи на г-н Борисов да изпусне парата е, че ще има проблеми с коалиционните си партньори, но проблемните са Министерство на околната среда и водите и Министерство на здравеопазването.   Това заяви в ефира на БНТ социологът Кольо Колев по повод назначението на Деница Сачева като социален министър.    Според политолога проф. Антоанета Христова не може да се направи прогноза кой друг ще си тръгне. \"В ГЕРБ тече осмисляне, защото трябва да се дадат ясни послания в обществото. На Деница Сачева ще ѝ е много трудно\", смята още тя.  Според Колев Бисер Петков е професионалист и си е разбирал от материята. \"Това не беше освобождаване поради некадърност, а по политически причини. Не виждам да трябва да се правят някакви нови политики\", коментира той.    Христова е на мнение, че проблемите, които са най-чуваеми в момента са тези на хората в неравностойно положение и ниските пенсии. \"Темата е много сериозна и в системата за заплащане - много бързо се приближава минималната заплата до средната. Правителството осъзнава необходимостта от промяна, но има сблъсък с коалиционните партньори\", категорична е политоложката.    Според Колев инфлацията ще изяде вдигането на пенсиите. \"Това може да се реши единствено и само с преизчисляването им, а не с увеличаването им. Обричаме ги тези хора на мизерно съществуване, това е тежък удар срещу тях. Икономическото развитие също води до това. Да, това ще струва пари и ще има икономически последствия, но трябва да се направи, а не да се купуват самолети например. Защото коледните добавки от 40 лева не решават нищо, тези хора едва съществуват\", категоричен е Колев.  ", "date": "2019.12.04", "title": "Кольо Колев: Очаквам още оставки в кабинета"}
{"url": "http://epicenter.bg/article/Rumen-Radev-shte-govori-na-sreshtata-na-varha-na-NATO-/200585/2/0", "text": "Днес е вторият и по-съществен ден от срещата на високо равнище на НАТО, посветена на 70-ата годишнина от учредяването на организацията. Българският президент Румен Радев ще направи изявление в рамките на срещата на лидерите на 29-те страни членки. Той има планирани и две двустранни срещи - със словашкия президент Зузана Чапутова и премиера на Испания Педро Санчес. Румен Радев е поканен и на работен обяд от американския президент Доналд Тръмп, заедно с още 8 лидери на страни от НАТО, предава БНР.   Срещата на върха на НАТО не трябва да се превръща във вътрешнополитическа трибуна, а да допринася за укрепване на единството и повишаване на сигурността. Проблемите и съществуващите противоречия обаче трябва да се поставят откровено и да има конструктивен дебат, какъвто очакваме. Това заяви президентът Румен Радев преди началото на Срещата на държавните и правителствените ръководители на държавите-членки на НАТО в Лондон, съобщиха от прессекретариата на държавния глава.    Президентът посочи, че преди пет години всички държави-членки са поели ангажимент разходите за отбрана да бъдат увеличени, но това трябва да стане прозрачно и ефективно. „Тук количественият критерий не трябва да бъде единствен измерител, важно е и по какъв начин тези вложени пари се трансформират в отбранителни способности и не по-малко важно е те да допринасят и за собственото икономическо развитие и за укрепване на социалните системи, а не за тяхното изтощаване“, подчерта още президентът Румен Радев.  Лидерите на страните членки на НАТО пристигнаха в луксозния хотел “The Grove“ край лондонското предградие “Уотфорд“, където ще се проведат официалните разговори.    Генералният секретар на НАТО Йенс Столтенберг, който приветства гостите още от рано сутринта, даде изявление преди официалното заседание, в което подчерта:    \"Това, което виждаме, е, че Северна Америка и Европа работят много повече заедно, отколкото преди в продължение на много, много години. Трябва да помните, че НАТО е единственото място, където Северна Америка и Европа се срещат всеки ден, за да обсъждат и предприемат общи действия по въпроси на сигурността\".        Остра реплики си размениха американският президент Доналд Тръмп и френският му колега Еманюел Макрон. Прецизно аранжираната среща, целяща да покаже единство, не успя да скрие дълбоките различия между членовете на НАТО. Макар бъдещето на блока да не се поставя под въпрос, има големи различия около последните военни действия на Турция в Северна Сирия, размера на заделяните средства за отбрана от отделните страни и коментарите на Макрон, че \"НАТО е в мозъчна смърт\". След като Тръмп се изказа по редица въпроси, включително и за това, че няма да се меси в британските избори, той се накара на Макрон за обидните коментари, че „НАТО е в мозъчна смърт“. Макрон обаче не се отрече от думите си и дори каза, че европейските държави трябва да играят по-голяма роля в НАТО, за да бъдат по-малко зависими от Съединените щати.    На най-очакваната среща по време на форума – между Еманюел Макрон, Ангела Меркел и Борис Джонсън и турския президент Реджеп Тайип Ердоган - посветена основно на Сирия, бе взето решение да се спрат нападенията срещу цивилни в тази страна. Преди това Макрон не спести критичните думи към Ердоган за поведението на Турция като страна членка на НАТО.    Накрая Тръмп заплаши със санкции страните от НАТО, които не дават достатъчно пари за организацията. Може би не е изненада, че Тръмп планира да даде днес работен обяд на лидерите на 9 страни членки, сред които България. Те са единствените в НАТО, които заделят исканите 2 процента от брутния вътрешен продукт за отбрана.        По-късно лидерите на НАТО в рамките на три часа ще обсъдят широк кръг от въпроси, сред които кибернападенията и стратегическата заплаха, която представлява Китай.    Британският премиер Борис Джонсън припомни на лидерите на НАТО, че ангажиментът им да са защитават едни други е в сърцевината на политиката на блока и че става дума за защитата на близо милиард души на принципа \"един за всички, всички за един\".  ", "date": "2019.12.04", "title": "Румен Радев е поканен на работен обяд от американския президент Доналд Тръмп"}
{"url": "http://epicenter.bg/article/380-lv--ostava-razmerat-na-parichnoto-obezshtetenie-za-otglezhdane-na-dete-do-2-g-/200586/2/0", "text": "380 лв. остава размерът на паричното обезщетение за отглеждане на дете до 2 г. през 2020 г. Това решиха депутатите след като приеха текстове от Закона за бюджета на ДОО за следващата година, предаде репортер на Агенция „Фокус“.   \"За\" предложението гласуваха 117 народни представители, \"против\" - 77 и \"въздържали се\"- 7. През 2019 г. размерът на майчинските също бяха 380 лв.  От БСП предлагаха размерът на обезщетението да е 650 лв., а от „Воля“ да е в размер на минималната заплата. Предложенията им не бяха приети от пленарна зала.", "date": "2019.12.04", "title": "380 лв. остава размерът на паричното обезщетение за отглеждане на дете до 2 г."}
{"url": "http://epicenter.bg/article/Borisov--Davame-16-mln--dopalnitelno-za-podmyana-na-dvigatelite-na-8-samoleta--dokato-F-1-pristignat/200587/2/0", "text": "Одобряваме допълнителен разход в бюджета на Министерство на отбраната за 2019 г. – 16 милиона лева за 8 самолета МиГ-29 да им бъдат подменени двигателите, докато дойдат F-16. Това каза премиерът Бойко Борисов по време на редовното правителствено заседание, предаде репортер на Агенция „Фокус“. Бойко Борисов отбеляза, че парите се отпускат, за да може българските летци да упражняват задълженията си безпроблемно и да бъдат сигурни.    Борисов посочи и че на Срещата на НАТО в Лондон, която продължава и днес, България ще бъде хвалена за всичко това, което е направила като член на Алианса. „България е втора по изпълнението на критериите на НАТО за тези година с 3,1 процента от БВП“, припомни премиерът.   В правителственото решение се казва, че с 16 000 000 лв. по бюджета на Министерството на отбраната ще се осигури летателната годност на самолети МиГ-29.    С изпълнението на приетия от Министерски съвет акт ще се създадат необходимите условия Военновъздушните сили да поддържат способности за контрол на въздухоплаването и гарантиране на въздушния суверенитет (Air Policing), за прилагане на механизмите на колективната отбрана на НАТО и общата политика за сигурност и отбрана на Европейския съюз.    Необходимите средства за изпълнението на проекта са за сметка на предвидените за целта разходи по централния бюджет за 2019 г.   ", "date": "2019.12.04", "title": "Борисов: Даваме 16 млн. допълнително за подмяна на двигателите на 8 МиГ-29, докато F-16 пристигнат"}
{"url": "http://epicenter.bg/article/Dragomir-Stoynev--Da-uvelichim-pomoshtite-za-otglezhdane-na-dete-ot-smeshnite-380-lv--na-650-lv-/200588/2/0", "text": "„Считам, че трябва да дебатираме предложението ни за увеличение на помощите за отглеждането на дете между 1 и 2 години, защото имаме проблем от националната сигурност – ние просто изчезваме като нация. Няма друга държава, която толкова бързо да се топи. Не смятам, че е такъв голям проблем на бюджета – да не можем да осигурим тези средства за отглеждане на дете между 1 и 2 години, защото става въпрос за бъдещето на тази страна. Искаме да вдигнем тези помощи от смешните 380 лева на минималната работна заплата“. Това заяви от трибуната на Народното събрание зам.-председателят на ПГ на „БСП за България“ Драгомир Стойнев. По думите е нормално държавата да отговори подобаващо в този период за отглеждане на детето, когато този човек е бил коректен към осигурителната система.  „Нашето предложение е обезщетението за отглеждане на дете от 1 до 2 годишна да бъде обвързано с минималната работна заплата – или да бъде увеличено на 650 лева за 2020 година. Тук става дума за обезщетения за отглеждане на деца за майки с осигурителна история, които имат осигурителни права“. Това заяви депутатът от „БСП за България“ Виолета Желева.   „Няма механизъм, който справедливо да регламентира това обезщетение през годините. Това обаче не бива да бъде оправдание да бъдат пренебрегвани тези осигурителни права и да се замразяват тези обезщетения на безумно ниско ниво – 380 лева. - Това ниво е близко до линията на бедност“, категорична бе Желева.        \"Бюджетът за Държавното обществено осигуряване разглежда един от основните социални проблеми, свързан не само с размера на пенсиите, а и с основната политика по отношение на демографското състояние на България. Вие всички знаете таблиците, които отреждат на България начело на всички негативни класации по отношение на демографските показатели, по отношение на смъртност, раждаемост, миграция, доходи, бедност, размер на пенсии - всичко това, което определя състоянието на България в демографска криза. Днес ние предлагаме пакет от мерки за справянето с тези въпроси, които предлагаме вече трета поредна година. Предлагаме увеличаване на обезщетенията за майките за отглеждане на деца от една до две години, защото тяхното състояние в малките общини е изключително тревожно\". Това каза Весела Лечева, народен представител от ПГ \"БСП за България\". Тя призова поне новият социален министър Сачева да сподели своята политическа воля, поради нежеланието на парламентарната група от управляващото мнозинство да участва в дебата.        \"Каква е философията на социалната политика в България? Защото министерството не е само на социалната политика, а и на труда. Между тези две области трябва да има връзка. Вие казахте, че целта е на социалната политика е да се постигнат някои баланси. Балансите в обществото по отношение на доходите и неравенството са изначално нарушени. Те са нарушени от господството на пазарните отношения, от неравенствата в доходите и възможностите и в експлоатацията на човешкия труд. След като казвате, че в бюджета са важни не числата, а разумът, след като не може за пенсионерите и след като не може и за майките - не може за старите, не може и за младите, към кого не насочена социалната политика?\"   С тези думи се обърна Валери Жаблянов, народен представител от ПГ \"БСП за България\", към социалния министър Деница Сачева.", "date": "2019.12.04", "title": "Драгомир Стойнев: Да увеличим помощите за отглеждане на дете от смешните 380 лв. на 650 лв."}
{"url": "http://epicenter.bg/article/Pravitelstvoto-otpusna-3-7-mln--lv--za-borba-s-Afrikanskata-chuma-po-svinete-/200602/2/0", "text": "Дават се допълнително 22 250 000 лева за изграждане на национална пътна карта за научна инфраструктура, решиха министрите   Правителството одобри допълнителни трансфери по бюджета на Министерството на земеделието, храните и горите за 2019 г. Финансовият ресурс е в размер на 3.7 млн. лв. и е предназначен за превантивни мерки и действия по предотвратяване разпространението на заболяването Африканска чума по свинете (АЧС) в страната. Това съобщиха от правителствената информационна служба.    Средствата ще бъдат използвани за съфинансиране от страна на България за спешните мерки за борба с АЧС.        Правителството прие проект на Национална програма „Цифрова България 2025“, както и Пътната карта за нейното изпълнение.  Документът определя условията за изграждане на иновативна цифрова инфраструктура, използване на електронни услуги и увеличаване на цифровите умения. Програмата е базирана на новите европейски стратегически и програмни насоки за постигане на интелигентен, устойчив и ориентиран към цялото общество цифров растеж.  Целта на „Цифрова България 2025“ е да утвърди пакет от мерки, които да гарантират силна, конкурентоспособна икономика, основана на данни, за да може да се оползотвори потенциалът на иновативните технологии като компютърни услуги в облак, големи данни, изкуствен интелект, блокчейн и др.  Насърчаването на сигурна кибер екосистема и справянето с предизвикателствата пред кибер сигурността са сред основните насоки на документа.        Със свое решение Министерският съвет определи административните органи, чиито информационни системи ще бъдат поддържани от „Информационно обслужване“ АД. Дружеството ще изпълнява функциите на системен интегратор.    Използването на потенциала и опита на „Информационно обслужване“ АД, доказан и в дългогодишната му дейност по системна интеграция, ще гарантира постигането на целите, заложени в Закона за електронното управление (ЗЕУ). Сред тях са реализирането на ефективно електронно управление при интеграция и съвместимост на всички електронни системи на субектите на ЗЕУ, както на хоризонталните системи за е-връчване и е-идентификация, така и на обмена на документи изцяло по електронен път.        Министерският съвет одобри Ръководство за извършване на предварителна оценка на въздействието. Оценката на въздействието е в основата на доброто управление и следва да гарантира, че процесът на вземане на решения и приемане на законодателство се базира на доказателства и данни, събрани и анализирани по ясни правила и при спазване на стандарти за прозрачност.  Одобряването на отделно ново ръководство ще съдейства в максимална степен за преодоляване на практическите затруднения, срещани в хода на извършване на оценка на въздействието. Ръководството ще подпомага реално процеса по вземане на решения при спазване на устойчивост на политиките, с прилагане на аналитични подходи за изследване на възможните икономически, социални, екологични и други последици. В него са включени методи за изследване на разходите, ползите и рисковете от различни варианти на действие при разрешаване на съществуващи проблеми.  Ръководството за извършване на предварителна оценка на въздействието ще бъде публикувано на Портала за обществени консултации.        Правителството прие решение за освобождаване на Ирена Соколова от длъжността областен управител на област Перник и за назначаване на Емил Костадинов на поста.    Емил Костадинов е завършил ВТУ „Тодор Каблешков“ – София с магистърските специалности „Транспортен мениджмънт“ и „Автоматизирано проектиране в машиностроенето“, има придобита образователно-квалификационна степен „магистър“ и по специалността „Национална сигурност и отбрана“ от Военната академия „Георги Раковски“ – София. Работил е в Областно пътно управление – Перник, а в периода ноември 2015 г. – октомври 2019 г. е бил кмет на кметство „Изток“, община Перник.        Министерският съвет прие Постановление от 01.01.2020 г. да бъде закрит Дома за медико-социални грижи за деца /ДМСГД/ - Видин и на негово място да бъде открит Център за комплексно обслужване на деца с увреждания и хронични заболявания.  Функционалната необходимост от съществуването на ДМСГД - Видин отпада поради факта, че провежданата активната политика за деинституционализация доведе до прогресивно намаляване на броя на децата, отглеждани в дома. При стартиране на процеса по деинституционализация през 2009 г. в ДМСГД-Видин са отглеждани 71 деца, а към средата на 2019 г. е останало само 1 дете, за което през м. юли е осигурена семейна среда и също е изведено от дома.  Към 31.07.2019 г. в ДМСГД - Видин няма настанени деца и няма да бъдат настанявани, защото съгласно приетия през 2019 г. Закон за социалните услуги всички ДМСГД трябва да бъдат закрити най-късно до 31.12.2020 г.    Анализът на дейностите, осъществявани в ДМСГД-Видин и резултатите от изпълнените проекти в рамките на процеса на деинституционализация в национален мащаб показва, че за осигуряване на необходимата подкрепа за семействата и грижи за децата, в т.ч. за децата с увреждания, е необходимо да бъдат осигурени допълнителни здравни услуги, съпътстващи социалната система, с които да се подкрепят семействата при отглеждането на децата с увреждания и хронични заболявания. По тази причина ще бъде създаден Център за комплексно обслужване за деца с увреждания и хронични заболявания в област Видин, чрез който да се осигури необходимата подкрепа за 471 деца до 16 годишна възраст, които са с над 50% вид и степен на увреждане. Част от тези деца до момента са получавали ежедневна рехабилитация и физиотерапия, логопедични и психологични услуги в ДМСГД-Видин.    С разкриването на Център за комплексно обслужване на деца с увреждания и хронични заболявания в гр. Видин ще създадат условия за предоставяне на комплексни здравни услуги за децата с увреждания и техните семейства.  За децата, които се нуждаят от грижа извън семейството, такава ще бъде осигурявана посредством алтернативни социални услуги за деца.        Общините Борован, Бобовдол, Костинброд, Ботевград и Рила ще могат да реализират проекти по Програмата за трансгранично сътрудничество ИНТЕРРЕГ - ИПП България - Сърбия 2014-2020 г. Това става възможно след решение на Министерския съвет за одобрение на промяна на Програмата.  Изменението е предложено от Управляващия орган в резултат на извършен вътрешен анализ на изпълнението в периода май - юли 2019 г. С оглед постигане на целевите стойности на индикаторите се предлага преразпределяне на ресурс от приблизително 2,03 млн. евро от Приоритетна ос 2 „Младежи“ към Приоритетна ос 3 „Околна среда“. В резултат на изменението ще се финансират допълнително петте проекта, включени като резерви по Втората покана за набиране на проектни предложения. Това ще допринесе за постигане на заложените цели по Програмата за периода 2014-2020 г.  Промените са свързани и с промяна в начина на представяне на финансовите показатели към Рамката за изпълнение на Програмата.        Правителството одобри Постановление за изменение и допълнение на Тарифа за таксите, които се събират от Български институт по метрология (БИМ). Целта е да се преодолее несъответствието с разпоредби за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин.  Допълнението на Тарифата ще даде на заинтересованите страни възможността да планират и оптимизират разходите си чрез заплащане на предварително определени такси, които са в съответствие с Методиката за определяне на разходоориентиран размер на таксите от Закона за ограничаване на административното регулиране и административния контрол върху стопанската дейност.        Министерският съвет прие вътрешнокомпенсирани промени на утвърдените разходи по области на политики/бюджетни програми по бюджета на Министерството на отбраната за 2019 г. Намаляват се утвърдените разходи по „Политика в областта на отбранителните способности“, бюджетна програма „Административно осигуряване, инфраструктура и управление на риска“, показател „Персонал“ с 3 712 000 лв. и се увеличават утвърдените разходи по „Политика в областта на съюзната и международната сигурност“, бюджетна програма „Военна информация“, показател „Персонал“ с 3 712 000 лв. с цел изплащане на възнаграждения, дължимите за тях осигурителни вноски и обезщетения на военнослужещи през 2019 г.  Правителството одобри също така вътрешнокомпенсирани промени бюджетите на Министерството на вътрешните работи и на Министерството на икономиката за 2019 г. Целта на промените е да бъдат отразени извършените промени по области на политики, по бюджетни програми и по показатели по бюджета на двете ведомства за настоящата година.  Вътрешнокомпенсирани промени на утвърдените разходи по области на политики/бюджетни програми се правят и по бюджета на Министерския съвет за 2019 г. Промените са в рамките на утвърдените разходи по бюджета на МС за настоящата година.        Министерският съвет одобри увеличение с 22 250 000 лева на разходите за изграждане на Национална пътна карта за научна инфраструктура. Средствата ще бъдат преведени допълнително по бюджета на Министерство на образованието и науката, за да се осигури доизграждане и модернизиране на научните комплекси от националната карта.  През 2018 г. чрез националния бюджет МОН за първи път осигури средства в размер на 10 671 137 лв. за обезпечаване на дейностите за преструктуриране и модернизиране на научната инфраструктура от НПКНИ. Пътната карта ще се изпълнява до 2023 година, като на базата на периодична международна оценка могат да се предлагат нови национални инфраструктури и/или надграждане на съществуващи научни комплекси с регионално и европейско значение.        Правителството одобри допълнителни разходи/трансфери за 2019 г. в размер на 44 390 лв. за изплащане на стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища през 2019 г.  От общата сума 36 965 лева са предназначени за изплащане на стипендии и еднократно финансово подпомагане на учениците от училищата по изкуствата и по културата към Министерството на културата. С останалите 7 425 лева ще бъдат изплатени стипендии на учениците от общинските училища, които са придобили право на стипендия през второто шестмесечие на настоящата година.  Необходимите средства за изплащане на стипендиите са в рамките на разчетените за тази дейност, в централния бюджет средства за 2019 г.  С друго правителствено постановление са одобрени допълнителни разходи/трансфери за 2019 г. в размер на 81 945 лв. за изплащане на стипендии на ученици от държавни спортни, общински и частни училища за постигнати спортни успехи през третото тримесечие на 2019 г. Сумата е в рамките на разчетените за тази дейност в централния бюджет средства за настоящата година.        Министерският съвет прие решение за обявяване на шест имота - публична държавна собственост, за имоти - частна държавна собственост, с предоставени права за управление на Министерство на отбраната. За МО и Българската армия отпада необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия, съгласно Закона за държавна собственост и правилника за прилагането му. Имотите се намират в общините Несебър, Шумен, Ихтиман, Исперих, Елин Пелин и Столична община.  На община Гоце Делчев се прехвърля собствеността върху имот - частна държавна собственост. Теренът, намиращ се в село Лъжница, местност „Голака“, е с площ 1000 кв. м и е необходим във връзка с инвестиционно намерение на общината, свързано с изграждане на резервоар за питейни нужди за населението на селото. Към момента в населеното място няма изграден подобен резервоар, което създава големи трудности за нормалното подаване на вода. С изграждането на резервоара ще се нормализира водоподаването за цялото населено място.        Министерският съвет прие решение, с което дава съгласие за откриване на консулство на Канада в Република България, ръководено от почетно консулско длъжностно лице.  По предложение на правителството в Отава, Министерският съвет назначи Нина Лазарова да изпълнява функциите на почетно консулско длъжностно лице на Канада в Република България, със седалище в град София и с консулски окръг, обхващащ територията на Република България, за период от пет години.        България предостави 232 709 лева на Доверителния фонд на България към ЮНЕСКО за финансиране на два проекта, реши правителството.  58 330 лева ще бъдат предоставени за включването на антисемитизма в обучението в средните училища в държавите от Западните Балкани и Източното партньорство.  174 379 лева ще бъдат отпуснати за обучение на учители в държави на юг от Сахара (Етиопия, Танзания, Руанда, Уганда и Замбия). Осигуряването на качествено образование за младите хора в Африка е една от важните мерки срещу миграцията.        Министерският съвет одобри проекта на Меморандум за разбирателство между правителството на Република България, правителството на Съединените американски щати и Агенцията за разпределение и отчет на криптографски материали към Военния комитет на НАТО. Документът е свързан с предоставяне на ново оборудване и услуги за електронната система „Инфраструктура за управление на криптографски ключове на НАТО“ (NATO KMI).  В проекта на Меморандум се определят задълженията на трите страни по използването на оборудването и предоставяне на услуги за електронната системата „Инфраструктура за управление на криптографски ключове на НАТО“ (NATO KMI). Одобреният проект на Меморандум е в съответствие с разпоредбите на българското законодателство.        Министерският съвет одобри позицията на България за заседанието на Съвета на ЕС по икономически и финансови въпроси (ЕКОФИН), което ще се проведе на 5 декември в Брюксел. По време на срещата ще бъдат обсъдени изпълнението на плана за действие за справяне с необслужваните кредити в Европа, укрепването на Банковия съюз и дневния ред за устойчиви финанси. Очаква се на заседанието да бъдат одобрени решенията и препоръките на Съвета относно прилагането на Пакта за стабилност и растеж за 2019 година, изявлението на Съвета и Европейската комисия относно „стабилните валути“, работният план за действие в областта на климатичните промени на ЕКОФИН и Заключенията относно рамката на ЕС за енергийно данъчно облагане, засилването на европейската финансова архитектура за развитие, задълбочаването на Съюза на капиталовите пазари и стратегическите приоритети по мерките срещу изпиране на пари и финансиране на тероризма.    Правителството одобри също така резултатите от българското участие в заседанието на ЕКОФИН, което се проведе на 8 ноември в Брюксел. В рамките на законодателните обсъждания министрите постигнаха политическо споразумение за измененията на Директивата относно общия режим на облагане с акциз и Регламента за административно сътрудничество по отношение на съдържанието на електронните регистри. Преговорите по директивата на Съвета за структурата на акцизите върху алкохола ще продължат. Съветът постигна общ подход по измененията на Директива 2006/112/ЕО относно общата система на ДДС по отношение на специалния режим за малките предприятия. Общ подход беше постигнат и за набора от нови правила за задължителното предаване и обмен на данни за плащания, свързани с ДДС. Министрите обсъдиха състоянието на данъчното облагане в областта на цифровите услуги и изразиха подкрепа за пътя напред, предложен от Председателството. Въз основа на документ за обсъждане на Председателството, министрите на финансите и на образованието проведоха открит дебат по темата: „Солидна икономическа база за Европа: постигане на ефективност, ефикасност и качество на образованието и обучението“. Финландското председателството и Европейската комисията информираха министрите за резултатите от срещата на Г-20 и годишните срещи на МВФ и Световната банка, проведени в периода 17-19 октомври 2019 г. във Вашингтон. Министрите приеха заключения за статистиката на ЕС и финансирането на борбата с климатичните изменения, които са в рамките на подготовката на Конференцията на ООН по изменението на климата (СОР 25).    На 15 и 18 ноември в Брюксел ЕКОФИН проведе заседание и във формат „Бюджет“. Държавите членки дадоха мандат на Финландското председателство на Съвета за преговори с Европейския парламент по проекта за бюджет на Европейския съюз за 2020 г. Преговорите се проведоха в рамките на заседанието на Помирителния комитет, което се състоя в същия ден, като след дълги дебати двете институции не успяха да постигнат съгласие по общия бюджет на ЕС за 2020 г. На 18 ноември Европейската комисия представи четвърто компромисно предложение за общ бюджет на ЕС за следващата година и преговорите продължиха в рамките на същия ден, като споразумение беше постигнато късно вечерта. По време на преговорите България защитаваше позиция за осигуряването на задоволително ниво на плащанията по европейския бюджет, и по-специално на средствата, свързани със Западните Балкани и тези за Инструмента за предприсъединителна помощ за Турция. Поради важността на този въпрос за България, страната ни се присъедини към групата държави членки, които не подкрепиха споразумението по европейския бюджет. Тази група държави членки включва още Швеция, Дания, Нидерландия, Австрия, Обединеното кралство и Унгария.    Правителството одобри също така позицията на страната ни за редовното заседание на Съвета на ЕС по заетост, социална политика, здравеопазване и потребителски въпроси. Във формат „Здравеопазване“ на 9 декември ще бъде обсъдена темата за Европейска лекарствена политика — засилено сътрудничество и координация с цел подобряване на достъпа до лекарства. На 10 декември във формат „Заетост и социална политика“ ще бъде обсъдена темата за бъдещите политики за равенството между половете и интегриране на този принцип в ЕС. Министрите ще дискутират и по темата за бъдещето на достиженията на социалното право на ЕС, свързани със заетостта и колективните трудови правоотношения. Предвижда се да бъдат приети няколко заключения на Съвета, които са свързани с подготовката на нова стратегическа рамка на ЕС за здравословни и безопасни условия на труд, както и за повишаване на заетостта на хората в уязвимо положение на пазара на труда.    Съвет „Общи въпроси“ ще заседава на 10 декември в Брюксел. Ще бъде обсъдена Многогодишната финансова рамка 2021- 2027 г. Сред останалите теми ще бъде подготовката за заседанието на Европейския съвет на 12-13 декември, работната рамка на ЕК за 2020 г. и многогодишното програмиране. Ще се състои и обмен на мнения по актуалното състояние на процедурата върховенството на закона в Полша и изслушване на Унгария/Мотивирани предложения на ЕС по чл.7(1) от ДЕС. Встъпващото на 1 януари 2020 г. Хърватско председателство ще представи акценти от пътната карта на новия цикъл на Европейския семестър.        Министерският съвет взе решение да бъде открита процедура за възлагане на концесия за морски плаж „Варна - централен” в община Варна. Целта е обезопасяване на морския плаж и предоставяне на услуги от обществен интерес за срока на концесията.  Процедурата се провежда по реда на Закона устройството на Черноморското крайбрежие. Предлага се срокът на концесията да е 20 години. Размерът на минималното годишно концесионно възнаграждение е 137 322 лв. без ДДС. Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове- обект на концесия, по реда на чл. 8, ал. 2 и 3 от Закона за устройството на Черноморското крайбрежие.  С настоящото решение се цели да се обезпечи морски плаж „Варна - централен” със задължителните дейности по закон - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.        Правителството прие Решение, с което одобри проекта на Закон за изменение и допълнение на Закона за техническите изисквания към продуктите, който е част от пакета законопроекти, чиято цел е изпълнението на мерки, свързани с административно обслужване.  С направените предложения се регламентират сроковете, в които председателят на Държавната агенция за метрологичен и технически надзор (ДАМТН) или упълномощени от него длъжностни лица трябва да се произнасят при искането за предоставяне на административна услуга. По този начин, без да се въвеждат нови регулаторни режими и срокове за предоставяне на административни услуги, законово се поставят времевите рамки на произнасяне на компетентния орган на изпълнителната власт. Като резултат се въвеждат механизми за осигуряване на бързина, откритост и предвидимост при предоставянето на административните услуги, основни принципи, заложени в Административнопроцесуалния кодекс.        Правителството прие Постановление за отмяна на Наредбата за реда и начина за определяне в Патентното ведомство на марка като общественоизвестна и марка, ползваща се с известност на територията на Република България.  Наредбата е приета на основание Закона за марките и географските означения (ЗМГО) и с нея бяха уредени производствените правила, по които се разглеждат искания за определяне на дадена марка като общоизвестна и като марка, ползваща се с известност на територията на Република България.  Предвиденият в наредбата ред противоречи на реда и правилата установени с обнародвани в ЗМГО промени, с които са въведени нови законови правила за определяне статута на марките. Те включват отмяна на отделното производство в Патентното ведомство по разглеждане на искания за определянето на общоизвестност на марка или на марка, ползваща се с известност, както и вписването на такива марки в специален регистър.  Отмяната на Наредбата ще доведе до привеждане в съответствие на подзаконовата нормативна уредба със съществуващата регламентация в ЗМГО.        Министерският съвет прие промени в Наредбата за условията и реда на управление на средствата от Фонда за безопасност на движението.  Необходимостта от тези изменения е обусловена от приетия Правилник за състава, финансирането, функциите, задачите и реда за осъществяване на дейността на Държавно- обществената консултативна комисия по проблемите на безопасността на движението по пътищата, чиито председател е ръководителят на Държавната агенция „Безопасност на движението по пътищата“. Това от своя страна детерминира потребността от създаването на нов механизъм за изпълнение и по-добро оперативно управление на процедурите, свързани с дейността по управление фонда.  Целта е усъвършенстване на нормативната уредба за условията и реда за управление на средствата от Фонда за безопасност на движението. Същевременно в документа са заложени и стъпки за целенасочено обучение на децата, чрез които да се формира поведение и култура за безопасно участие в движението по пътищата.        Правителството измени своето Постановление № 88 от 23 май 2018 г. за одобряване на допълнителни плащания по бюджета на Министерството на здравеопазването за 2018 г. за предоставяне на безлихвена възмездна финансова помощ на „Многопрофилна болница за активно лечение - Христо Ботев“ - АД, гр. Враца, и на „Многопрофилна болница за активно лечение - Проф. д-р Параскев Стоянов“ - АД, гр. Ловеч. С постановлението се удължава срокът за възстановяване на средствата от лечебните заведения до 10.12.2021 г.  Проектът на Постановление съответства и изпълнява политиката на правителството за подобряване функционирането и контрола на здравната система в страната и повишаването на качеството на медицинската помощ.  Очакваните резултати от приемането на постановлението са свързани с нормализиране на дейността на болниците и оптимално задоволяване на потребностите на населението от болнична медицинска помощ в областите Враца и Ловеч.        Правителството предлага на Народното събрание да ратифицира международния договор (LOA) BU-B-UCB за материали, доставка на оборудване, софтуерни актуализации, услуги и обучение за поддръжка на Комплектомобилна производствена линия за метални конструкции (Ultimate Building Machine System - UBM).  Договорът беше подписан на 27 ноември от българска страна въз основа на РМС № 698 от 22 ноември 2019 г. С него се договаря доставката от Правителството на САЩ за българските въоръжени сили на материали, доставка на оборудване, софтуерни актуализации, услуги и обучение за поддръжка на Комплектомобилна производствена линия за метални конструкции (Ultimate Building Machine System - UBM).  След влизане в сила на закона за ратификация на договора от Народното събрание, МВнР ще уведоми насрещната страна за изпълнение на националните процедури за това.        Правителството прие проект на Закон за изменение и допълнение на Закона за ограничаване изменението на климата. Въвеждат се изменения в процедурата и начина на определяне на безплатните квоти за операторите на инсталации в Схемата за търговия с емисии на ЕС (СТЕ на ЕС). Крайната цел на ЕС по отношение на СТЕ е намаление с 43% до 2030 г. в сравнение с 2005 г.  Промените предвиждат продължаване на действието на съществуващата дерогация за електропроизводителите в България, така че те да продължат да получават безплатни квоти. Дадена е възможност на доставчиците на течни горива и енергия за транспорта да изпълнят задълженията си със спестявания на емисии нагоре по веригата, реализирани от проекти с начало 1 януари 2011 г.    С новите текстове се намалява и административната тежест и се постигат финансови облекчения за операторите на инсталации, които отделят под 2500 тона еквивалент на въглероден диоксид годишно, като им е предоставена възможност да бъдат изключени от обхвата на СТЕ на ЕС. Потенциалните инсталации, които могат да се възползват от тази дерогация, са в областта на производството на керамични продукти, енергия за производствени нужди, металургия, дърводобив и дървопреработване.  С проекта се транспонира Директива (ЕС) 2018/410 на Европейския парламент и на Съвета на ЕС от 14 март 2018 г. за изменение на Директива 2003/87/ЕО с цел засилване на разходоефективните намаления на емисии и на нисковъглеродните инвестиции.        Правителството одобри промени по бюджета на Министерството на отбраната за 2019 г., във връзка с увеличаване капитала на Многопрофилна болница за продължително лечение и рехабилитация „Вита“ ЕООД, гр. Велинград.  Предвижда се с предоставените средства в размер на 500 000 лева да бъдат използвани за разширяване дейността на лечебното заведение чрез доизграждане на инфраструктурата на калолечебницата в клона в град Поморие, изграждане на газово стопанство и соларни панели, както и за обновяване и модернизация на медицинската апаратура в лечебното заведение с цел подобряване качеството на предлаганите медицински услуги и предоставяне на нови такива.        Министерският съвет одобри допълнителни разходи по бюджета на Министерство на икономиката за 2019 г. във връзка с отпускане на Агенцията за публичните предприятия и контрол на сума в размер на 549 229 лева.  Средствата са необходими за заплащане на арбитражната такса във връзка с предявяване на осъдителен иск пред Арбитражния съд при Българската търговско - промишлена палата срещу „АДВАНС ПРОПЪРТИС“ ООД (Гарант) и „КЕЙ ДЖИ МАРИТАЙМ ШИПИНГ“ АД (Купувач).  Разходите ще се осигурят за сметка на преструктуриране на разходите и/или трансферите по централния бюджет за 2019 г. за показател издръжка по политика „Устойчиво икономическо развитие и конкурентоспособност“, бюджетна програма „Преструктуриране и управление на държавната собственост“ по бюджета на Министерството на икономиката за 2019 г.        С протоколно решение правителството одобри позицията на страната ни по дело С-544/19 на Съда на Европейския съюз и даде съгласие за встъпване в производство.  Делото е във връзка с обжалване на наказателно постановление, с което са наложени имуществени санкции на „Екотекс България“ ЕООД по установени административни нарушения на разпоредбите на Закона за ограничаване на плащанията в брой. То е образувано по преюдициално запитване на Административен съд - Благоевград, по висящо пред него касационно наказателно административно дело № 103/2019 г., по описа на съда, по жалба срещу решение на Районен съд - Петрич, с което е потвърдено наказателно постановление, издадено от заместник-директора на Териториалната дирекция на НАП София.    Предмет на преюдициалното запитване е тълкуване на чл. 63 от Договора за функциониране на Европейския съюз, на чл. 2, параграф 1, чл. 4, чл. 5, чл. 58, параграф 1 и чл. 60, параграф 4 на Директива (ЕС) 2015/849 на Европейския парламент и на Съвета от 20 май 2015 година за предотвратяване използването на финансовата система за целите на изпирането на пари и финансирането на тероризма и чл. 47 и чл. 49, параграф 3 от Хартата на основните права на Съюза. Тълкуването трябва да установи дали нормите на Закона за ограничаване на плащанията в брой не се явяват в противоречие с горепосочените разпоредби на правото на Съюза. Целта на запитването е да не се допусне установяване на съдебна практика, противоречаща на правото на ЕС.  Конституирането на България като страна в производството по това дело, ще позволи на нашата държава успешно да се включи в процеса на правораздаване, осъществяван от Съда на Европейския съюз, с оглед на еднаквото и точно прилагане на общностното право.      Министерският съвет одобри проект на Закон за изменение и допълнение на Закона за независимия финансов одит и предлага на Народното събрание да го приеме. Проектът е изготвен поради необходимостта от допълване на нормативната уредба, за да се осигури по- голяма яснота на текстове в закона след транспониране изискванията на европейското законодателство в тази област (Директива 2006/43/ЕО на Европейския парламент и на Съвета от 17 май 2006 г., Директива 2014/56/ЕС на Европейския парламент и на Съвета от 16 април 2014 г.).    Предвижда се разделяне на функциите по организиране и поддържане на регистрите на дипломираните експерт-счетоводители и на регистрираните одитори между Института на дипломираните експерт-счетоводители и Комисията за публичен надзор над регистрираните одитори. Променени са сроковете за ротация на регистрираните одитори и за създаване на национален регистър на одитните комитети, направено е обвързване на функциите на техните председатели със съответните отговорности.    С предложените промени ще се осигури допълнителна сигурност на информацията чрез пряко осъществяване от Комисията на дейностите по вписване и отписване на одиторите в регистъра. Предвидени са допълнителни гаранции, че професията на регистриран одитор се упражнява от лица с необходимите знания и умения. Осигурени са ефективни механизми за наблюдение на пазара на одиторски услуги на предприятията от обществен интерес и оценка на дейността на одитните им комитети, за повишаване ефективността на административнонаказателните производства и за облекчаване на процедурата по налагане на дисциплинарни наказания на регистрираните одитори от професионалната организация.  Законопроектът предвижда отмяна на Указ № 1074 за ограничаване заемането на отчетнически, материалноотговорни и други длъжности от осъдени лица, както и изменение на Указ № 2242 от 1987 г. за свободните зони.   ", "date": "2019.12.04", "title": "Правителството отпусна 3.7 млн. лв. за борба с Африканската чума по свинете "}
{"url": "http://epicenter.bg/article/Parlamentat-udalzhi-svoeto-rabotno-vreme-do-20-00-ch/200606/2/0", "text": "Парламентът удължи своето работно време до 20.00 ч., предаде Агенция „Фокус“.    Предложението бе направено от народния представител от ПГ на ГЕРБ Станислав Иванов, но председателят на Народното събрание Цвета Караянчева обясни, че са постигнали такова разбирателство на Председателски съвет.    „За“ него гласуваха 176 народни представители, „против“ – 17 и „въздържали се“ 24.    Народните представители продължават работа по Закона за бюджета на ДОО за 2020 г. След него те трябва да започнат работа по Закона за държавния бюджет за следващата година.  ", "date": "2019.12.04", "title": "Парламентът удължи работното си време до 20.00 ч."}
{"url": "http://epicenter.bg/article/Fandakova---quot-Krasna-polyana-quot--e-edin-ot-nay-zasegnatite-rayoni-ot-otoplenieto-na-darva-i-vaglishta/200608/2/0", "text": "Започнахме изпълнението на новата програма на Столична община за монтиране на филтри на комините на домакинствата, които се отопляват на дърва и въглища. Това е една допълваща мярка към двата големи проекта, които има общината за отоплителните инсталации на дърва и въглища с по-екологични. Това каза кметът на София, по време на демонстрацията на комини, предаде Агенция \"Фокус\".   \"Миналата година направихме тест с 35 домакинства. Разговаряхме с хората от Красна поляна, един от районите с най-много замърсяване на въздуха и то следствие на отоплението на дърва и въглища\", добави Фандъкова. По думите и това е един от двата най-големите източника за замърсяването в София, заедно с трафика и автомобилите.    \"Ефектът е доказан, 80% е ефективността на използването на филтри. Това не е кардиналното решение на проблема, но има редица къщи, които не могат, не са допустими за влизане в двете големи програми\", каза още кметът на София. \"Инициирахме тази програма, общинският съвет прие създаването на новата програма. Тя е тригодишна, обхваща общо 2 000 домакинства. Очаквам до края на тази година да бъдат монтирани филтрите на 180 домакинства\", посочи още тя.    \"Искам да благодаря на всички граждани, на домакинствата, които се включиха. Това е доброволна мярка. Да благодаря на кмета на район Красна поляна, който заедно с екипите направиха страхотна работа по разговорите с хората. Виждаме съседния блок, който се отоплява с топлофикация и фините прахови частици и всякакви други вредни емисии. В същото време тези хора се оплакват от комините на съседните къщи, които димят. Хората, които се отопляват на дърва и въглища генерират емисии, които са вредни за всички нас\", отбеляза столичният кмет.    \"Много важна е тази допълваща мярка. Една от над 100 работещи мерки, които реализираме, за да може през следващите години да подобрим значително чистотата на въздуха и да влезем в необходимите норми. Това е нашата цел с всички мерки, които предприемаме\", допълни Фандъкова.   Между 12-15 лв. на година е допълнителният разход за домакинствата след инсталиране на филтрите, отбеляза кметът на София.   \"Говорих с жена, която се отоплява от миналата година. Каза че разходът на електричество е минимален, даже буквално се изрази жълти стотинки\", каза Фандъкова. Кметът на София уточни, че за домакинствата филтрите се предоставят безвъзмездно. 3950 лева е цената на филтъра, това включва и трудния монтаж.  \"Финансирането е от бюджета на Столична община. Заедно с големите проекти, които успяхме да защитим с европейски средства и тази програма, до 3 години очакваме намаление на замърсяването от дърва и въглища на 1/3 от домакинствата, които се отопялват на дърва\", отбеляза още тя. \"По наша инициатива бяха въведени и заработиха стандарти за дървата и въглищата. Въвеждането на тези стандарти също очакваме да се включи в резултата от проектите. За да може е много скоро време да усетим подобряването на качеството на въздуха\", добави столичният кмет. \"Специално за програмата за филтрите сме насочили усилията за районите \"Красна поляна\" и \"Слатина\". Това са два от районите, където поради тяхната специфика има много домакинства, които не могат да се включват в другите програми, но в същото време влияят на въздуха за всички\", допълни Фандъкова.  ", "date": "2019.12.04", "title": "Фандъкова: \"Красна поляна\" е един от най-засегнатите райони от отоплението на дърва и въглища"}
{"url": "http://epicenter.bg/article/Hero-Mustafa--Urotsite-na-totalitarniya-rezhim-ne-sa-zabraveni/200612/2/0", "text": "Американският посланик Херо Мустафа посети Мемоариала на жертвите на комунизма в София, съобщи novini.bg. Тя отдаде почит на загиналите по време на режима.    \"Спазването на човешките права в настоящето е начин да се почете паметта на жертвите на комунизма и да се покаже, че уроците на тоталитарния режим не са забравени\", отбеляза Херо Мустафа.    Мемориалът на жертвите на комунизма е национален паметник в София. Посветен е на всички жертви на комунизма в България, включително на Българската комунистическа партия от създаването ѝ през 1919 г. до свалянето на Тодор Живков от власт през 1989 г.: на първите пострадали от терористичните актове на левите екстремисти, на убитите без съд и присъда, на хилядите изпратени в лагери, на преселваните, преследваните и репресираните. Построен е между 1997 и 1999 г. от учредения от 102-ма души на 3 октомври 1994 г. Фонд „Паметник на жертвите на комунизма“ със средства от дарения.    Откакто е у нас, посланикът на САЩ обикаля всички значими места в страната. Тя посети и Рилския манастир в началото на ноември. Наскоро дори бяха публикувани снимки на Херо Мустафа в Ботаническата градина.", "date": "2019.12.04", "title": "Херо Мустафа: Уроците на тоталитарния режим не са забравени"}
{"url": "http://epicenter.bg/article/Parlamentat-prie-byudzheta-na-DOO-za-2020-g--na-vtoro-chetene/200615/2/0", "text": "Парламентът прие бюджета на ДОО за 2020 г. на второ четене, предаде репортер на Агенция \"Фокус\". Дебатите по бюджета продължиха два дни.    Консолидираният бюджет на ДОО за приходите, разходите и трасферите е в размер на 12, 4 млрд. лв. Рамката на бюджета предвижда разходи за пенсии в размер на 10, 57 млрд. лв.    Депутатите приеха предложенията на управляващите за промени в Кодекса за социално осигуряване. Съгласно текстовете осигурителят е длъжен да съхранява за срок от 50 години считано от 1 януари на отчетния период, следващ отчетният период, за който се отнасят, ведомости за заплати, трудови договори, допълнителни споразумение, заповеди, за назначаване и други.    Депутатите определиха размерите на месечния осигурителен доход за 2020 г.Текстовете предвиждат минималният осигурителен доход за самоосигуряващите се лица през 2020 г. да е 610 лв. В Закона за бюджета на ДОО е заложено минималният месечен размер на осигурителния доход на земеделските стопани и тютюнопроизводители да бъде в размер на 420 лв. и максимален месечен размер за осигурителен доход – 3000 лв.    380 лв. остава размерът на паричното обезщетение за отглеждане на дете до 2 г. през 2020 г.  Считано от 1 януари до 30 юни 2020 г. минималният размер на пенсията за стаж и възраст ще бъде 219,43 лв.  Предложението за минимален размер на пенсията за стаж и възраст от 1 юли 2020 г. обаче претърпя промяна. Първоначално то бе в размер на 234, 12 лв. Между двете четения управляващата коалиция предложиха от 1 юли следващата година минималният размер на пенсията да бъде в 250 лв. и предложението им бе подкрепено от пленарна зала.  От опозицията в лицето на БСП поискаха минималната пенсия да бъде от 250 лв. още от 1 януари 2020 г., а от 1 юли размерът й да бъде 300 лв. Предложенията на социалистите обаче бяха отхвърлени. ДПС също бяха направили предложение пенсията да бъде 250 лв. от 1 януари 2020 г., а не от 1 юли, както предлагат управляващите, но и тяхното предложение бе отхвърлено.    Народното събание отхвърли предложението на БСП за преизчисляване на пенсиите.  Предложението на опозицията бе заложено в Закона за бюджета на ДОО за 2020 г. Социалистите предлагаха пенсиите за трудова дейност, отпуснати до 31 декември 2016 г. да се преизчислят от 1 септември 2020 г., като инвидуалният коефициент се умножи по средномесечния осигурителен доход за страната за 2016 г. Народното събрание не прие и предложението на ДПС осъвременяването на пенсиите да става вместо от 1 юли от 1 януари всяка година.", "date": "2019.12.04", "title": "Парламентът прие бюджета на ДОО за 2020 г. на второ четене"}
{"url": "http://epicenter.bg/article/Korneliya-Ninova--Upravlyavashtite-predlagat-defitsit-ili-genotsid-/200617/2/0", "text": "„От ПГ на „БСП за България“ правим предложение в Бюджета на ДОО - за преизчисляване на всички пенсии. Аз съм сигурна, че няма среща на нито един от нас, независимо от коя политическа партия сме, на която пенсионери да не са ни питали кога ще им бъдат увеличени пенсиите. Този въпрос няма партиен цвят.“   Това заяви председателят на ПГ на „БСП за България“ Корнелия Нинова в Народното събрание. По думите й сериозна тема за разговор е народните представители да отговорят на всички възрастни хора, които очакват решение за подобряване на стандарта им на живот.   „Не може да се живее с 200 или 300 лева. И вие го знаете. Значи трябва да дадем решение на въпроса. Ние предлагаме преизчисляване на пенсиите с нов средноосигурителен доход – нещо, което вече е правено от нас през 2008 година“, уточни още Нинова. Тя подчерта, че предложението е обмислено, разумно и е съобразено с дохода за 2016 г., за да не се срине финансовата стабилност, да се гарантира сигурността на бюджета на ДОО и да няма сериозен дефицит.    „Ще се позова на думите на министър-председателя, който казва, че имаме сериозен ръст в икономиката – и в БВП. Значи ние, работещите, всяка година произвеждаме повече и БВП се увеличава. Той казва, че безработицата е рекордно ниска – следователно максимален брой българи работим и си внасяме осигуровките. Казва, че имаме рекорден излишък - още един приход за увеличаване на пенсиите. Тогава защо не искате преизчисляване на пенсиите?“ По думите й управляващите се оправдават, че няма средства за увеличението. От левицата обаче предлагат парите да дойдат от увеличаване на максималния осигурителен доход, от излишък и от още едно място.   „Уважаеми управляващи, къде са 10-те милиарда от Сребърния фонд? Когато беше създаден, по прогнози, днес в него трябваше да има 10 милиарда лева, и те трябваше да бъдат буфер в пенсионната система. Сега там има между 2 и 3 милиарда. А днес говорим за 1 милиард, нужни за преизчисляване на пенсии. Къде са парите?“, попита Нинова. Тя бе категорична, че има пари, но е важно каква цел си поставяш, какъв избор правиш, какъв проблем искаш да решиш.    „Вие поставяте избора така – дефицит в НОИ или геноцид на тези близо 2 милиона българи. Между избора дефицит или геноцид, ние предлагаме трети – разумно финансово, аргументирано бюджетно и справедливо решение за тези, които са дали целия си живот за градежа на България и на които днес дължим най-малко това“, заключи Нинова.", "date": "2019.12.04", "title": "Нинова за бюджета: Не може да се живее с 200 или 300 лева! Това е геноцид на 2 милиона българи!"}
{"url": "http://epicenter.bg/article/Vigenin--OSSE-preporacha-da-se-otmeni-iztsyalo-reshenieto-za-namalenie-razmera-na-partiynite-subsidii/200619/2/0", "text": "„Бихме искали да ви запознаем със становище на Службата за демократични институции и човешки права на Организацията за сигурност и сътрудничество в Европа, свързано с промените в законодателството, които бяха приети през лятото на тази година по отношение на финансирането на политическите партии. В качеството ми на зам.-председател на НС поисках от тях становище по тези промени“.   Това заяви зам.-председателят на Народното събрание Кристиан Вигенин. Той посочи, че ОССЕ препоръчва да се отмени изцяло решението за намаление размера на партийните субсидии. В позицията се препоръчва още да се гарантира, че процесите са прозрачни, всеобхватни и включват ефективни консултации със засегнатите групи, организации на гражданско общество, включват пълна оценка на въздействие. В препоръките се казва още, че е нужно да се гарантира, че системата на политическите финанси има за цел да защити принципа на политическия плурализъм, както и да се въведат лимити за вноски за частни и корпоративни дарения. Подчертава се, че е необходимо внимателно да се балансира, за да няма изкривяване в политическия процес в полза на големи финансови интереси.    ", "date": "2019.12.04", "title": "Вигенин: ОССЕ препоръча да се отмени изцяло решението за намаление размера на партийните субсидии"}
{"url": "http://epicenter.bg/article/Makron-zayavi--che-ne-se-sramuva-ot-izkazvaneto-si-za--mozachnata-smart--na-NATO-/200601/7/0", "text": "Президентът на Франция Еманюел Макрон заяви, че не се срамува от последните си изказвания за „мозъчната смърт“ на НАТО, защото смята, че те позволиха да бъдат започнати важни дискусии за състоянието на нещата в Алианса, предават ТАСС и Агенция \"Фокус\".    „Не се срамувам (от своите изказвания), защото те позволиха да бъдат започнати дискусии, които бяха абсолютно необходими“, каза Макрон на срещата на държавните и правителствените ръководители на страните от НАТО, която се провежда в Лондон.    „Трябва да обсъдим много неща… особено как можем да се противопоставим съвместно на международния тероризъм“, каза президентът на Франция.    „Нашата отговорност е да разрешим разногласията, които могат да бъдат пагубни и да започнем стратегически дискусии“, добави Макрон.  ", "date": "2019.12.04", "title": "Макрон заяви, че не се срамува от изказването си за „мозъчната смърт“ на НАТО "}
{"url": "http://epicenter.bg/article/Iran--Ostavame-gotovi-za-diskusiya-sas-SASht/200603/7/0", "text": "Иран заяви днес, че е готов за дискусия с Вашингтон в рамките на многостранни преговори, ако САЩ вдигнат своите санкции срещу Ислямската република, подновени след излизането им от международната сделка за иранската ядрена програма, предаде Франс прес, цитира Новини.бг   \"Ако те са готови да премахнат санкциите, ние сме готови да дискутираме и да преговаряме, дори на равнище държавни ръководители на страните от формата 5 + 1\", заяви президентът Хасан Рохани в слово, произнесено в Техеран и излъчено от държавната телевизия. Групата \"5 + 1\" включва шестте страни, подписали това споразумение с Иран през 2015 г. във Виена - Китай, САЩ, Франция, Великобритания, Русия и Германия. Рохани припомни, че \"изрично\" е предлагал същото и преди.  \"Президентът на САЩ Доналд Тръмп сваля санкциите и до един час започваме преговори\", предава думите на иранския държавник медийната корпорация ИРИБ, цитирана от ТАСС. Според Рохани обаче Вашингтон настоява \"първо да се преговаря, а после да се свалят санкции\".  Иран е обект на \"несправедливи, жестоки, незаконни, неуместни и терористични санкции\" - \"нямаме друг избор освен съпротива и постоянство\", заяви Рохани. Той повтори, че Техеран \"не затваря вратите за преговори\", но строго ограничи рамките на възможния диалог със САЩ до формата на страните участнички във Виенското споразумение.    Върховният ръководител на Иран аятоллах Али Хаменей редовно повтаря, че е против всякакви преки преговори между САЩ и Иран, напомня АФП.", "date": "2019.12.04", "title": "Иран: Оставаме готови за дискусия със САЩ"}
{"url": "http://epicenter.bg/article/Germaniya-izgoni-dvama-ruski-diplomati-zaradi-ubiystvoto-na-chechenski-buntovnik-v-Berlin/200609/7/0", "text": "Германски прокурори заявиха в сряда, че са намерени достатъчно доказателства, които сочат, че руските власти стоят зад убийството на грузинския гражданин Зелимхан Хангошвили в Берлин, предаде БНР.    Германското външно министерство пък изгони двама служители на руското посолство в Берлин заради нежеланието им да съдействат за разследването на убийството.    40-годишният етнически чеченц Зелимхан Хангошвили беше убит през август с два изстрела в главата, докато се е разхождаше в парк Клайнер Тийргартен в германската столица. Хангошвили е известен с това, че е воювал срещу руските войски във Втората чеченска война.    Русия определи като \"враждебно\" германското експулсиране на руски дипломати.    Решението на Германия да експулсира двама руски дипломати от Берлин е \"враждебно\" и \"необосновано\", заяви руското външно министерство в сряда. Москва добави, че \"политизираният подход на Берлин към разследващите процедури\" не е приемлив.    Външното министерство отбеляза, че Русия ще отговори реципрочно експулсирането на своя дипломатически персонал.    Кремъл също така отрече каквото и да е участие на руското правителство в убийството на Зелимхан Хангошвили в Берлин.  ", "date": "2019.12.04", "title": "Германия изгони двама руски дипломати заради убийството на чеченски бунтовник в Берлин"}
{"url": "http://epicenter.bg/article/Turski-pisatel--Rodat-na-Erdogan-proizliza-ot-Tsentralna-Aziya/200613/7/0", "text": "Родът на турския президент Реджеп Тайип Ердоган произлиза от Централна Азия, пише в новата си книга турският писател Мурат Юмит Хичйълмаз, информира телевизия СиЕнЕн-Тюрк, цитира Новини.бг   Книгата на писателя е посветена на град Гюнейсу (окръг Ризе, Северна Турция), където е роден бащата на турския лидер.  В книгата си авторът пише за най-влиятелните семейства в Гюнейсу, включително за рода на турския президент.    Според Хичйълмаз турският президент произлиза от много стар род (има данни за негови предци от преди 450-500 години).    Авторът изтъква, че предците на Ердоган са живели в Централна Азия и са стигнали до Ризе, преминавайки през Кавказ.", "date": "2019.12.04", "title": "Турски писател: Родът на Ердоган произлиза от Централна Азия"}
{"url": "http://epicenter.bg/article/Fon-der-Layen-iska-ES-da-ima-poveche-samostoyatelnost-v-poleto-na-otbranata/200614/7/0", "text": "Председателят на Европейската комисия Урсула фон дер Лайен коментира днес, че засега не се предвиждат достатъчно средства за отбрана в проектобюджета на ЕС до 2027 година. По нейните думи е необходимо ЕС да разполага с повече самостоятелност в полето на отбраната.    Същността на НАТО винаги ще бъде в чл. 5 от Вашингтонския договор за взаимната защита. Убедена съм, че на места НАТО отсъства и е важно ЕС да може да реагира, особено при кризи. ЕС има своите възможности в дипломацията, чрез инвестициите за развитие, но трябва да продължим да укрепваме европейския отбранителнен съюз, добави тя.    Фон дер Лайен посочи, че желае в отношенията с Вашингтон да се намери взаимоизгоден подход. ЕС и САЩ са здраво свързани от дълги години. Наистина по някои въпроси мненията ни се разминават и трябва да обсъдим това, каза тя. По нейните думи, независимо от някои различия, ЕС и САЩ са съюзници. Готова съм да обсъдя решенията по въпроса с въвеждането на допълнителни мита. Между нас стоят въпроси, чието решение е трудно, призна председателят на ЕК.  Тя добави, че сериозни въпроси има с Анкара. Фон дер Лайен изрази надеждата за \"много искрен разговор\" за съседските отношения и за спазването на международното право.    Фон дер Лайен призова за независимо и задълбочено разследване в Малта на покушението срещу журналистката Дафне Галиция. Загрижена съм от последните събития, строго осъждаме убийството на Дафне. То е посегателството срещу честните медии, които са в основата на нашите демократични общества. Журналистите трябва да могат да работят спокойно, добави председателят на ЕК.    Тя съобщи, че ЕС организира донорска конференция за възстановяването на Албания от неотдавнашните земетресения. По нейните думи Западните Балкани трябва да знаят, че са важни за ЕС. Фон дер Лайен призова Скопие и Тирана възможно най-скоро да започнат преговори за присъединяване.  Председателят на ЕК съобщи, че следващата седмица комисията ще представи щрихите на т. нар. \"Зелен договор\" - действията за опазване на околната среда и за енергиен преход в следващите пет години. По нейните думи се предвижда обособяването на фонд за подпомагане на по-уязвимите хора в този преход с европейски средства.    Според Фон дер Лайен енергийният преход създава възможности за икономически растеж. По нейните думи около 100 милиарда евро ще залегнат в следващия седемгодишен бюджет на ЕС в областта на енергийния преход. Очаква се следващата седмица ЕС да съобщи цената на прехода, както и какви биха били щетите, ако не се предприемат нужните действия.   Източник: Новини.бг", "date": "2019.12.04", "title": "Фон дер Лайен иска ЕС да има повече самостоятелност в полето на отбраната"}
{"url": "http://epicenter.bg/article/NATO-smyata--che--agresivnite-deystviya-na-Rusiya--sa-zaplaha-za-sigurnostta-na-Aliansa-/200630/7/0", "text": "Лидерите на НАТО заявиха, че „агресивните действия“ на Русия са заплаха за евроатлантическата сигурност и че растящото влияние на Китай представлява предизвикателство за Алианса, предават Reuters и \"Фокус\".    Това беше заявено в общо изявление на лидерите на страните-членки, с което те излязоха малко след края на кратката среща извън Лондон, на която 29-те държавни ръководители потвърдиха „трансатлантическата връзка“ между Европа и Северна Америка, както и договореностите за съвместна отбрана помежду им, според които ако една страна от НАТО бъде атакувана, това ще бъде считано за нападение над целия съюз.    Лидерите одобриха общото изявление, което потвърждава обвързаността на страните-членки, въпреки продължаващите спорове за финансирането и общата стратегия на организацията, предава AFP.    „За да осигурим безопасността, трябва да гледаме към бъдещето заедно“, се казва в документа, в който се говори и за „предизвикателствата“, които ще стоят пред Алианса след възхода на Китай.    Страните-членки също така обещаха „по-силни“ действия срещу тероризма.  ", "date": "2019.12.04", "title": "НАТО смята, че „агресивните действия на Русия“ са заплаха за сигурността на Алианса "}
{"url": "http://epicenter.bg/article/Tramp-i-Erdogan-s-izvanredna-sreshta-v-London--obsadiha-prinosa-na-Ankara-v-NATO-/200631/7/0", "text": "Президентът на САЩ Доналд Тръмп проведе неочаквана среща с турския си колега Реджеп Тайип Ердоган в кулоарите на срещата от високо равнище на НАТО в Лондон, пише вашингтонското издание The Hill, цитирано от \"Фокус\".    Турското правителство публикува снимки на срещата, а представител на Белия дом потвърди, че Тръмп и Ердоган са се срещнали по-рано.    Той не описа срещата като двустранен разговор, нито като неформален такъв, нито потвърди информацията, че тя е продължила около половин час.    Белият дом потвърди обаче, че двамата са обсъдили „важността на това Турция да изпълнява своите задължение в Алианса, като допълнително подсили търговията чрез двустранни търговски дейности на стойност 100 млрд. долара“.    Освен това те са обсъдили регионалните проблеми, свързани със безопасността и енергийната сигурност.    Тръмп и други лидери от страните-членки на НАТО се срещат за два дни в Лондон, за да обсъдят цял набор от проблеми, свързани с Алианса. По време на срещата лице в лцие между Ердоган и Тръмп не беше част от официалния график.    Френският президент Еманюел Макрон преложи по-рано, че страните-членки имат намерение да притиснат Турция във връзка с решението й да закупи руските системи за противовъздушна отбрана С-400, въпреки опозицията от страна на НАТО. Той каза още, че Турция трябва да изясни своята позиция по отношение на терористичната групировка „Ислямска държава“, и обвини Анкара, че „понякога“ работи с близки до нея, „прокси“ организации.    Това се случи на среща между Макрон и Тръмп на 3 декември. По време на тази среща, американският лидер описа своите взаимоотношения с Ердоган като добри и се въздържа от критики към него, за разлика от своя френски колега.    „Мога само да кажа, че сме в добри отношения с Турция и президента Ероган“, каза Тръмп, попитан за позицията на Анкара за НАТО.  „Имаме много добри взаимоотношения“, добави отново той.    Тръмп освен това каза, че неговата администрация „гледа“ и обмисля към санкции срещу Турция заради покупката на С-400, но не даде по-ясен коментар по темата.    Срещата между Тръмп и Ердоган идва, след като двамата се срещнаха на 13 ноември в Белия дом. По време на разговорът им тогава, който дойде след повишаването на напрежението между Вашингтон и Анкара, отношенията между двете страни изглеждаха приятелски, но по нищо не личеше, че постигнаха нещо с тази среща.  ", "date": "2019.12.04", "title": "Тръмп и Ердоган с извънредна среща в Лондон, обсъдиха приноса на Анкара в НАТО "}
{"url": "http://epicenter.bg/article/Papata--Svetat-e-izpraven-pred-edno-ot-nay-golemite-predizvikatelstva-kam-tsivilizatsiyata/200636/7/0", "text": "Светът е изправен пред едно от най-големите предизвикателства към цивилизацията в глобалните опити да се ограничат климатичните промени, заяви Папа Франциск в послание, изпратено днес до участниците в Мадридската конференция на ООН за климата, съобщи ДПА, цитира Новини.бг   \"Имаме прозорец от възможности, но не трябва да му позволим да се затвори. Трябва да се възползваме от това обстоятелство чрез отговорни действия в икономическата, технологичната, социалната и образователната сфери, като осъзнаем много добре, колко взаимозависими са нашите действия\", добави папата.  Визирайки движението \"Петъци за бъдещето\", светият отец отбеляза как \"младите хора днес показват повишена чувствителност към сложните проблеми, възникващи от извънредното положение (с климата)\".    \"Не трябва да предаваме на следващите поколения бремето, да се справят с проблемите, оставяни от предишните. Вместо това трябва да им дадем възможност да си спомнят за нас като поколение, което е обновило и е действало - с честно, отговорно и смело съзнание, за фундаменталните нужди от сътрудничество, с оглед да се запази и развие нашият общ дом\", заключи Папа Франциск.", "date": "2019.12.04", "title": "Папата: Светът е изправен пред едно от най-големите предизвикателства към цивилизацията"}
{"url": "http://epicenter.bg/article/Yens-Stoltenberg--S-400-nikoga-nyama-da-bade-integrirana-v-NATO/200637/7/0", "text": "Това е национално решение на Турция. Много съюзници изразиха загриженост, аз също изразих своята за последствията от това решение, заяви генералният секретар на НАТО Йенс Столтенберг на заключителната си пресконференция на лидерската среща на алианса в Лондон, в отговор на въпрос за покупката от Турция на руски зенитно-ракетни комплекси С-400. Това, което мога да кажа, е, че   Никога няма да е част от интегрираната система на алианса за противовъздушна и противоракетна отбрана. Така че това ще е самостоятелна система, заяви генералният секретар на пакта. Съюзниците са се договорили днес за осъвременени планове за защита на балтийските страни и Полша. Столтенберг каза, че приветства това. Генералният секретар отново коментира разногласията в съюза, като заяви, че те винаги ще привличат повече внимание от това, върху което съюзниците постигат съгласие. Той отново напомни, че разногласия са съпътствали алианса от началото на съществуването му. Естествено, че има различия, нещо друго би било странно, но силата на НАТО е в това, че винаги сме били в състояние да преодоляваме тези различия и да се обединяваме около основната ни мисия - да се защитаваме взаимно, заяви Столтенберг.   . Трябва да се стремим към по-добри взаимоотношения с нея. Но дори и да не сме в състояние да постигнем такива в краткосрочен план, ние трябва да можем да се справяме и с трудни взаимоотношения, посочи Столтенберг, като напомни за подхода, включващ диалог, но и сдържане и отбрана. Генералният секретар говори и за предизвикателствата, свързани с Китай и новите военни способности на страната.    Източник: дарикнюз", "date": "2019.12.04", "title": "Йенс Столтенберг: С-400 никога няма да бъде интегрирана в НАТО"}
{"url": "http://epicenter.bg/article/Vladimir-Putin--Balgariya-umishleno-bavi-stroitelstvoto-na--quot-Turski-potok-quot--/200639/7/0", "text": "Това заяви президентът на Русия Владимир Путин на пресконференция след среща със сръбския си колега Александър Вучич в Сочи,      , предупреди Путин. \"Това, което виждаме, независимо от многократните заявления, независимо от многократните молби към руската страна да осигурим доставките на наш газ през Турция в България, колкото и печално да звучи,      Но ще видим как по-нататък ще се реализира този проект на българска територия\", казва на пресконференцията Владимир Путин.   Сръбският участък е готов на 85%, стана ясно на срещата между двамата президенти.    \"Що се отнася до евентуално участие на Сърбия в транзита на руски газ през \"Турски поток\", да, това е възможно. Сръбският участък от газопровода между границите с България и Унгария е почти готов, 90% от тръбите са положени, 85% от тръбопровода са готови. Полагането на тръбите ще бъде завършено до седмици\", заяви той,       Убедени сме, че реализацията на тези мащабни енергийни проекти ще помогне значително да се укрепи енергийната сигурност не само на Сърбия, но и на целия балкански регион и на Европа като цяло\", каза президентът.    В края на октомври Путин съобщи, че работите по проекта \"Турски поток\" в България и Сърбия ще бъдат завършени към края на следващата година, припомня ТАСС.    \"Турски поток\" преминава по дъното на Черно море до европейската част на Турция и по-нататък до границата с Гърция. Първата му тръба е предназначена за снабдяване на турския пазар, а втората - за Европа, през териториите на България, Сърбия и Унгария.   Путин съобщи на пресконференцията, че е обсъдил с Вучич ситуацията на Балканите и проблема с Косово.    Русия е готова на компромиси по косовския проблем, ако Белград и Прищина стигнат до такъв, заяви президентът. Той каза още, че неговият сръбски колега Александър Вучич е приел поканата да гостува в Москва за Деня на победата на 9 май 2020 г.    \"Следващата година ще бъде важна дата за всички нас - 75-годишнината от Победата във Великата Отечествена война. Г-н Вучич прие покана да дойде на тържествата, които ще се проведат на 9 май в Москва\", заяви руският държавен глава.    Путин подчерта още: \"Ние ще се радваме да видим сръбските военни сред участниците в парада на Червения площад.\"    ", "date": "2019.12.04", "title": "Путин: България умишлено бави строителството на \"Турски поток\"! И то под натиск отвън! (ВИДЕО)"}
{"url": "http://epicenter.bg/article/Tramp-napusna-sreshtata-na-NATO-sled-shegi-ot-strana-na-svetovnite-lideri/200640/7/0", "text": "Американският президент Доналд Тръмп отмени пресконференция и прекрати своето участие в срещата на НАТО, съобщава „Индипендънт”. Причината е, че Тръмп е реагирал гневно на видео, в което световните лидери си правят шеги на негов гръб.    Американският президент беше попитан дали е видял клипа, в който неговите международни партньори се шегуват за неговата експлозивна конференция с Еманюел Макрон.  Във видеото Джъстин Трюдо казва, че е видял как екипът на Тръмп им е зяпнал от почуда. В отговор на репликата на Трюдо, американският президент нарече канадският премиер „двуличен”, когато бе попитан за видеото сряда следобед, предаде БТВ.    Въпреки това, по време на изказването си с германския канцлер Ангела Меркел, американският президент определи Джъстин Трюдо като „добро момче”.    Цялата среща за 70-ия рожден ден на НАТО бе белязана от напрежение, въпреки че лидерите от страните в пакта декларираха единство, отбелязва Би Би Си.  ", "date": "2019.12.04", "title": "Тръмп напусна срещата на НАТО след шеги от страна на световните лидери (Видео)"}
{"url": "http://epicenter.bg/article/Merkel--Izgonihme-ruskite-diplomati--zashtoto-Moskva-ne-pomogna-v-razsledvaneto-na-ubiystvoto-v-Berlin/200646/7/0", "text": "Германия взе решението на изгони двамата служители в руското посолство в Берлин след като е станало ясно, че Москва не сътрудничи в разследването за убийството на грузински гражданин в Берлин през август. Това каза германския канцлер Ангела Меркел, цитирана от Ройтерс и Агенция \"Фокус\".    „Аз ще се срещна с руския президент (Владимир Путин) и ще го информирам“, каза Меркел по време на срещата на върха на НАТО в Лондон.    „Ние взехме това решение, защото не видяхме знаци, че Русия ни помага в изясняването на това убийство“, каза още тя.    Германската федерална прокуратора предполага, че руски или чеченски гражданин е свързан със смъртта на грузинския гражданин.    Зелимхан Хангошвили, 40-годишен, който преди това се е сражавал заедно със сепаратистите в руския регион Чечня, бе прострелян два пъти в главата в централен берлински парк през август, докато е отивал към джамия.  ", "date": "2019.12.04", "title": "Меркел: Изгонихме руските дипломати, защото Москва не помогна в разследването на убийството в Берлин"}
{"url": "http://epicenter.bg/article/MVnR-na-Ungariya--Nyama-da-dopusnem-Ukrayna-do-NATO/200647/7/0", "text": "Унгарският външен министър Петер Сиярто обеща да блокира влизането на Украйна в НАТО, предава ТАСС, цитирана от Агенция \"Фокус\".   Той каза, че неговата страна няма намерение да одобри евентуална кандидатура на Киев в Алианса, докато Украйна не възстанови правата на унгарското малцинство в страната. Според него, ако Киев иска да членува в Алианса, той трябва да осигури на унгарците в Украйна правото им да учат на родния си език, което беше ограничено с приемането на закона за образованието през 2017 г.", "date": "2019.12.04", "title": "МВнР на Унгария: Няма да допуснем Украйна до НАТО"}
{"url": "http://epicenter.bg/article/Liderite-na-NATO-prieha-zaklyuchitelna-deklaratsiya-na-sreshtata-na-varha-/200653/7/0", "text": "На срещата на високо равнище на НАТО по случай 70-годишнината на алианса страните членки приеха, въпреки сериозни разногласия, съвместна декларация, подчертаваща тяхната солидарност и единство, като за пръв път признаха нарастващата мощ на Китай за предизвикателство, предаде Франс прес.    Текстът споменава и \"заплахата\", която представляват \"агресивните действия\" на Русия.    \"Разногласията винаги ще привличат повече внимание, отколкото когато сме на едно мнение\", подчерта генералният секретар на НАТО Йенс Столтенберг на пресконференция. \"Ние сме 29 различни страни от двете страни на Атлантика. Разбира се, че имаме разногласия. Обратното щеше да е много странно. Но силата на НАТО е, че винаги сме били способни да преодолеем тези разногласия. Днес доказваме, че НАТО е постигнало съществен напредък и че продължаваме да се адаптираме и да реагираме\", добави той.    Турският президент Реджеп Ердоган даде съгласието си за приемането на текста, защото той осъжда тероризма \"във всичките му форми и проявления\" и го оценява като \"постоянна заплаха за всички нас\".    Освен това Анкара одобри приемането на нови регионални планове за сигурността на балтийските страни, Полша, Турция и южния фланг на Алианса, обяви Столтенберг. Турция блокираше приемането на тези планове, за да принуди съюзниците от НАТО да определят като терористи бойците от кюрдските Сили за защита на народа. Офанзивата на турската армия в Североизточна Сирия беше насочена срещу тези сили, които се бориха срещу джихадистката група Ислямска държава редом със силите на международната коалиция, припомня АФП.    На срещата на високо равнище съюзниците от НАТО решиха да обявят Космоса за зона на операции на НАТО и за пръв път заявиха, че \"съзнават, че нарастващото влияние и международната политика на Китай представят както възможности, така и предизвикателства, на които трябва да отговорим заедно, като Алианс\".    Декларацията от Лондон подчертава необходимостта \"да се гарантира сигурността на комуникациите, включително на 5G мрежата\" и \"да се прибягва до сигурни и устойчиви системи\".    Съюзниците порицават отново \"агресивните действия на Русия\", но заявяват, че са готови за \"диалог и за перспективата да създадат конструктивни отношения с Русия, когато действията й го позволят\".    Столтенберг подчерта, че е необходимо да се продължат и усилията за контрол на ядрените оръжия чрез сключването на нови договори, включващи Русия и Китай. Но \"докато съществуват ядрени оръжия, НАТО ще остане ядрен съюз\", предупреждава декларацията от Лондон.      Следващата среща на високо равнище на НАТО ще бъде организирана през 2021 г., обяви генералният секретар на организацията.    Постигнат е напредък в Инициативата на НАТО за готовност, целяща да позволи на сухопътните, военновъздушните и военноморски сили на алианса да реагират по-бързо на заплахи. \"Нашите съюзници предоставиха 30 батальона, 30 въздушни ескадрили и 30 бойни кораба, които ще могат да бъдат разположени в рамките на 30 дни\", уточни Столтенберг, цитиран от Ройтерс.    Лидерите на НАТО са се споразумели да създадат експертен комитет, който да анализира процеса на вземане на политически решения, предаде Асошиейтед прес. В декларацията след срещата се говори за \"насочен към бъдещето процес на размисъл\", който трябва да бъде ръководен от генералния секретар Йенс Столтенберг.", "date": "2019.12.04", "title": "Лидерите на НАТО приеха заключителна декларация на срещата на върха "}
{"url": "http://epicenter.bg/article/Tramp-napusna-sreshtata-na-NATO-sled-shegi-ot-strana-na-svetovnite-lideri-/200655/7/0", "text": "Американският президент Доналд Тръмп отмени пресконференция и прекрати своето участие в срещата на НАТО, съобщава „Индипендънт”. Причината е, че Тръмп е реагирал гневно на видео, в което световните лидери си правят шеги на негов гръб.    Американският президент беше попитан дали е видял клипа, в който неговите международни партньори се шегуват за неговата експлозивна конференция с Еманюел Макрон.   Във видеото френският президент Еманюел Макрон и премиерите на Канада, Великобритания и Холандия Джъстин Трюдо, Борис Джонсън и Марк Рюте водят оживен разговор. Джонсън пита Макрон защо е закъснял за приема. Вместо Макрон Трюдо отговаря на въпроса и казва, че Макрон е закъснял, защото е трябвало да участва в продължила неочаквано дълго (40 минути) непланирана пресконференция заедно с Тръмп, пишат \"Ройтерс\" и \"Асошиейтед прес\".    Въпросната пресконференция беше след двустранната среща на Тръмп с Макрон и продължи 40 минути и в нея се разменяха и остри реплики. Според канадския премиер на хора от екипа на Тръмп са им \"увиснали ченетата\" по време на събитието.    Трюдо също така обяснява към края на записа: \"Мисля, че това е Дорал, Дорал, да, в Маями.\" Контекстът не е известен, но край Дорал, предградие на Маями, се намира и голф курорт, собственост на Тръмп, където той мислеше да приеме по-късно лидерите от Г-7.   Рюте пък пита с ироничен тон: \"Медиите за фалшиви новини?\" Така Тръмп нарича голяма част от изданията и телевизиите, които го отразяват критично.  Във видеото Джъстин Трюдо казва, че е видял как екипът на Тръмп им е зяпнал от почуда. В отговор на репликата на Трюдо, американският президент нарече канадският премиер „двуличен”, когато бе попитан за видеото сряда следобед, предаде БТВ.  Според Тръмп реакцията на Трюдо е била предизвикана от неговото искане Канада да допринася повече за НАТО.    Кадри от приема в Бъкингамския дворец бяха записани от обща камера. Клипът беше публикуван онлайн от канадската телевизия CBC и беше гледан повече от 5 млн. пъти.    В отговор на репликата на Трюдо, американският президент нарече канадският премиер „двуличен”, когато бе попитан за видеото сряда следобед.     Според Тръмп реакцията на Трюдо е била предизвикана от неговото искане Канада да допринася повече за НАТО. \"Намирам го за много приятен човек, но знаете, че истината е, че го разкритикувах заради факта, че не плаща 2% и виждам, че не е много доволен от това\", добави Тръмп и отбеляза: \"Той не плаща два процента, а трябва да плаща два процента. Канада - те имат пари.\"    Въпреки това, по време на изказването си с германския канцлер Ангела Меркел, американският президент определи Джъстин Трюдо като „добро момче”.    Цялата среща за 70-ия рожден ден на НАТО бе белязана от напрежение, въпреки че лидерите от страните в пакта декларираха единство, отбелязва Би Би Си.Още във вторник Доналд Тръмп и Еманюел Трюдо си размениха доста остри реплики по редица актуални въпроси в северноатлантическия пакт.    Очевидно тази словесна престрелка е била тема на разговор във видеото, разгневило американския президент.", "date": "2019.12.04", "title": "Тръмп напусна срещата на НАТО след шеги от страна на световните лидери "}
{"url": "http://epicenter.bg/article/Prof--Lyubomir-Stoykov--Svobodniyat-duh-na-Stavri-Kalinov/200600/6/0", "text": "  Преди броени дни емблематичният и различен наш именит скулптор и художник Ставри Калинов навърши 75 години. Благословен да е – че го има, че създава толкова стойностни и въздействащи творби, че с остроумието и самобитността си осмисля толкова красиво живота ни.   Не случайно по повод на неговата годишнина президентът на Република България г-н Румен Радев отбеляза: „За цялото българско общество и за много ценители на изящното изкуство извън пределите на страната ни Вашето име се превърна в синоним на творческия успех. Постигнат с ярка художествена дарба, съхранен с енергията и вдъхновението на неповторимия личен почерк. Свободата на духа, от която всяко поколение има необходимост, във Ваше лице има свой автентичен представител и културен стожер.“  Елементарната, но точна фактология, свързана с най-новата – юбилейна, изложба на Ставри Калинов на откритата сцена на Театър „Сълза и смях“ (който също е юбиляр и чества своята 110 годишнина) сочи, че пред широката публика са експонирани 30 произведения, от които близо половината са картини маслена живопис, 15 графики (или както той сам ги нарича - калинографики) и няколко копринени работи. Тяхната оригиналност е изумителна, тъй като техниката и използваните материали са изобретение и патент на автора. През десетилетията той непрекъснато будеше и продължава да буди удивление със уникалността и мистериозността на своята работа. По категоричен начин той доказа, че е в състояние да сътвори произведение на изкуството от всякакъв материал – загадъчен черен „извънземен“ прах, чиято алхимия е забъркана от самия Ставри Калинов, стъкло, студена керамика, коприна, силикон и даже мухъл.  Разбираеми са трудностите пред традиционните изкуствоведи, които се препъват в опитите си да коментират изложби като настоящата. Ставри Калинов е харизматичен, магнетичен и енигматичен, тъкмо защото не се вмества в клишета и трафаретни стереотипи...Не можеш да говориш конвенционално за неконвенционалното, не можеш да коментираш по банален начин небаналното, не можеш да оценяваш със стандартни методи нестандартното.  Единственият верен път към разбирането и осмислянето на творчеството на маестро Калинов е тоталното отдаване на свободната асоциация, доверяването на сетивата, на душата и на подсъзнанието. Посланията на този неординерен и безкрайно иновативен художник са заредени с любов, доброта и нескончаема мъдрост – ценности и добродетели, за дешифрирането на които не са нужни нито специално образование, нито предварителен инструктаж, а най-малко – снобска преднамереност. Неговите ценители, масовата публика и приятелите му трябва да са благодарни за щедростта, с която той ги обсипва със своите приказни, митични и алегорични типажи и персонажи.  Маестро Калинов заслужава пожелания за желязно здраве и творческо дълголетие, любов и вдъхновение, както и сбъдване на една от най-големите му мечти: да се появи онзи меценат, който ще събере на едно място всичките му произведения, за да създаде музей-галерия на това вълшебно изкуство.  Нека този знаменит художник все така неуморимо да изпраща своите светли и чисти послания, да привилегирова щедро към тях хората и обществото. Всъщност Ставри Калинов ни подарява своя собствен свят и ни приобщава към най-съкровените си въжделения. Това е свят, изпълнен с неизмерими дози любов, независимост и творческа смелост. Венецът на този свят е свободата на изкуството!", "date": "2019.12.04", "title": "Проф. Любомир Стойков: Свободният дух на Ставри Калинов"}
{"url": "http://epicenter.bg/article/-quot-Novite-quot--stihotvoreniya-na-Vaptsarov-se-okazaha-rakopisi-na-izvestni-negovi-tvorbi/200638/6/0", "text": "\"Новооткритите\" стихотворения на Вапцаров, за които сподели лично пред БНР неговата племенница Мая Вапцарова, се оказаха ръкописи с \"бележки\" и \"наброски\" от добре познати творби, съобщава sega.bg.  Листовете бяха открити в мазето на столичната Дирекция на полицията, а оттам са отишли в Държавния военен архив. Мая Вапцарова смята, че почеркът е на поета, а в момента се прави и експертиза за потвърждаване на авторството им.    \"В тази папка няма само стихотворения. Те са няколко. Вътре има едно невероятно есе за културата. Три стихотворения са открити и това грамадно есе, което е около десет страници. Вапцаров като че ли преоценява бъдещето в това есе, не миналото\", каза пред БНР режисьорката и племенница на поета. Ден по-късно тя цитира едно от разчетените стихотворения пред медиите.   Литературни критици и познавачи на творчеството на поета коментират, че това са три куплета от добре известната творба „Хроника“. То е известно отдавна, публикувано е нееднократно в различни книги за поета, лесно се намира и онлайн.   Ето и цялото стихотворение на Вапцаров, чиито последни три куплета бяха обявени за \"новооткрити\":", "date": "2019.12.04", "title": "\"Новите\" стихотворения на Вапцаров се оказаха части от позната творба"}
{"url": "http://epicenter.bg/article/Dimitar-Nedkov--Moral-e-tova--deto-se-mora--/200611/11/33", "text": "  Поредната високопоставена европерсона навестила тия дни Българията с мисията да огледа има ли поне нещо мъничко европейско в местното население. По чия покана ни e оказана честта, така и не стана ясно.    Еврокомисарка по човешките права била визитьорката. Но не от многозвездните комисари от току-що възцарената нова Европейска комисия “фон дер Лайен”. Гостенката ни комисарствала в Съвета на Европа, който не бива да се бърка с вездесъщия Европейски съвет, в който по късни доби лидерите на евросъюзните държави-членки решават, каквото са се разбрали да решат и... по изгрев слънце уведомяват напълно демократичния Европарламент за вече решеното...    Всъщност, за наше момиче от шарената балканска черга би трябвало да броим прескочилата по комшийски дувара ни, драгата Дуня Миятович. Ей там, зад чукарите, дето залязва слънцето, от земята босненско-херцеговинска е коренът й. Това обстоятелство ще рече най-малкото, че снагата й е расла, кръвчицата й е кипвала според душевността балканска и мъдростта тукашна за доброто и злото... Както се казва – само да сме се докоснели и би трябвало да сме се разбрали за общата ни орисия...    Но не би! – видно от изявленията на драгата, Дуня Миятович... Друго впечатление имала за нас българите, евроблюстителката за човешките права, а то какво се оказало...    Доминираща била омразата между човеците български... Дотам сме я били докарали с насилието помежду си и то най-вече край домашното огнище, че едва ли не – всяка втора българска невеста със свито от страх сърце се прибирала у дома си, а вече почти нямало дете, което да не се жалвало пред органите, че всяка сутрин баща му го тормозел да хвърля в контейнера торбичката с боклук, на път за даскалото... Но най-изумена останала драгата Дуня от това, че православната ни църква се месела в делата на държавата, плашейки с “Анатема!” ако се приеме писаната от управниците антихристова Стратегия за защита на децата...    И сме се били докарали до това отчайващо антиевропейско поведение, щото продължаваме да се пънем като муле на сараевския мост, отказвайки да ратифицираме прословутата Истанбулска конвенция... В жертвен агнец на коварна дезинформация за отдавна остарели вековни стереотипи за ролята на половете в обществото сме се били превърнали... Затова управници и заблуденото ни гражданско общество, моментално да отворели нов дебат за най-скорошна ратификация на животворната за психиатричния статус на нацията ни конвенция – ако искаме да се броим за европейци...    А сега де!!!... Толкова ли много да сме кривнали от пътя към Европата, че чак и тълкованията на Конституционния съд, че въпросната Истанбулска конвенция не пасва на Конституцията ни, се оказват антиевропейски?!?...  Извън самоиронията, която май се оказва единствения вече способ за преглъщане на подобни еврокомисарски нравоучения, без опасност за доста изтънялото ни вече душевно равновесие... Извън изразените компетентни мнения и предупреждения на титуловани авторитети в областите изследващи поразиите, които би сътворило насилственото прилагане на подобен род конвенции... Няма да е излишна и още една гледна точка...    Драгата високопоставена блюстителка на човешките права, европерсоната Дуня Миятович просто си гледа бизнеса... Няма грешка – именно за бизнес иде реч... Дотам ни докараха безумията на покварения двадесети век, че освен последствията от масовото самоизтребление след двете световни войни – да пристъпим в новото хилядолетие водени от глобален политически елит, който превърна Декларацията за правата на човека в доходоносен бизнес... Толкова доходоносен, че да финансира превата срещу Бог, отнемащ лиценза Му да решава коя зачената душица, като мъжка или женска да се ражда в сътворения от Него все още съществуващ свят.    GREVIO е търговското лого на бизнеса на драгата евроморализаторка Миятович & Company. Стоката е нещо като биопродукт пробиотиращ моралната чистота на човешката душа... GREVIO: нещо като рейтингова агенция определяща моралната надежност на европейските народи и техните управници... GREVIO: нравствената европолиция отговаряща за стриктното съблюдаване догматизма на катехизиса от евронормите за “добро” и “зло”… GREVIO: “Големият брат” за всички национални правителства, законотворчески и правораздавателни институции – още един мониторинг върху правото на народите сами да решават кое е правилно и кое неправилно по техните земи...    И не на последно място в портфолиото на бизнеса GREVIO: нека да бъдат така добри правителствата на съюзените държави да включат в бюджетите си издръжката на новата армия евробюрократи срещу компетентните им напътствия и оценки – що ще е това – морал по европейски...    Няма да е никак излишно за драгата еврокомисарка Дуня Миятович, ако подири земляка си Емир Костурица, оная луда режисьорска глава, дето се спусна с кинокамерата в лабиринта на балканския Ъндърграунд, да ѝ обясни по землячески - защо за балканеца “морал е туй, дето се мора”*, а “неморално е туй, дето не се мора”...    Чешитът Костурица ще се самоцитира навярно и още че: балканците все още живеем с единия крак на асфалта и все още се мъчим да издърпаме другия от селската кал... и когато псуваме нечия майка селяшка, го правим седейки на единия, градския крак... но това не значи, че псувнята ни е отишла много надалече, когато сами си псуваме майката... защото онзи другият, затъналият в калта крак, най-добре показва как неговият градски (европейски-б.а.) брат гледа повърхностно на морала, особено на неговия произход, без дори и да разбере, че това, което идва от брата в калта, става исторически капитал...    Всъщност, това балканско умозаключение не би трябвало да е непознато на драгата Дуня, ако не е забравила все още разкаляните в прекия и преносен смисъл босненски друмища...    А колкото до съдбата на тая пуста Истанбулска конвенция по нашенско, бихме цитирали наскорошното предупреждение на президента на една велика със своята култура и литературни образци държава, което означава, че не става дума за президента Тръмп, а именно: да не се налага, да обясняваме на останалите европейци, защо никога няма да заменим думичката “Мама” с определенията “родител 1” и “родител 2”...    Най-добре ще е евроморализаторката Дуня Миятович да престане да подскокоросва управниците ни за някакъв нов български дебат относно епохалното значение за морала европейски на въпросната конвенция, защото като нищо може да се стигне и до много по-радикален отпор. Все пак балканци сме си! – не го забравяй драга еврокомисарке по правата на човека...    И по-внимателно с употребата на думичката “насилие” по тия географски ширини, защото още помним на чии “присъствия” ни е изоставяла на няколко пъти Европата...    ================================     ", "date": "2019.12.04", "title": "Димитър Недков: “Морал е това, дето се мора* "}
{"url": "http://epicenter.bg/article/Amerikantsite-sa-poharchili-rekordnite--9-4-miliarda-v--kiberponedelnika-/200582/4/0", "text": "Жителите на САЩ са похарчили рекордните $9,4 млрд на т.нар. „киберпонеделник“ за покупки в онлайн-магазините, съобщават телевизионният канал CNBC и Агенция \"Фокус\", като се позовават на статистическите данни на Adobe Analytics, която анализира информацията за 80 от 100-те най-големи търговски мрежи. Според информацията, разходите на американците за онлайн-шопинг в „киберпонеделник“ са нараснали през тази година с 19,7% в сравнение с 2018 година, когато общата изхарчена сума е била $7,9 млрд. При това, според информацията на Adobe Analytics, средният харч на любителите на покупките в интернет е нараснал с 6%. По-рано същата компания отчете рекордни разходи на американците за пазаруване на „Черен петък“, основен ден за продажби, който следва Деня на благодарността в четвъртия четвъртък на ноември в Съединените щати. Според нея тази година те възлизат на $7,4 млрд.. От тях около 2,9 милиарда долара са изразходвани за покупки, направени с помощта на смартфони.    Петък след Деня на благодарността традиционно отбелязва началото на коледния сезон. Терминът „Черен петък“ е използван за пръв път за описване на борсовата паника от 1869 г., а в съвременния смисъл тя започва да се използва през 50-те години за описване на задръствания, възникнали в търговските центрове през този ден. През ноември 1975 г. The New York Times използва термина „Черен петък“ за деня в годината, когато трафикът е най-интензивен в града и има най-голям брой клиенти в търговските центрове.    „Киберпонеделникът“, ден на значителни продажби в онлайн магазините, влезе в живота на американците, а след това и на останалия свят, много по-късно. Този термин за първи път се използва през 2005 г. Отстъпките в този ден първоначално са били предназначени за офис работници, които след завръщането си от дълъг уикенд [много американци след Деня на благодарността в четвъртък си вземат почивен ден в петък и почиват четири дни подред] продължават да пазаруват онлайн от работните компютри.  ", "date": "2019.12.04", "title": "Американците са похарчили рекордните $9,4 милиарда в „киберпонеделника“"}
{"url": "http://epicenter.bg/article/Radosvet-Radev--Otsenkata-za-biznes-sredata-v-Balgariya-e-losha/200595/4/0", "text": "Днес представители на бизнеса се събраха на икономически форум и обсъдиха перспективите пред малкия бизнес през 2020 г. Председателят на Българската стопанска камара Радосвет Радев заяви пред БНТ, че оценката за бизнес средата в България е лоша и че проблеми има в цялата бизнес среда. Той коментира още, че в страната ни голям бизнес няма. Според него българската икономика се създава изцяло от малки и средни компании.    На практика над 99% от българската икономика се създава от малки и средни компании, каза Радев. Действащите стопански субекти на територията на страната са 413 000. Само 753 от тези компании изпълняват дефиницията на големи компании и това са дружества, в които работят над 250 човека. Всичко останало принадлежи към малките и средни предприятия, като над 380 000 от тях са с персонал под 10 човека.  \"Реално българската икономика е изцяло от малък и среден бизнес. Този бизнес е фамилен, в него работят доста близки хора от семейството и общо взето е устойчив\", обясни председател на БСК.    Радосвет Радев представи и данни от ежегодното изследване на Световната банка за възможностите да се прави бизнес у нас. Според тях по лекотата на правене на бизнес през 2017 година сме били на 39-то място, а в момента сме на 59-то място, относно стартирането на бизнес - преди 2 години сме били на 82-ро място, сега - на 99-то, по включване към електрическата мрежа - тогава сме били на 104-то място, а сега на 147-о място от 190 държави. По регистрация на собственост в момента сме на 67-о място, за разлика от 2017 година, когато сме на 60-то.    Той коментира, че проблеми има в цялата бизнес среда.  \"На днешния форум стана ясен гръмотевичният провал на ваучерната система за подпомагане на малки компании да бъдат листвани на фондовата борса. Имало е една-единствена заявка и получателят на тази ваучерна подкрепа от 50 000 лв. е върнал ваучера, отказал се е от това нещо\", каза Радев.    Той допълни, че е оптимист за следващата година, защото ще бъде високосна. Според него българският предприемач не очаква държавата да му изкара парите, а иска да знае, че това, което започва през януари, ще го има и през декември 2020 година. ", "date": "2019.12.04", "title": "Радосвет Радев: Оценката за бизнес средата в България е лоша"}
{"url": "http://epicenter.bg/article/Saosnovatelite-na--quot-Gugal-quot--Lari-Peydzh-i-Sergey-Brin-podadoha-ostavki-/200605/4/0", "text": "Лоранс (Лари) Едуард Пейдж, главен изпълнителен директор и съосновател на \"Гугъл\" (Google) и на компанията майка Alphabet, обяви, че ще се оттегли от поста си, за да бъде заменен от изпълнителния директор на \"Гугъл\" Сундар Пичай (Пичай Сундараджан), който оттук нататък ще поеме и двете мениджърски роли.    И другият съосновател на \"Гугъл\" - Сергей Брин, ще отстъпи поста си на президент на технологичния интернет гигант.    \"Никога не сме били хора, които да държат на ръководните роли, когато смятаме, че има по-добър начин за управление на компанията\", посочиха в съвместно изявление Лари Пейдж и Сергей Брин.    \"Компаниите Alphabet и Google повече не се нуждаят от двама главни изпълнителни директори и президенти. Занапред Сундар Пичай ще бъде главен изпълнителен директор както на Google, така и на компанията майка Alphabet\", добавиха те.    По този начин съоснователите на \"Гугъл\" отстъпиха от лидерските си управленски позиции в интернет гиганта, който те основаха пред 21 години, превръщайки го в една от най-влиятелните и една от на скъпите компании в света.    Лари Пейдж и Сергей Брин основаха \"Гугъл\" като студенти от университета в Станфорд през 1998 година и развиха бързо компанията, за да я превърнат в една от най-големите сили на новото хилядолетие.    Интернет търсачката на \"Гугъл\" успя бързо да изпревари конкуренти като Yahoo и Microsoft, получавайки значителна част от трафика за търсене, придобивайки в последствие дигиталната рекламна компания DoubleClick и сайта за видео споделяне YouTube.    Последва придобиването и на компанията за мобилни операционни системи Android, което катапултира Google далеч отвъд нейната основна функция на интернет търсачка.  ", "date": "2019.12.04", "title": "Съоснователите на \"Гугъл\" Лари Пейдж и Сергей Брин подадоха оставки "}
{"url": "http://epicenter.bg/article/Evrostat--Balgarite-harchat-nay-mnogo-za-telekomunikatsii-v-ES/200628/4/0", "text": "Най-голям дял от семейния бюджет на домакинствата в България спрямо останалата част на Европейския съюз отива за свързани с телекомуникациите разходи. Това показват данни на европейската статистическа служба Евростат.   През 2018 г. домакинствата в блока са похарчили над 200 млрд. евро – 1,3% от европейския брутен вътрешен продукт, за комуникации – пощенски услуги, оборудване и услуги за телефон и факс. Това представлява 2,3% от общите потребителски разходи на домакинствата.    Най-голям дял през 2018 г. е трябвало да отделят домакинствата на Балканите и по-конкретно в България – 4,8%, следвана от Гърция – 4,4% (данни за 2017 г.), Румъния (4,1%) и Хърватия (4%). На обратния полюс са Люксембург с най-малък дял от 1,3%, Великобритания – 1,6%, Дания и Австрия с по 1,9%.  От всички основни бюджетни пера комуникациите отбелязват най-значителен спад на дела отделяни средства през последното десетилетие на територията на ЕС. Той намалява от 2,8% от всички разходи на домакинствата през 2008 г. до 2,3% през 2018 г. (понижение с 0,5 пр. п.).    В периода между 2008 г. и 2018 г. този процент намалява в повечето държави членки на блока, показват данните на Евростат. Най-голям този спад е в Естония – от 3,8% през 2008 г. до 2,5% десет години по-късно (спад от 1,3 пр. п.). След Естония по този показател се нареждат Холандия (-1,1 пр. п.), Полша (-1 пр. п.), Франция (-0,8 пр. п.), Ирландия (-0,7 пр. п.) и Чехия, Португалия и България с по -0,6 пр. п. В четири държави членки разходите за телекомуникации нарастват през последните десет години, като първото място е за държава от Балканите – Румъния (с 2 пр. п.). Тя е следвана от Литва (0,5 пр. п.), Швеция (0,4 пр. п.) и Хърватия (0,2 пр. п.).  ", "date": "2019.12.04", "title": "Евростат: Българите харчат най-много за телекомуникации в ЕС"}
{"url": "http://epicenter.bg/article/Germansko-prouchvane--Dostavkata-na-gaz-za-ES-e-garantirana--dori-bez-sporazumenie-Rusiya---Ukrayna/200632/4/0", "text": "Европа няма да остане без природна газ тази зима, дори ако не бъде успешно приключена новата сделка за доставка на руски газ през Украйна, след като съществуващото споразумение изтече в края на месеца. Това показва германско проучване, публикувано в сряда, цитирано от БНР.    \"Доставката на газ за зимата е осигурена, дори ако разговорите за доставките на синьото гориво от Русия през Украйна до Европа бъдат неуспешни\", се казва в проучването, направено от Института за енергийна икономика (EWI) в Кьолн.    Според него германските цени на природната газ могат да се повишат умерено, но няма да има прекъсвания в доставките.    Съоръженията за съхранение на природна газ са запълнени, цените са на многогодишно ниски нива поради глобалното свръхпредлагане, а взаимовръзката е далеч по-добра, отколкото преди 10 години, когато Русия и Украйна се оказаха в сериозен спор за цените и плащанията, посочва немският енергиен институт.    Москва продължава да подчертава, че не желае \"газова война\" с Украйна като тази през 2009 година, която доведе до прекъсвания в доставките в много европейски страни преди подписването на настоящото споразумение, което обаче изтича в края на годината.    Сделката, която обхваща доставките на Русия за Украйна и транзита към Европейския съюз (ЕС), изтича на 31-ви декември, а преговорите за нейното удължаване или за нейната замяна са усложени от въпроси като арбитражни процедури и анексирането на Крим от Русия през 2014 година.    Евентуалното прекъсване на транзита на газ към Европа през Украйна през януари 2020 година може да доведе до спад на износа на руски газ за ЕС с 6,3 милиарда кубически метра (bcm) през първия месец на следващата година, показа сценарий на института EWI. Подземните складове ще компенсират 83% от недостига, а останалият внос ще дойде от втечнен природен газ, се посочва в изследването.    Това ще увеличи германските цени с едва 5%, но тези в Гърция - с цели 45%, тъй като последната е изолиран от основната европейска газова мрежа.    Сценариите за изключително студено време в Европа на фона на смущения в доставките на природен газ могат да бъдат оценени на малко по-високи, показват сценариите на EWI.    В анализът се посочва, че тримесечното снабдяване също изглежда невредимо, ако кризата между Русия и Украйна се проточи до март догодина, когато е официалния край на зимния сезон за газовия пазар.    Русия заяви, че могат да се проведат още тристранни преговори в четвъртък, ако участващите компании - руската \"Газпром\" и украинската \"Нафтогаз\" - са готови за това. През миналата седмица \"Нафтогаз\" заяви, че трябва да се извърви още доста дълъг път в преговорите.    Руският президент Владимир Путин и украинският му колега Володимир Зеленски пък могат да обсъдят тези проблемни въпроси, когато се срещнат в понеделник в Париж, заявиха от Кремъл, предаде Ройтерс.    През 2011 година газопроводът \"Северен поток 1\" под Балтийско море започна да доставя 55 милиарда кубически метра газ за Германия, като вече заобикаля Украйна, докато свързаният с него газопровод \"Северен поток 2\" трябва да влезе в експлоатация около средата на 2020 година, което ще удвои общия капацитет на двата.  ", "date": "2019.12.04", "title": "Германско проучване: Доставката на газ за ЕС е гарантирана, дори без споразумение Русия - Украйна"}
{"url": "http://epicenter.bg/article/1090-evro-na-kv--m--sredno-za-imot-v-Sofiya/200633/4/0", "text": "Стабилни остават цените на жилищата в София, отчитат компаниите, свързани с имотен бизнес у нас, съобщава БНР.   Средната цена на квадратен метър в столицата е около 1090 евро на кв. м., отчитат от бранша. Цените в \"Лозенец\", \"Стрелбище\", \"Гоце Делчев\" и \"Кръстова вада\" варират между 1300 и 1500 евро. Цените на имотите се задържат на достигнатите нива, отчитат експертите.   Обемът продажби се е увеличил през изминалата година, като Агенцията по вписванията отбелязва ръст от около 6% през 2019 г. в сравнение със сделките, сключени през 2018 г. Това съобщи Полина Стойкова - изпълнителен директор на една от големите фирми за покупко-продажба на недвижими имоти.   През третото тримесечие средната цена на квадратен метър в София е същата като година по-рано. Разширява се и периметърът на търсене в различните райони на София. Досегашните предпочитания на купувачите са били на жилища в южните квартали на столицата. През тази година се отчита значителен ръст на продажби в северните и западните райони на София.    Двустайните жилища съставляват около 65% от закупените имоти в края на 2019 г., а около 30% от купувачите предпочитат тристайни апартаменти.   Ваканционните имоти в страната остават със сравнително ниски цени. Около 400 евро на квадрат е цената в Банско, около 500 евро в \"Слънчев бряг\". Според експертите в бранша, цените ще останат достигнатите нива и през 2020 г., без особени изменения.", "date": "2019.12.04", "title": "1090 евро на кв. м. средно за имот в София"}
{"url": "http://epicenter.bg/article/-Rosatom--shte-dostavya-yadreno-gorivo-na-AETs--Kozloduy--do-2025-g--/200643/4/0", "text": "Компанията за производство на ядрено гориво ТВЕЛ, която е част от руската държавна корпорация „Росатом“ и АЕЦ „Козлодуй“ подписаха договор за доставката на руско ядрено гориво за България до 2025 г. включително, предаде БГНЕС.    „Както и по-рано, ТВЕЛ ще осигури комплектни доставки на ядрено гориво…, така че операторът на ядрената централа няма да се нуждае от покупката на обогатен уран на пазара и да го предава за производството на ТВС“, се казва в съобщение на ТВЕЛ.    На АЕЦ „Козлодуй“ действат два блока – пети и шести с реактори ВВЕР-1000, които работят с руско ядрено гориво, произведено от Новосибирския завод за химически концентрати.    От края на 2016 г. за шести енергоблок се доставя ядрено гориво от ново поколение ТВСА-12.  ", "date": "2019.12.04", "title": "“Росатом” ще доставя ядрено гориво на АЕЦ “Козлодуй” до 2025 г. "}
{"url": "http://epicenter.bg/article/Treysi/200651/4/0", "text": " Той е дванадесетият носител на специалната награда, с която се отричават най-добрите в сектора. Призът му бе връчен на годишното тържество на холдинга в Театъра на армията.     чието успешно завършване през м. май на 2019 година получи признанието на своите колеги. Залата на театъра избухна във възторжени аплодисменти след като, председателят на УС на Холдинга г-жа Десислава Любенова обяви името на първия сред равни инж. Стойко Мешков. Освен инж. Мешков, още четирима инженери бяха сред номинираните  - инж. Александър Илиев и инж. Владислав Петров за строителството на част от Трети метродиаметър на Столичното метро; инж. Васил Шилов, ръководител проект на рехабилитацията на жп участък Оризово- Скутаре и прилежащите гари и инж. Илия Недев за реконструкцията на надлез в Стара Загора. В словото си г-жа Любенова подчерта: „Тази година 48 колеги от мениджмънта на „Трейс Груп Холд“АД имаха възможност да номинират свои колеги.    При връчването на наградата г-жа Любенова поздрави инж. Мешков за проявения хъс, постоянство, характер и коментира: „Тази награда е скъпа за всички ни, защото  . И както многократно Възложителят от „Коридори“ отправяше благодарност за свършената работа, защото Възложителят знаеше с какви трудности и форсмажори трябваше да се сблъска колектива там, так и ние Ви казваме  Дванадесетият носител на специалната награда на „Трейс Груп“ , инж. Мешков, се обърна към колегите си с думи, идващи от сърцето: „ Екипът ни е млад е всички са тук. В него има сръбски и български инженери… тази награда е и ваша! Благодаря на всички колеги от „Трейс Груп“, които са оценили работата, която сме свършили.  .“ Победителят, инж. Мешков получи умалено копие на скулптурата на Ставри Калинов „Пътят е живот“, която е поставена пред офис сградата на Трейс в Стара Загора и 2860 поименни акции на „Трейс Груп Холд“, на равностойност 10 000 лв. Празникът продължи с Театралната Коледа на Трейс. Трета година партньори, приятели и колеги на Холдинга се впускат във вълнуващо театрално преживяване. Спектакълът, който Трейс подари на своите гости и служители бе „Секс, наркотици и рокендрол“, с участието на проф. Ивайло Христов, Добрин Векилов-Дони и Коцето Калки.     ", "date": "2019.12.04", "title": "Инж.Стойко Мешков е „Строител на годината 2019“ на „Трейс Груп Холд“ АД "}
{"url": "http://epicenter.bg/article/Zapochvat-masovi-proverki-na-targovtsi-i-obekti--prodavashti-riba--meso--plodove-i-zelenchutsi-/200659/4/0", "text": "Инспектори на Държавна агенция за метрологичен и технически надзор (ДАМТН) стартират масови проверки на лицата, които използват везни за пряка продажба на риба и рибни продукти, месо и месни продукти, плодове и зеленчуци,      Инспекциите в навечерието на Никулден, на Коледните и Новогодишни празници, са с цел превенция на нарушения, дължащи се на използването на технически неизправни везни, на везни, които не са преминали изискуемите ежегодни проверки или се използват неправилно.    Проверките за спазване на задълженията на лицата, използващи везни по Закона за измерванията, ще се извършват на територията на цялата страна.    Предстоят и проверки за контрол на количества на предлаган за продажба хляб, опакован в отсъствието на клиентите, произведен като предварително опакован продукт.  ", "date": "2019.12.04", "title": "Започват масови проверки на търговци и обекти, продаващи риба, месо, плодове и зеленчуци "}
{"url": "http://epicenter.bg/article/Evropol-sas-stryaskashti-danni--50--e-uvelichenieto-na-detskata-pornografiya-/200575/3/0", "text": "Зам.-изпълнителния директор на Европол Юрген Ебнер обясни в Брюксел защо е нужна ясна дейност за борба с организираната престъпност, с тероризма и корупцията, предаде репортерът на NOVINI.BG от белгийската столица.    Ебнер информира, че в периода 2013 – 2019 година има увеличаване с почти 40% на организираните групировки.    „Те използват най – различни средства. 110 млрд. евро годишно е оборотът на тези групи от дейността им, а степента на конфискуваните средства е 1%.    Едно от най – големите предизвикателства е пазарът за наркотици. Около 30 – 40 млрд. евро годишно е пазарът на наркотици. Има над 8 000 смъртни случая от предозиране на наркотици и много насилие, свързано с наркотици. За първите 10 месеца от тази година имаше над 270 престрелки в Швеция, свързани с престъпност, отнасяща се до продажби на наркотици, а над 70 души загинаха. Това е само един пример“, каза той.    „Всичко, което се конфискува сега трябва да бъде прекриптирано“, категоричен бе Ебнер.    „Технологията позволява престъпниците да станат по – голяма заплаха за нас“, заяви зам. - изпълнителния директор на Европол.    Юрген Ебнер даде пример и със сексуалната експлоатация на деца, която е често свързана с организираната престъпност. „В 18 държави членки на ЕС има 50% увеличение на детската порнография в интернет. „Тъмната мрежа“ е голям проблем“, каза той.    Престъпниците се ползват от средствата, които придобиват. Например в Амстердам, според изследване, 25% от недвижимите имоти, които са купени са придобити без ипотечен заем. Това не означава, че всички са престъпници. Гражданите обаче много често не могат да си купят жилище, обясни експертът.    Юрген Ебнер обясни и защо Европол е убеден, че е нужна стратегия за борба с организираната престъпност. „Необходим е цялостен обхват. Трябва да се определят истинските приоритети. Трябва да се анализират също така пропуските в законодателството, процесуалното законодателство. Трябва да се развие капацитетът за прогнозиране“, каза той и добави обаче: „Ако трябва да определим правилните приоритети, трябва да се определят важните ресурси“.", "date": "2019.12.04", "title": "Европол със стряскащи данни: 50% е увеличението на детската порнография "}
{"url": "http://epicenter.bg/article/Vazrastna-zhena-pochina-pri-pozhar-v-Sliven/200583/3/0", "text": "Възрастна жена е починала при пожар тази нощ в Сливен, съобщиха от пресцентъра на Областната дирекция на МВР-Сливен.   Сигналът за пожара в апартамент на булевард \"Панайот Хитов\" е получен днес около 2.30 часа, като е бил потушен около двайсет минути по-късно.    Пострадала е 82-годишната собственичка, която е била изнесена от жилището в безпомощно състояние, вследствие на вдишване на дим. Тя е починала по пътя за болницата.    Жената се е отоплявала на електрическа печка с реотани, в близост до която е имало горими материали. Вероятната причина за пожара е дефект в отоплителния уред.", "date": "2019.12.04", "title": "Възрастна жена почина при пожар в Сливен"}
{"url": "http://epicenter.bg/article/Zadarzhaha-pensioner--otkradnal-200-lv--ot-tsarkva/200590/3/0", "text": "Пенсионер открадна пари от църквата в петричкото с. Беласица, но бе разкрит, съобщиха от ОД на МВР-Благоевград.   Сигнал за изчезнали 200 лв. от храма е бил подаден в неделя.    След проведени издирвателни мероприятия криминалистите установили, че извършителят на деянието е 67-годишен мъж от селото.    По случая е образувано досъдебно производство.", "date": "2019.12.04", "title": "Задържаха пенсионер, откраднал 200 лв. от църква"}
{"url": "http://epicenter.bg/article/Darvo-padna-tazi-nosht-varhu-avtomobil-v-Plovdiv/200594/3/0", "text": "Огромно дърво се стовари тази нощ върху автомобил в Пловдив. Инцидентът стана на улица \"Лев Толстой\" в централната градска част.   Няма пострадали хора, но щетите по леката кола са сериозни. Тя буквално е премазана и напълно унищожена.   Според живеещи в района, не първият сняг е причината за падането на дървото. От години състоянието му е било опасно, но досега от общинското предприятие \"Паркове и градини\" не са премахнали старата топола. Така тази нощ тя се е отскубнала от корените си и се е свлякла върху автомобила.   Тепърва ще се установяват точните причина за инцидента, както и дали колата има застраховка.", "date": "2019.12.04", "title": "Дърво падна тази нощ върху автомобил в Пловдив"}
{"url": "http://epicenter.bg/article/Tezhka-katastrofa-s-dva-TIR-a-mezhdu-Vidin-i-Montana-zatvori-E-79/200604/3/0", "text": "Тежка катастрофа между два ТИР-а е станала преди минути на главен път Е-79 между Видин и Монтана, съобщава Канал 3.    Пътният инцидент е станал край монтанското село Смоляновци. На завой край него са се сблъскали два камиона, като по първоначална информация от челния удар няма пострадали. Щетите по двете машини обаче са сериозни, а трафикът е блокиран.    По пътното платно има разпилени части от ТИР-овете, които затрудняват преминаването по трасето.    Главният път между Видин и Монтана е затворен, като пътуващите по международния път могат да ползват обходни маршрути.", "date": "2019.12.04", "title": "Тежка катастрофа с два ТИР-а между Видин и Монтана затвори Е-79"}
{"url": "http://epicenter.bg/article/Sadat-vav-Varna-opredeli-dozhivoten-zatvor-za-34-godishen-mazh--ubil-priyatelkata/200641/3/0", "text": "Доживотен затвор за предадения на съд от Окръжната прокуратура в Силистра подсъдим за предумишлено убийство на приятелката си, която упоил с алкохол и дрога. Това съобщиха от пресцентъра на Апелативна прокуратура - Варна и Агенция \"Фокус\".    34-годишният Мюрсел А. беше предаден на съд от Окръжната прокуратура в Силистра за предумишленото убийство на 22-годишната си позната и приятелка Ангелка С. Тежкото криминално деяние е било извършено на 25 януари 2017 г. в местността Келявица край дуловското село Руйно.    Убийството е разкрито на едва на 6 март 2017 г., когато двама служители по поддръжката на железния път открили на около 30 метра от жп спирката на село Руйно тялото на млада жена на възраст около 20 – 25 години, захвърлено в дере. На следващия ден самоличността на убитата била установена. Жертвата била обявена за издирване от майка си още на 27 януари.    Ангелка работела в ресторант в Германия, където се запознала с подсъдимия Мюрсел, а по-късно – в публичен дом. Двамата живеели заедно с 5-годишното дете на Ангелка от друг мъж. След побой над детето, което наложило животоспасяваща операция, Прокуратурата в Хамбург образувала дело за опит за убийство срещу Мюрсел и Ангелка.    В началото на януари 2017 г. двамата се прибрали в България, но на 10 януари потеглили обратно за Германия, за да се явят на насроченото за 16 януари дело срещу тях. Съдът отнел детето от майка му и го настанил в дом.  Няколко дни по-късно – на 23 януари, двамата отново се върнали в България. Мюрсел искал да закупи агне за адак (мюсюлманският обичай адак е жертвоприношение, с което се иска омилостивяване). Мюрсел замислил да се освободи от приятелката си, дори потърсил съвет от брат си как да стори това. Разиграл пред полицията театър, че Ангелка е изчезнала с неговите 18 000 евро, каквито няма данни да е притежавал, и поискал да бъде издирена. В същото време младата жена била настанена в къщата на вуйчо му.    На 25 януари около 20 часа Мюрсел отишъл в село Ножарево и заявил пред роднините си, че се връща в Германия с Ангелка. Жената се качила в колата му, а братът на подсъдимия ги последвал със своя автомобил по искане на Мюрсел. Без да знае за престъпните му намерения, брат му взел със себе си и сина си. Това наложило разместване по колите. Мюрсел и Ангелка се качили в колата на брат му, а синът му оставили в автомобила на подсъдимия. По пътя подсъдимият ударил младата жена, свидетелят чувал реплики помежду им, държал я за врата. Когато стигнали до жп прелеза на село Руйно, Мюрсел наредил на брат си да изкара момичето от колата. Той отказал. Тогава подсъдимият я взел на ръце и побягнал към релсите. След това се върнал сам и потеглили.  Преди да отпътува за Германия на 26 януари след полунощ, Мюрсел заявил на брат си, че не трябва да говори по трите мобилните телефона, тъй като се подслушват.  Съдебномедицинската експертиза по делото е открила наличието на 1,5 промила алкохол и амфетамини в кръвта на жертвата, което обяснява липсата на съпротива, за която говори в свидетелските си показания братът на подсъдимия. Експертите от петорната съдебномедицинска експертиза сочат като причина за настъпването на смъртта на 22-годишната жена мозъчна травма, изразяваща се в кръвоизлив и мозъчен оток, довели до остра дихателна и сърдечно-съдова недостатъчност. Приведена в безпомощно състояние от алкохола и дрогата, жената била изхвърлена на мястото, където е открита близо 2 месеца по-късно от жп служителите.    Мотивът за добре планираното убийство е воденото наказателно дело за опит за убийството на детето на Ангелка в Германия, както и фактът, че тя е знаела много за заниманията на Мюрсел в чужбина. Подсъдимият е задържан под стража още на 16 март 2017 г.  По време на съдебното следствие бяха разпитани 31 свидетели, както и 19 експерти, изготвили тройна и петорна съдебномедицинска експертиза, фоноскопна, съдебно-химическа, съдебнопсихиатрична, съдебно-биологична и 2 ДНК-експертизи, които доказват както вината на Мюрсел, така и че намереният от жп-служителите труп на младата жена е на Ангелка С.    Доживотната присъда на Силистренския окръжен съд подлежи на обжалване в Апелативния съд във Варна.", "date": "2019.12.04", "title": "Съдът във Варна определи доживотен затвор за 34-годишен мъж, убил приятелката"}
{"url": "http://epicenter.bg/article/Pozhar-izbuhna-v-onkootdelenie-na-plovdivska-bolnitsa/200644/3/0", "text": "Пожар избухна в онкологичното отделение на болница в Пловдив, съобщава Нова телевизия. При инцидента няма пострадали. Пациентите са били евакуирани. Сигналът за задимяване на осмия етаж на лечебното заведение е подаден в 09.12 часа.    По първоначална информация, причината е късо съединение на вентилатора в една от тоалетните в онкологичното отделение на пловдивската болница.  Пациент е сигнализирал до медицинските сестри, които са извикали хора от поддръжката. Те са взели незабавни мерки за потушаване на пожара. На място са изпратени и два пожарни екипа. Спряно е електричеството в сградата.    В стаята, в която е пламнал пожарът, е имало две жени, които са били изведени. Евакуирани са и всички пациенти от „зоната“, коментира служителят.    Най-вероятно причината е късо съединение при вентилатор в санитарно помещение, съобщава Агенция \"Фокус\". Към момента на пристигането на екипите на пожарната не е имало пламъци. Пожарникарите са направили оглед на инсталацията и са установили, че няма опасност за хората.    Това е вторият случай на пожар в болница в рамките на седмица. На 26 ноември след възникнал пожар в стая във Второ вътрешно отделение в \"Пирогов\" загинаха двама пациенти. Причините все още се изясняват, след като главният прокурор Сотир Цацаров нареди следователи от Национална следствена служба да разследват пожара.", "date": "2019.12.04", "title": "Пожар избухна в онкоотделение на пловдивска болница"}
{"url": "http://epicenter.bg/article/Razbiha-banda--iztochila-nad-44-miliona-evro-i-15-mln--dolara-/200658/3/0", "text": "Пореден удар на службите у нас. При международна акция срещу компютърните престъпления и прането на пари са задържани 7 души. Бандата действала от 2016 година. Източвани са сметки на фирми от целия свят, използвайки така наречените „фишинг мейли”, предаде Нова тв.    По информация на NOVA, сред пострадалите има дружество от Съединените щати, чийто бизнес е свързан с метали, както и фирма за производство на медицински изделия. До момента е установено, че бандата е успяла да източи над 44 млн. евро и 15 млн. долара.    Задържани са организаторите – иракски и ливански гражданин. Българското участие е с компютърни спецове, както и регистрирането на кухи фирми.    “До момента се разследват 48 случая. Поне в периода на разследване над 70 фиктивни търговски дружества са регистрирани в България, за да бъдат превеждани по техни сметки, да ги наречем, откраднатите суми”, обясни новият главен прокурор Иван Гешев.    „Това е една организирана престъпна група, според прокуратурата, която се занимава от логистиката, през хакерите, до съответните подставени лица, така наречените мулета. Както казах – парите след това заминават по сметки в целия свят и най-вероятно по банков път или кеш се изтеглят и пристигат в организаторите на схемата”, заяви още той.  ", "date": "2019.12.04", "title": "Гешев: Разбита е банда, източила над 44 милиона евро и 15 млн. долара (ВИДЕО)"}
{"url": "http://epicenter.bg/article/Radev--Vlozhenite-sredstva-v-otbranitelni-sposobnosti-tryabva-da-doprinasyat-i-za-ikonomichesko-razvitie/200596/2/0", "text": "Срещата на върха на НАТО не трябва да се превръща във вътрешнополитическа трибуна, а да допринася за укрепване на единството и повишаване на сигурността. Проблемите и съществуващите противоречия обаче трябва да се поставят откровено и да има конструктивен дебат, какъвто очакваме. Това заяви президентът Румен Радев преди началото на Срещата на държавните и правителствените ръководители на държавите-членки на НАТО в Лондон, съобщиха от прессекретариата на държавния глава.    Президентът посочи, че преди пет години всички държави-членки са поели ангажимент разходите за отбрана да бъдат увеличени, но това трябва да стане прозрачно и ефективно.    „Тук количественият критерий не трябва да бъде единствен измерител, важно е и по какъв начин тези вложени пари се трансформират в отбранителни способности и не по-малко важно е те да допринасят и за собственото икономическо развитие и за укрепване на социалните системи, а не за тяхното изтощаване“, подчерта още президентът Румен Радев.  ", "date": "2019.12.04", "title": "Радев: Вложените средства в отбранителни способности трябва да допринасят и за икономическо развитие"}
{"url": "http://epicenter.bg/article/Prof--Dimitrina-Georgieva-Gyurova-Savova-poluchi-Darzhavnata-nagrada--Sv--Paisiy-Hilendarski--/200597/2/0", "text": "Премиерът Бойко Борисов награди режисьора проф. Димитрина Георгиева Гюрова-Савова с държавната награда „Св. Паисий Хилендарски”, предаде Агенция „Фокус“. Церемонията беше в Гранитната зала на Министерския съвет в присъствието на министъра на културата Боил Банов. След връчването на отличието присъстващите  стаиха дъх и изслушаха химна на Република България.    Годишната държавна награда „Св. Паисий Хилендарски” е учредена с Постановление на Министерския съвет от 2000 г. Тя се присъжда за стимулиране на български творци и изпълнители на произведения, свързани с българската история и традиции. Миналата година отличието беше връчено на актьора Васил Михайлов.    Тазгодишният ѝ носител е определен от жури с председател акад. Юлиан Ревалски - председател на БАН, и членове: проф. Станислав Семерджиев - ректор на НАТФИЗ, проф. Николай Драчев - ректор на НХА, доц. Красимира Александрова - директор на НБКМ, проф. д-р инж. Иван Марков - ректор на УАСГ, проф. Маргарита Ваклинова от БАН – археолог, както и проф. Пламен Джуров - композитор и диригент.    Проф. Димитрина Гюрова е родена на 9 октомври 1934 г. в Бургас. През 1952 г. е приета в класа по режисура на проф. Боян Дановски, който завършва през 1956 г. Нейни постановки са представяни на сцените на театрите в цялата страна. Участвала и при създаването на повече от 40 телевизионни постановки. От 1975 г. Димитрина Гюрова преподава актьорство за драматичен театър във ВИТИЗ /по-късно НАТФИЗ/, а от 1987 г. е професор в същата академия. Тя е двукратен носител на Наградата на София и на Наградата за режисура на Съюза на артистите в България.   Режисьорът и театрален педагог беше наградена с отличието за изключителния й принос за развитието на националната културна идентичност и духовни ценности.", "date": "2019.12.04", "title": "Проф. Димитрина Гюрова-Савова получи Държавната награда „Св. Паисий Хилендарски” "}
{"url": "http://epicenter.bg/article/Obedineni-patrioti-vnesoha-v-NS-iskane-za-otlagane-na-Zakona-za-sotsialnite-uslugi-/200620/2/0", "text": "\"Обединени патриоти\" внесоха в НС искане за отлагане на Закона за социалните услуги. Това е необходимо да се направи, за да се постигне достатъчно отворена дискусия, която да достигне до нужните промени в текстовете, които внасят смут в обществото, съобщиха от ВМРО.    Внесеният проект за изменение и допълнение на ЗСУ цели отлагане на влизането в сила на спорния закон с 6 месеца. Такова е и едно от очакванията, които съпредседателят на ОП и заместник-председател на ВМРО Искрен Веселинов посочи като водещо относно работата на новия социален министър Деница Сачева.    Законът за социалните услуги е изготвен и внесен в парламента от Министерски съвет под ръководството на МТСП и предизвика остри реакции сред родителите. Част от спорните текстове са относно правомощията на НПО-тата, целта и философията на термина „социална услуга“, размера на правомощията на частните предприемачи, предлагащи социални услуги, ролята на неправителствения сектор и държавата по отношение на възпитанието и отглеждането на децата, ролята на семейството, механизмите и контролът при извеждане на „деца в риск“ и т.н.    Опасенията на организациите на родителите, които направиха поредица разговори с ОП по темата, са, че спряната Стратегия за детето, която първа като документ предизвика остри реакции, реално се внедрява чрез ЗСУ и чрез него в други два водещи по отношение грижата за детето и семейството нормативни документи – Закон за закрила на детето и Семейния кодекс.    Законът за изменение и допълнение на ЗСУ е предложен от ВМРО и е подписан от всички народни представители от ПГ на „Обединени патриоти“. За нас това е правилният механизъм за разглеждане на проблемните текстове – чрез предизвикване на обществен диалог и постигане на високо експертно ниво, което да направи изводите какви промени са необходими, за да се постигне нужният баланс между обществен интерес и запазване в цялост на традициите и семейните ценности, характерни за нашето общество.    Ето и мотивите за исканото отлагане на ЗСУ, внесени в деловодството на Народното събрание:     МОТИВИ    Законопроектът цели отлагането на действието на Закона за социалните услуги, тъй като в обществото нараснаха противоречиви мнения и необходимост от прецизиране на някой от текстовете. Законът в настоящия вариант дава възможност за тълкуване на определени норми в светлина, която противоречи на традиционните ценности и представите за функционирането и смисъла на семейството като основна единица на обществото. Семейството като съвкупност от майка, баща и техните деца, както и неговото функциониране по осигуряването на здрава среда за отглеждане, възпитание и образование на децата трябва да е водещо при формулирането и прилагането на всички закони в Република България. Законът за социалните услуги и промените, които той налага в Закона за закрила на детето и Семейния кодекс, поставят основателни въпроси именно свързани с устоите на семейството и неговата роля при отглеждането на децата. Ето защо този допълнителен период е нужен, за да може на всички въпроси, които са възникнали, да се даде решение и отговор. С предлаганото изменение се цели да се даде възможност на всички, които ще попаднат в обхвата на закона да изразят мнението си и да се постигне желаният резултат.  ", "date": "2019.12.04", "title": "Обединени патриоти внесоха в НС искане за отлагане на Закона за социалните услуги "}
{"url": "http://epicenter.bg/article/Krum-Zarkov--Konstitutsionno-sme-zadalzheni-da-preizchislyavame-periodichno-pensiite-/200621/2/0", "text": "\"Не считам, че въпросът за преизчисляване на пенсиите е предмет на желание на правителството и на парламента. Считам, че ние сме конституционно задължени да преизчисляваме периодично пенсиите. Убеден съм, че 10 години неизчисляване на пенсиите поставя Народното събрание в неизпълнение на Конституцията. Според чл. 51 гражданите имат право на обществено осигуряване. Тази разпоредба има смисъл само ако се чете \"гражданите имат право на адекватно обществено осигуряване\" - такова, което им осигурява изпълнението на чл. 4 от Конституцията, а именно, че Република България гарантира живота, достойнството и правата на личността. Недопустимо е да се оставят хора, които са изпълнили законовите изисквания да придобият едно право, това право да се изчерпи от съдържание с изтичане на времето\".   Това каза Крум Зарков, зам.-председател на ПГ \"БСП за България\" в Народното събрание. Според него формулата, по която се определя пенсията, трябва да бъде осъвременявана с индексите на развитие на икономиката. Той каза още, че преизчисляването на пенсиите ще струва точно 1.7 млрд. лв., ако се приеме предложението на БСП, но всяка година то ще струва все повече и повече, защото тази мярка все някога трябва да бъде направена. \"Това е единственият начин да имаме системност на разходите. Тук въпросът е за стабилността на самата система\", добави Крум Зарков.    \"Протичат много протести в страната от страна на пенсионерски организации - те събират подписки и искат това преизчисляване на пенсиите. Това не е идея, която спонтанно е изникнала от БСП, а го искат и пенсионерските организации. Проблемът с ниските доходи е най-сериозен сред пенсионерите. Пенсиите за осигурителен стаж и възраст в нашата страна са неадекватно и неоправдано ниски, а в пенсионно-осигурителната система са натрупани проблеми и деформации, за които този бюджет на ДОО не предлага решения. За сметка на това, предлаганите тук бюджетни политики на фона на все по-нарастващия брой възрастни хора и все по-намаляващия брой осигурени, на практика ще довежда до все повече пенсионери, които ще живеят под прага на бедността\". Това каза Георги Гьоков, народен представител от ПГ \"БСП за България\".    \"На практика бюджетът на ДОО няма да реши нито един от социалните проблеми на пенсионната ни система. През 2020 г. българските пенсионери ще продължават да получават най-ниските пенсии в Европейския съюз, независимо от това, че през миналата година, бедните възрастни хора са се увеличили с 30%, а повече от милион и триста българи получават пенсии под линията на бедността. От параметрите, които са заложени в Закона за бюджета на ДОО, тази ситуация няма да се промени. Напротив, тя може и да се влоши. Доходите на пенсионерите няма да се увеличат, но в същото време линията на бедност ще стане 363 лв. В същото време колегите от дясно гласуваха минималната пенсия да стане 250 лв., а социалната - 141 лв. Т.е. възрастните хора ще продължат да живеят в риск от бедност и социално изключване\". Това каза Евдокия Асенова, народен представител от ПГ \"БСП за България\".    \"Преизчисляването ще обхване пенсиите на милион и триста хиляди български пенсионери. Това е много по-голяма число от това, което правим в момента с увеличението на минималната пенсия. Това, което ние правим, е да проявим солидарност към всички, които живеят под прага на бедността - милион и триста хиляди български пенсионери получават пенсии под 363 лв.\"Това заяви Надя Клисурска, депутат от ПГ \"БСП за България\". Според нея преизчисляването е възможност да се поеме един по-сериозен ангажимент към пенсионерите. ", "date": "2019.12.04", "title": "Крум Зарков: Конституционно сме задължени да преизчисляваме периодично пенсиите!"}
{"url": "http://epicenter.bg/article/Vazstanovyava-se-dvizhenieto-po-bul---Evlogi-i-Hristo-Georgievi--v-zonata-na-Teatar--quot-Sofiya-quot--/200648/2/0", "text": "От 00.00 часа на 5 декември се възстановява движението за автомобили по бул. „Евлоги и Христо Георгиеви“ в зоната на Метростанция „Театрална“, позната на софиянци повече като спирка \"Театър \"София\". Това съобщиха от Столична община.    Считано от 04:30 часа на 05.12.2019 г. се възстановяват маршрутите на автобусни линии № 11, 213 и 404, в посока автостанция Гео Милев, ж.к. Младост 4 и ж.к. Дружба 2 както следва:    - Автобусите от линии №11 и 404 ще се движат от бул. „Ген. Данаил Николаев“ надясно по ул. „Силистра“, надясно по западното пътно платно на бул. „Евлоги и Христо Георгиеви“ и наляво по бул. „Мадрид“ по маршрутите. В обратна посока маршрутите не са променяни;    - Автобусите от линия № 213 ще се движат от бул. „Ген. Данаил Николаев“ надясно по ул. „Силистра“, надясно по западното пътно платно на бул. „Евлоги и Христо Георгиеви“ и направо след бул. „Мадрид“ по маршрута. В обратна посока маршрутът не е променян, припомнят от общината.  ", "date": "2019.12.04", "title": "Възстановява се движението по бул. „Евлоги и Христо Георгиеви“ в зоната на Театър \"София\" "}
{"url": "http://epicenter.bg/article/Parlamentat-prie-byudzhetnata-ramka-za-2020-g-/200650/2/0", "text": "Парламентът прие бюджетната рамка за 2020 г., предаде Агенция „Фокус“. Приходите, помощите и даренията са в размер на 28, 054 млрд. лв., а разходите възлизат на 14, 356 млрд. лв.   Бюджетните взаимоотношения възлизат на 12, 2 млрд. лв., а трансферите за общините 4, 2 млрд. лв.   Между двете четения беше постъпило предложение на управляващите разходите за персонал да бъдат увеличени с 47 хил. лв, което бе прието. Управляващите бяха предложили между двете четения на закона за държавния бюджет и 100 хил. лв. повече за субсидии и други текущи трансфери за юридически лица с нестопанска цел. Депутатите първоначално приеха предложението на Весела Лечева от БСП за определяне на минимални диференцирани размери на паричните средства за физическо възпитание и спорт в размер на 3, 2 млн. лв. След това от управляващите поискаха прегласуване и то бе отхвърлено.", "date": "2019.12.04", "title": "Парламентът прие бюджетната рамка за 2020 г."}
{"url": "http://epicenter.bg/article/Tomislav-Donchev--Ne-e-vyarno--che-umishleno-bavim--quot-Turski-potok-quot--Stroim--i-to-sas-seriozni-tempove--/200652/2/0", "text": "Не е вярно, че умишлено бавим \"Турски поток\". Строим и то със сериозни темпове.   Това заяви вицепремиерът Томислав Дончев в предаването “Още от деня” по БНТ по повод изказването на руския президент Владимир Путин, че \"България умишлено протака продължението на \"Турски поток\".    \"Борбата с корупцията не може да е приоритет само на държавата, трябва да е и на обществото. Надявам се, че ще получим полезни съвети от САЩ. Всичко полезно трябва да се приложи\", каза още той.    \"САЩ идват за проекта \"Белене\". Хубаво е техни експерти да се осведомят на място. Това е сериозна предпоставка за участието им в проекта\", разкри Дончев.    \"Бюджетът е като Истанбулската конвенция - всички говорят, малко са го чели. Демографията не зависи само от публични плащания. Демографската криза зависи от сигурността в бъдещето, болниците, детските градини и други фактори. Не знам случай, дадена дама да иска да роди заради публични плащания\", коментира вицепремиерът.    \"Няма сектор, в който да се получават по-малко пари от предходната година. Баланс е бюджета значи, че харчим колкото изкарваме\", каза още той относно бюджет 2020 г.    \"Социалната сфера е тежка, имаше дефицити. Петков не се справяше като министър. Сачева има голям политически опит и ще предизвика по-добър диалог\", отговори Дончев на въпрос за оставката на вече бившия социален министър Бисер Петков.", "date": "2019.12.04", "title": "Томислав Дончев: Не е вярно, че умишлено бавим \"Турски поток\"! Строим, и то със сериозни темпове! "}
{"url": "http://epicenter.bg/article/Prezidentat--Badeshteto-na-NATO-ne-e-na-sayuz-na-proizvoditeli-i-klienti--a-na-ravnopravni-partnyori-/200654/2/0", "text": "Не виждам бъдещето на НАТО като съюз между производители и клиенти, а на партньори, които заедно гарантират сигурността си, развиват високи технологии и заедно произвеждат военно оборудване.   Това заяви президентът Румен Радев след Срещата на държавните и правителствените ръководители на страните-членки на НАТО в Лондон, съобщи прессекретариатът на държавния глава.    В рамките на форума българският държавен глава разговаря и с президента на САЩ Доналд Тръмп и ръководителите на делегации на страните, които отделят годишно над 2% от БВП за отбрана. Те бяха поканени на специален обяд от американския лидер.   Румен Радев подчерта, че в НАТО се поставят разделителни линии между държавите, които отделят над 2% от своя БВП за отбрана и тези, които са под 2%, но е нужен дебат и за друго разграничение, което изобщо не се поставя на дневен ред – страните се делят също така на производители и клиенти.    „България за тази година, но не и за следващата, не и за другата, е над въпросните два процента и то чувствително - 3,25%. Ние сме втората страна в НАТО след САЩ с такъв висок разход за отбрана и над 60% от тези разходи отиват за модернизация. Знаете защо – закупуването на изтребителите Ф-16 с авансово плащане от 100%. Затова поставих и въпроса какво означава справедливо разпределение на разходите“, заяви президентът.    Държавният глава подчерта, че страните от НАТО се делят и на производители и купувачи, което ги поставя в съвсем различни позиции. От една страна са силните икономики, които произвеждат военно оборудване за свои нужди и за експорт и които при модернизация инвестират в собственото си развитие и не подлагат на натиск социалните си системи.    „Но когато ти си страна с по-слаба икономика, не толкова високотехнологична и не произвеждаш тези оръжия, 100% от разходите, които даваш за модернизация, отиват в други богати страни. За нас наистина е товар, защото засяга нашите социални системи“, посочи още Румен Радев.    Президентът добави, че това лишава по-слабо развитите страни от възможността да инвестират в собствените си икономики и задълбочава технологическата и икономическата пропаст между страните-членки.    Във връзка с това българският държавен глава е предложил както на генералния секретар на НАТО Йенс Столтенберг, така и на президента на САЩ Доналд Тръмп, дебат за нови форми на партньорство в НАТО, които да насърчават индустриалното сътрудничество и трансфера на технологии към държави като България.    Румен Радев е предложил на президента на САЩ и да подкрепя много по-активно и да стимулира държавите, които изразходват повече от 2% за отбрана, с индустриално сътрудничество и трансфер на технологии.    „Мисля, че това е заслужен стимул при положение, че нашите правителства са решили да отделят тези средства“, добави Румен Радев.    Президентът добави, че остават нерешени въпроси, но генералният секретар на НАТО се е ангажирал стратегическата дискусия да продължи и да се търсят решения на високо политическо ниво навреме, за да не се стига до кризи между съюзниците.  ", "date": "2019.12.04", "title": "Президентът: Бъдещето на НАТО не е на съюз на производители и клиенти, а на равноправни партньори "}
{"url": "http://epicenter.bg/article/Karakachanov-prisastva-na-Sreshtata-na-liderite-na-stranite-chlenki-na-NATO-v-London-/200656/2/0", "text": "Заместник министър-председателят по обществения ред и сигурността и министър на отбраната Красимир Каракачанов участва в българската делегация, ръководена от президента и върховен главнокомандващ на Въоръжените сили на Република България Румен Радев, на Срещата на лидерите на страните-членки на НАТО. Тя се проведе на 3 и 4 декември 2019 г. в Лондон и бе посветена на 70-годишнината от основаването на Алианса и трансатлантическата солидарност, съобщиха от пресцентъра на МО.    Водещо място в дискусиите зае справедливото споделяне на тежестите и отговорностите. Отбелязан бе ръст на разходите за отбрана за пета поредна година, като се предвижда преобладаващата част от съюзниците да отделят поне 2% от БВП до 2024 г.    Сред основните обсъдени теми бяха водещата роля на Алианса за колективната сигурност на страните-членки и трансатлантическата връзка, ангажиментът към сигурността и стабилността в Афганистан, засилването на стратегическото партньорство с Европейския съюз (ЕС), политиката на „отворени врати“, енергийната сигурност и сигурността на комуникациите.    След края на форума министърът на отбраната Красимир Каракачанов проведе двустранна среща с министъра на отбраната на Гърция Николаос Панайотопулос. Двамата обсъдиха актуални въпроси от сътрудничеството във военната област.  ", "date": "2019.12.04", "title": "Каракачанов присъства на Срещата на лидерите на страните-членки на НАТО в Лондон (ВИДЕО)"}
{"url": "http://epicenter.bg/article/Mayki-na-detsa-s-uvrezhdaniya-otnovo-iskat-ostavkata-na-Valeri-Simeonov-/200657/2/0", "text": "Майките на деца с увреждания отново протестират, предаде Нова тв.    Те настояват за оставката на Валери Симеонов като заместник-председател на Народното събрание, както и на 118-те депутати, които го подкрепиха за поста.    За кратко протестиращите блокираха Орлов мост.  ", "date": "2019.12.04", "title": "Майки на деца с увреждания отново искат oставката на Валери Симеонов (ВИДЕО)"}
