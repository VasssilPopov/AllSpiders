{"url": "http://epicenter.bg/article/Neno-Dimov--Sled-rezultata-ot-evrovota-ne-vizhdam-predpostavki-za-predsrochni-izbori-/185357/2/0", "text": "  \"Никой не очаква резултатът да е в рамките на 24 часа или година, но тези проекти ще бъдат реализирани от кметове, които ще бъдат избрани наесен - те ще имат достатъчен срок. Сега вече можем да санкционираме, след като сме предоставили ресурс\", подчерта Нено Димов.     Нено Димов, който е министър от квотата на ВМРО, коментира резултатите от майските избори за Европейски парламент, както и състоянието на двете коалиции у нас - малката (Обединени патриоти) и голямата (ОП-ГЕРБ). \"От квотата на ВМРО съм, в рамките на ВМРО няма никакви проблеми. Аз нямам проблеми в правителството, що се отнася до малката коалиция, виждам, че продължава една тенденция - в кампанията част от лидерите на малката коалиция заложиха на лични нападки и това им донесе малко над 1%\", анализира той.  ", "date": "2019.06.10", "title": "Нено Димов: След резултата от евровота не виждам предпоставки за предсрочни избори "}
{"url": "http://epicenter.bg/article/Prezidentat-vrachi-orden--quot-Stara-planina-quot----parva-stepen-na-amerikanskiya-poslanik-Erik-Rubin/185309/2/0", "text": "Президентът Румен Радев награди посланика на САЩ у нас Ерик Рубин с орден „Стара планина“ I степен.   Държавният глава отбеляза, че най-голямото българско отличие се дава на американския посланик за неговия безспорен принос и всеотдайна работа за развитие на двустранните отношения. Той подчерта, че на посланик Рубин се падна честа да ръководи посолството на САЩ в период на важни геополитически предизвикателства, с които американският дипломат се е справил отлично.   „Посланик Рубин актуализира дневния ред на нашите двустранни отношения. Внесе нов импулс в тях, особено в сферата на отбраната и сигурността, допринасяйки за модернизацията на българската армия… Благодарение на него се задълбочиха нашите двустранни икономически отношения както на държавно, така и на бизнес ниво. През целия този период имаме възход в двустранния стокообмен“, заяви президентът Радев.    Връчването на орден „Стара планина“ на американския посланик Ерик Рубин показва значението, което България отдава на партньорството си със САЩ, каза президентът Румен Радев, предаде Агенция „Фокус“.   „За мен е чест да удостоя с най-високото държавно отличие посланик Ерик Рубин за неговия безспорен принос и всеотдайна работа за развитие на двустранните отношения между България и САЩ. Считам, че това високо отличие е израз и на значението, което България отдава на стратегическото партньорство със САЩ“, заяви Радев. Той посочи, че посланик Рубин е ръководил американското посолство в България по време на различни глобални предизвикателства. „Но той направи така, че в тази сложна международна обстановка нашите отношения да се развият възходящо и актуализира двустранния дневен ред. Проведоха се много срещи и посещения на високо ниво, които маркираха и за години напред посоката на нашите отношения. Специално в сферата на отбраната и сигурността посланик Рубин внесе нов импулс с особен акцент на модернизацията на българските ВВС“, посочи държавният глава.   Радев уточни, че по време на мандата на посланик Рубин се е разширил обхватът на двустранните отношения и тренировките. „Задълбочиха се и нашите търговско-икономически връзки. Тук дойдоха важни американски търговски мисии, организираха се бизнес форуми, имаше срещи на различни нива – правителство, бизнес, образование. И резултатите са красноречиви – в последните години имаме непрекъснат солиден възход на двустранния стокообмен“, коментира президентът.   Румен Радев определи посланик Ерик Рубин като достъпен посланик, който усеща пулса на българското общество.   „Със своите многобройни и разнообразни инициативи, посещения в цялата страна и срещи с представители на културата, образованието и бизнеса, той намери достъп до обикновения български гражданин и отправи своите послания“, заяви той.   Дипломатът на свой ред изтъкна напредъка в сътрудничеството в сферата на сигурността, обмена на информация между службите и борбата с тероризма. Рубин не пропусна и да отбележи постигнатото по линия на културния и образователен обмен .   Българо-американските отношения са по-силни и крепки отколкото, когато пристигнахме тук преди почти 3 години и половина благодарение на работата на българите и на американците, посочи посланик Ерик Рубин и благодари за оказаната чест. По думите му, с американска помощ у нас са били развити икономическите сектори с висока добавена стойност като информационните технологии. Стотици компании са инвестирали в България през последните години, каза Ерик Рубин.  Посланикът изказа удовлетвореността си от усилията на България за постигане на енергийна независимост и диверсификация. Той отбеляза постигнатия прогрес в изграждането на дългосрочни взаимоотношения в сферите на сигурността, борбата с тероризма, миграцията и отбраната, както и напредъка в оперативната съвместимост.  Ерик Рубин подчерта и развитието на връзките между двата народа, като даде за пример над 100-те хиляди младежи, които са преминали летни стажове в САЩ. Няма да е лесно на напусна България, заяви посланикът и увери, че ще се върне в страната, защото тя е като втори дом за него.   Президентът и посланикът имаха регулярни срещи, в които много пъти коментираха модернизацията на българската армия. Именно със САЩ преговаряме за нов изтребител за нашите ВВС.   Очаква се до 10 дни да бъде представена ценовата оферта за нови F-16 с оборудване, въоръжение и обучение. Американският Конгрес гласува таван на сделката от 2,9 млрд. лева, но прогнозите на участниците в преговорите са за окончателна цента от около 2 млрд. лв.  ", "date": "2019.06.10", "title": "Президентът връчи \"Стара планина\" на посланик  Рубин: Той допринесе за модернизацията на армията ни!"}
{"url": "http://epicenter.bg/article/Darzhavniyat-arhiv-poluchi-lichni-dokumenti-na-Svetlin-Rusev/185323/2/0", "text": "Държавната агенция \"Архиви\" получи днес дарение от лични документи на художника Светлин Русев (1933-2018).  Дарените документи са свързани с институции като Съюза на българските художници, Националната художествена галерия, Комитета/Министерството на културата, Националната галерия за чуждестранно изкуство, Националната художествена академия, Българската академия на науките. Има съдебни дела, официална и неофициална кореспонденция от 50-те години на 20-и век до 2018 г., ръкописи и разпечатки на текстове на Светлин Русев - негови изказвания, доклади, слова за откривания на изложби, варианти на интервюта, кореспонденция, фотоархив, лични документи на други известни личности от българския културен и обществен живот. Част от материалите са свързани с творческата дейност на Русев извън България.  В днешния Международен ден на архивите бяха раздадени грамоти и почетни знаци. За читател на годината бе отличен Иван Иванов, използвал 4311 архивни единици и посетил читалнята в София общо 125 пъти.  Анна Христоскова-Герджикова бе наградена заради дарените от нея документи на родителите й Петър и Златка Христоскови, както и на нейния дядо акад. Михаил Арнаудов.  Славка Палагачева - главен учител и преподавател в СУ \"Св. Св. Кирил и Методий\" - Смолян, бе отличена за приноса й в популяризирането на националното архивно богатство с организираните от нея изложби и ръководения от нея клуб \"Съхрани българското\".  Държавната агенция \"Архиви\" награди също свои служители и екип на годината.", "date": "2019.06.10", "title": "Държавният архив получи лични документи на Светлин Русев"}
{"url": "http://epicenter.bg/article/Ekaterina-Zaharieva--Nyama-kak-da-priemem-datata-7-oktomvri-za-savmestni-chestvaniya-na-Gotse-Delchev/185324/2/0", "text": "Няма как да приемем датата 7 октомври за съвместни чествания на Гоце Делчев. Това казавицепремиерът и министър на външните работи Екатерина Захариева на пресконференция, дадена след срещата й с македонския дипломат №1 Никола Димитров. Изявленията за медиите бяха след първото заседание на Съвместната междуправителствена комисия със Северна Македония.   Думите на Захариева бяха във връзка с позиция на вицепремиера Красимир Каракачанов, че смесената комисия на София и Скопие по историческите въпроси не работи, напомня „Фокус“. „Преди два дни имаше заседание на историческата комисия със Северна Македония, на което не беше постигнато съгласие около личността на Гоце Делчев. Няма как датата 7 октомври да бъде приета за съвместно честване“, заяви Захариева пред медиите. Тя посочи, че желанието на правителствата на България и Северна Македония е до края на годината общата историческа комисия да постигне по-голям напредък. От своя страна, външният министър на Северна Македония Никола Димитров посочи, че делото на Гоце Делчев може да бъде мостът, който да преодолее разделението между това, което е било, и това, което България и Северна Македония имат днес. „Искам да апелирам за мъдрост. Когато има близост и приятелство, не трябва да се поставя ултиматум“, каза той в отговор на изказването на вицепремиера Красимир Каракачанов, че България трябва да постави ултиматум на Северна Македония, че няма да я подкрепи за членство в НАТО, ако продължава да изопачава историята.   „Историческите въпроси за нас са най-важният елемент в договора за добросъседство. Те са крайъгълният камък, защото ние трябва да учим нашите млади хора на истината“, каза още пред медиите Захариева. „Днес приехме и доклада на смесената историческа комисия и отбелязахме, че има постигнат напредък – св. св. Кирил и Методий, цар Самуил и др. Но ние като политици се надяваме да видим още по-осезаем напредък възможно в най-скоро време“, заяви тя. Захариева посочи, че с общите чествания на героите политиците изпреварват работата на общата историческа комисия. „Така че България ще продължи да подкрепя Северна Македония – ратифицирахме вече протокола за съюзничество в НАТО. България продължава да бъде двигател на европейската перспектива на страните от Западните Балкани и за нас е важно договорът за добросъседство да бъде спазван в дух на приятелство“, каза още външният министър.  ", "date": "2019.06.10", "title": "Екатерина Захариева: Няма как да приемем 7 октомври за съвместни чествания на Гоце Делчев"}
{"url": "http://epicenter.bg/article/Maya-Manolova--Darzhavata-ne-kontrolira-firmite-za-barzi-krediti/185327/2/0", "text": "Липсва реален и ефективен контрол от страна на съответна държавна институция към фирмите, които предлагат бързи кредити. Това каза омбудсманът Мая Манолова в началото на организирана от нея кръгла маса по проблемите на граждани с фирмите за бързи кредити.   Повод за кръглата маса са над 3 000 жалби на граждани и сигнали от неправителствени организации и адвокати, в които алармират за наличие на неравноправни клаузи в договорите на фирми за бързи кредити, с които пряко се нарушават правата на потребителите.   „Какви са проблемите, които ние констатирахме в законодателството? На първо място това е липсата на реален и ефективен контрол от страна на съответна държавна институция. Реално фирмите подлежат само на регистрационен режим в БНБ, контролът е възложен единствено и само на Комисията за защита на потребителите, която има своите правомощия в един специфичен сектор неравноправните клаузи в договорите, а и предвид капацитетът на комисията е трудно ежедневно тя да следи тази активна дейност, която развиват фирмите за бързи кредити”, посочи Манолова.   В началото на дискусията омбудсманът посочи и предложенията, които предлагат тя и екипът й. Манолова каза, че първата важна стъпка вече е направена с предложения за промени в Гражданския процесуален кодекс, които внесли преди повече 4 месеца. „На второ място, тъй като една голяма част от фирмите не стигат до съдебно събиране на дългове, виждате, че гражданите предварително си плащат за извънсъдебно събиране, за посещения и прочие. Така, че тук евентуалното решение би могло да се търси в посока осъществяване на по-строг контрол върху тяхната дейност, като една от възможните опции е въвеждането на лицензионен режим за фирмите за бързи кредити, което на практика да повиши изискванията към тях и да засили контрола, който трябва да бъде осъществяван върху техните действия”, посочи тя. Другото възможно решение, което с екипа й предлагат, е Закон за частния фалит. Манолова още в началото направи уговорката, че и тя, и нейният екип не са срещу съществуването на фирми за бързи кредити. „Целта на днешното събиране не е да търсим начини как те да бъдат препятствани да изпълняват функциите си. Да, факт е, че има нужда, има потребност от подобна услуга, че те имат своето място на българския финансов пазар.   Това обаче, което трябва да се случи е наистина да бъдат накарани да спазват правилата, да спазват закона и да не товарят гражданите с неравноправни клаузи, с разходи, които са далече, далеч над разумните в договорите за отпускане на бързи кредити”, заяви Манолова.    Източник: Канал 3", "date": "2019.06.10", "title": "Мая Манолова: Държавата не контролира фирмите за бързи кредити"}
{"url": "http://epicenter.bg/article/Petar-Kanev-ot-BSP-vze-uchastie-v-prezidentskata-delegatsiya-v-Sankt-Peterburg/185329/2/0", "text": "Народният представител от ПГ на \"БСП за България\" и председател на Комисията по икономическа политика и туризъм в НС Петър Кънев бе единственият депутат, който взе участие в официалната президентска делегация на президента Румен Радев за Петербургския икономически форум. Това съобщиха от пресцентъра на БСП.  Кънев участва в официалните срещи на президента Радев с президента на Руската федерация Владимир Путин и външния министър Сергей Лавров, с председателя на ООН Антонио Гутиереш и с българската общност в Санкт Петербург.", "date": "2019.06.10", "title": "Петър Кънев от БСП взе участие в президентската делегация в Санкт Петербург"}
{"url": "http://epicenter.bg/article/Fandakova-nalozhi-nova-glaba-zaradi--quot-Grafa-quot--Kmetat-byasna---toploto-vreme-povdignalo-novata-nastilka-/185330/2/0", "text": "Качеството на столичните ремонти за пореден път ядоса кмета на София Йорданка Фандъкова. Тя наложи близо 280 000 лв. глоба за некачествен ремонт на централната улица \"Граф Игнатев\", довел до надигане на релсовия път. Изпълнителите оправдали дефектите с \"температурно разширение в зоната на напречните отводнители, които са монтирани директно до релсите\".   Столичният кмет изля възмущението си във фейсбук. , написа Йорданка Фандъкова в социалната мрежа.   Публикацията й продължава така:  ", "date": "2019.06.10", "title": "Фандъкова пак се ядоса заради \"Графа\" и наложи глоба на строителя от 280 000 лв.! "}
{"url": "http://epicenter.bg/article/Vazrazhdane--Pravitelstvoto-prizna--che-ne-mozhe-da-zashtiti-interesite-ni-v-pregovorite-s-Makedoniya/185331/2/0", "text": "В рамките на вчерашния ден, от страна на заместник-министър председателя и министър на отбраната Красимир Каракачанов, излезе странна и не съвсем разбираема позиция, относно работата на смесената българо-македонска комисия по историческите въпроси. Той официално призна, че тази комисия  не работи и че българската страна не е в състояние да защити позициите  си.   Ще припомним, че успешната работа на този своеобразен двустранен  научно-политически формат и изчистването на спорните моменти между двете  страни по отношение различното тълкуване на някои конкретни исторически  събития и личности е едно от условията за положителната позиция на  България по присъединяването на Република Северна Македония към  структурите на ЕС и НАТО.   Когато беше подписан договорът за сътрудничество и добросъседство между  България и Македония, ние от Възраждане излязохме с положителна позиция, относно подписването и ратификацията му. Наред с подкрепата ни за него обаче, поставихме и условие, което според нас е определящо за успешното  изпълнение на споразумението и най-вече за опазването на националния ни  интерес. Това условие беше, в рамките на общата работата на смесената  комисия по историческите въпроси, българската позиция  да бъде  максимално защитена, а с историята ни да не бъде правен компромис. Повече от година по-късно, това условие не е изпълнено. Напротив, от  българска страна вече бяха направени редица недопустими компромиси, по  отношение трактовката на определени исторически събития и процеси.   Поради това ни е интересно, срещу кого е смешният плач на Каракачанов в  момента? Защото, ако не знае, той е зам.-министър председател в това  правителство, и поне на книга, следва да се води най-сведущ по  македонските въпроси. Защо не осъществи текущ контрол върху работата на  тази комисия, за да не му се налага да прави признания постфактум. Защо  не направи нищо, за да тушира наглите претенции на македонистите и  сърбоманите в Скопие, вместо да се оплаква сега и да твърди, че работата  на комисията е в тупик. Защо се държи като страничен наблюдател, а не  като този, който следва да носи най-голямата отговорност по този въпрос?   Най-вероятно, заради същата причина, поради която първо се обявява срещу  гейпарада, а в следващия момент като силов вицепремиер осигурява няколко  хиляди полицаи, които да пазят въпросния гейпарад. Или пък, когато казва  колко лоша е циганската престъпност, но като заместник-министър  председател, комуто са подчинени всички служби за сигурност и МВР, не  прави нищо съществено, за да я пребори. Време е някой да каже на българските управляващи, че не са безучастни  зрители на футболен мач, а хората, от които зависи това, как ще се  развиват процесите във вътрешно-политически план, както и това, какъв ще  бъде статусът на страната ни навън.   Защото, докато някои се вайкат, други действат. За информация на  Каракачанов, докато той не може да защити пред македонската страна  (която следва да е в по-слаба позиция пред нас, тъй като те искат  подкрепата ни, а ние сме в положението да поставяме условия) българския  характер на пет дати и десет имена, и вече 30 години след падането на  Желязната завеса не можем да свържем София и Скопие с директна  железопътна и шосейна връзка, Албания и Косово се свързаха транспортно с  цяла мрежа от влакови и автомобилни линии, и десетки тунели межди двете  страни, някои от които прекарани през най-тежките участъци на т.нар.  „албански алпи”. Едно истинско инженерно и логистично чудо, за което  можем само да завиждаме и да се учим от албанците. И докато ние се бавим  с процесите по активна и ефективна ребългаризация на Македония, за което  има отлични исторически и геополитически условия, албанската  геостратегическа и демографска експанзия не спира, а от Македония скоро  просто няма да е останало кой знае какво за спасяване.   С оглед гореизложеното, ние от Възраждане смятаме, че има само един  адекватен ход от страна на българската държава в тази ситуация, а именно  оттегляне от преговорния процес с македонската страна и замразяване на  процедурата по присъединяването на Република Северна Македония към  структурите на ЕС и НАТО. Що се отнася до Каракачанов, оставката му вече  е закъсняла.", "date": "2019.06.10", "title": "Възраждане: България да замрази процедурата по присъединяването на С Македония към ЕС и НАТО"}
{"url": "http://epicenter.bg/article/Planinski-spasiteli-otkriha-izgubila-se-turistka-kray-asenovgradskoto-selo-Dobrostan/185302/3/0", "text": "Планински спасители са открили изгубила се туристка край асеновградското село Добростан, съобщиха от Планинската спасителна служба (ПСС) при БЧК, предаде Агенция „Фокус“.   На 8 юни екипи на ПСС – Пловдив са провели акция по сигнал за изгубена жена край асеновградското село Добростан. Туристката е открита в добро здравословно състояние.   Акция на планинските спасители е имало и вчера в района на Витоша. Те са оказали първа помощ на жена, която си е контузила крака в района на село Бистрица. Туристката е предадена на медицински екип.", "date": "2019.06.10", "title": "Планински спасители откриха изгубила се туристка край асеновградското село Добростан"}
{"url": "http://epicenter.bg/article/-quot-Bulgargaz-quot--nastoyava-za-po-niska-tsena-na-gaza-za-tretoto-trimesechie/185314/4/0", "text": "\"Булгаргаз“ предложи по-ниска цена на природния газ през третото тримесечие заради алтернативните доставки на „синьо гориво“, предаде репортер на БГНЕС, цитиран от Нова телевизия.  Дъщерното дружество на Българския енергиен холдинг /БЕХ/ предложи на КЕВР да утвърди за третото тримесечие цена от 44,90 лв./MWh (без цени за достъп, пренос, акциз и ДДС).  Тази цена е с 0,6% или 0,27 лв./MWh по-ниска от утвърдената за второто тримесечие.  „Предложената за утвърждаване по-ниска продажна цена на природния газ за ІІІ-то тримесечие на 2019 г., се дължи на договорените от \"Булгаргаз\" ЕАД алтернативни доставки на по-ниски цени, в сравнение с тази по дългосрочния договор с основния доставчик“, се казва в съобщението на газовия доставчик.  БГНЕС припомня, че основен доставчик на „синьо гориво“ за страната ни е руският гигант „Газпром“. На 31 май 2019 г. изпълнителният директор на „Булгаргаз“ Николай Павлов обяви, че неговата компания ще поиска по-ниски цени на природния газ, защото е успяла да договори 140 млн. куб.м. газ, различен от руския.  Става дума за холандска фирма, която е доставила американско „синьо гориво“. Количествата, които са доставени, са 90 млн. куб. метра за второто тримесечие, и още 50 млн. куб. метра за третото тримесечие.", "date": "2019.06.10", "title": "Американският втечнен газ сваля с 0,6% цената на синьото гориво за третото тримесечие"}
{"url": "http://epicenter.bg/article/Goranov---gotov-da-zameni--kralstvoto-za-kon-/185333/11/0", "text": "    На 7 и 8 юни т.г. в две последователни интервюта българският министър на финансите Владислав Горанов, без да му мигне окото, бодряшки и даже с радост, на въпроса може ли държавата да си позволи да плати наведнъж и предварително цялата сума за 8-те американски изтребители, отговори, цитирам: „Може да си позволи да плати наведнъж. Сумата е доста сериозна, но за радост, може“. И добавя, „2 млрд. лева са доста пари, но след като това е приоритет и сме членове на НАТО вероятно това усилие трябва да бъде направено“.  Дали са 2 млрд. лева е изключително спорен въпрос, тъй като на този етап, общата предлагана от Държавния Департамент на САЩ пакетна цена за 8 изтребителя клас F-16C/D Блок 70/72 с необходимата поддръжка от двигатели, екипировка и въоръжение, е $1.673 милиарда плюс изискуемото ДДС, което Министерството на отбраната така или иначе дължи по закон (независимо от чисто счетоводния трансфер към бюджета на България). Като добавим и него, пакетната цена набъбва до минимум $1.8 милиарда щатски долара. Това прави обща цена от 3,133,170 милиарда лева, която България ще трябва да заплати.  Това волево и както сам подчертава Горанов, „радостно“ негово изявление е изключително странно и твърде силно контрастира с поведението на един финансов министър, чиято страна от десетилетия не може да отлепи от последното място в ЕС по стандарт на живот.  Генерализирам, но в 99 % от случаите, и това е като правило, няма финансов министър на цивилизована държава, който да е готов да плати за каквото и да е – цялата сума, в кеш, авансово и то няколко години преди какъвто и да е американски нов изтребител да пристигне в България. Независимо от американските закони, малка и все още икономически бедна България да е готова с широк размах да даде между 2 и 3 млрд. лева (в никакъв случай сумата няма да е 2 млрд. лева!), което е 2-3 % от БВП на страната е акт, който граничи с финансова глупост и би било престъпление спрямо националните ни приоритети.  Всеки мислещ за своята държавна клетва финансов министър би търсил начини за отложено заплащане, заплащане на отделни вноски, така както бе заложено в официалната българска процедура и така както Швеция ни предлага.  Вместо категорично да заяви примерно, че нашата задача през този период е да предложим колкото се може по-голяма финансова стабилност на България. Да подчертае, че финансовата политика на българското правителство е посветена на строгата традиция за ефективно управление и поддържане на макро-икономическата стабилност в страната; че начинът на управление на бюджета ни, участието ни във Фискалния Съвет на ЕС и приоритетите на съществуващия фискален резерв в никакъв случай не ни позволяват подобен огромен разход, Горанов, даже преди всякакви преговори, заявява своята готовност да плати всичко и си разтваря широко портфейла.  Проблемът е, че този портфейл не е негов, а е на всички български граждани.  И цялото това, нечувано и безотговорно за един финансов министър поведение, се демонстрира за една оферта, която не покрива нито един от официалните критерии, изработени и анонсирани от страна на българското правителство.    Кое налага политическата истерия за налагането на американската оферта, при очевидното наличие на шведската оферта, отговаряща на всички критерии и даже предлагаща вместо 8 – 10 нови изтребители, чийто качества не се различават от тези на модифицираните и все още непроизведени F-16?  В икономиката, в реалната икономика, относителна цена се нарича цената на една стока, благо, продукт или услуга, съпоставена с друга, т.е. в съотношение, в пропорция с друга, както и съобразно относителната потребност на двете.  В 1959 г., Нобеловият лауреат, Жерар Дебрьо с неговите изследвания ни накара да мислим за стоката по един нов начин. Нейната стойност и респ. цена се индексира от фактори като място на предлагане (локализация), дата и състояние на продукта. Една добре изстудена бира не е само изстудена бира. Една студена бира в София при 33 градуса по Целзий на 8 юни 2019 г. е различен продукт, с различна стойност, от една студена бира в Лондон на 9 юни 2019 г. при 10 градуса.  Британската история, а и Шекспир ни предлагат класически пример за това, когато Ричард III, загива в битката при Бозуорт в 1485 г. по време на Войната на Розите. В своята прочута пиеса „Трагедията на Ричард Трети“ от 1591 г., Шекспир увековечава всъщност по-горе третираният въпрос за относителната цена на различните стоки според тяхната: потребност, локализация, дата и състояние. В Четвърта сцена от пиесата (Уилям Шекспир. Събрани съчинения в осем тома, № 6, в прекрасния превод на Валери Петров, 1981 г.), Шекспир пресъздава ситуацията:    Алегорията не може да се избегне. Тя крещи, защото всички икономически и финансови сравнения не са в полза на избора на българското правителство.  Някои важни сравнения, за да разберем колко струва „Конят“, който засега правителството избира да си купи:  - Словакия ще закупи 14 F-16 Block 70/72 изтребителя, които заедно с тренировката и подготовката на пилоти и наземен персонал, въоръжение, ракети, други амуниции, радари и логистика се предлагат като пакетна цена от $1.79 млрд.  Следователно за един изтребител комплексно Словакия ще плати $127.86 милиона.  - България ще закупи 8 F-16 Block 70/72 изтребителя, които заедно с тренировката и подготовката на пилоти и наземен персонал, въоръжение, ракети, други амуниции, радари и логистика се предлагат като пакетна цена от $1.673 млрд.  Следователно за един изтребител комплексно България ще плати $209.125 милиона.  - Ако се сравнят предлаганите за Словакия и за България пакети от въоръжение, екипировка, ракети и амуниции, трениране и поддръжка, лесно е да се види, че пакетът на Словакия е много по-богат от българския, не само според пропорцията на включените в него повече на брой изтребители, а като цяло. Няколко примера за прецизност в това отношение:  – В българския пакет-предложение са включени 16 AIM-120C7 Advanced Medium Range Air-to-Air Missiles (AMRAAMs) – срещу 30 AIM-120C7 Аir-to-Аir Мissiles в словашкия пакет;  – В българския пакет-предложение са включени 24 AIM-9X Sidewinder Missiles – срещу 100 AIM-9X air-to¬ air missiles в словашкия пакет;  – В българския пакет-предложение са включени 48 LAU-129 Multi-Purpose Launchers – срещу 60 LAU-129 Guided – Missile Launchers в словашкия пакет;  – В българския пакет са включени 6 MK82 Bombs (Inert) – срещу 36 MK-82 or BLU-111 500 lb Inert Fill Bomb в словашкия пакет.  – В договорът със Словакия, Америка приема задължението за една комплексна тренировъчна програма за 22 пилота и 160 специалисти по обслужване на изтребителите.  И редица други чувствителни разлики са налице не в полза на засега договорения пакет с България.  Отбелязвам всичко това, за да се види, че предлаганата на България комплексна цена на 1 изтребител от $209.125 милиона (с цели $81.265 милиона по-скъпа от същия модел F-16, предлаган на Словакия) е унижаващо скъпа цена за България. Само разликата от $81.265 милиона е почти равна на цената на един нов Gripen.  Още нещо е важно да се подчертае в този анализ.  Да, България, надявам се, ще се опита да води преговори за намаляване на цената. Но, на фона на очевидно по-бедния пакет от въоръжение, екипировка, ракети, амуниции, тренинг и поддръжка, които са включени в пакета за България, още отсега е за съжаление повече от ясно, че „прозорецът“ за преговори от страна на България, примерно в посока на намаляване на въоръжението и екипировката е почти затворен. Няма потенциал за това.  Интервалът на доверието в качеството на американската оферта намалява с всеки изминат ден. Крайно време е в България да се намерят отговорни държавни мъже, които да могат да правят реални сметки, така както реалните сметки бяха направени в не-манипулирания вариант на крайния доклад на работната експертна група, назначена от страна на Министерството на отбраната.  Нека да не се крие от българската общественост, че офертата на Швеция за закупуване на СААБ-Грипен включва:  – не 8, а 10 нови изтребителя и то изцяло в рамките на общият финансов ресурс, гласуван от Народното Събрание (на цена от около 1,560,000 лева),  – при механизъм на заплащане чрез годишни вноски в рамките на 8-10-12 години, и  – при разгърната програма за индустриално коопериране и инвестиции, равняваща се на близо 50% от общата цена за 10-те шведски изтребители.  Защо никой от правителството не се заинтересова да види и да анализира мащабната програма на Швеция за индустриално коопериране и инвестиции в 4-5 значими национални фирми и в изграждането на Национален Авиационен Център за Тренинг, Поддръжка и Развитие на Gripen?  Защо никой не обърна внимание на новите технологии, които шведските фирми предложиха на своите български потенциални партньори?  Защо не се обръща внимание, че реалните срокове на доставка на първите F-16 ще бъдат не по-рано от 2024 г. (при положение, че се изисква от нас да платим всичко накуп днес!).  В договора със Словакия е записано, че словашките ВВС ще получат първите F-16 най-рано в четвъртото тримесечие на 2022 г, като цялата бройка от 14 изтребителя ще бъде доставена в края на 2023 г. А Словакия е доста по-напред от нас на опашката от няколко страни за модифицираната версия на F-16.  Докато Швеция е готова, първите Gripens да са в България в 2021 г.  И не на последно място – фактът, че само преди месеци SAAB-Gripen заедно с Boeing спечелиха масивната поръчка на U.S. Air Forces за изграждане на завод в Индиана за нов тренировъчен самолет Т-Х за американските ВВС сочи за огромното световно уважение към високото технологично равнище на шведските изтребители.  Времето на пропагандата изтече. Дойде времето на мъдрите решения в името на националните интереси.  И когато Шекспир ни показва, че цената на един кон може да е различна, заедно с това, той ни казва, че и цената на едно кралство или държава може да е различна.  Дано да разбираме това.      ", "date": "2019.06.10", "title": "Проф. Димитър Иванов: Горанов – готов да замени „кралството за кон“"}
{"url": "http://epicenter.bg/article/Muzeyat--quot-Pol-Geti-quot--kam-Vezhdi-Rashidov--Vdahnovihte-ni-da-pokazhem-kulturnoto-nasledstvo-na-Balgariya/185328/6/0", "text": "„С уникалната българска изложба в Лувъра, направена по изключителен начин, вие ни вдъхновихте да започнем подготовка в музея „Пол Гети“ в Лос Анджелис за представяне на голяма експозиция с ценни тракийски артефакти“. С тези думи се обърна днес към Вежди Рашидов главният куратор в музея „Пол Гети“ Джефри Спиър, който е на работно посещение в България. Той поздрави г-н Рашидов и за заслугата му Ларгото в София да бъде прекрасен музей на открито, а некрополът под „Света София“ да привлича толкова много туристи със своята ценна археология. Председателят на парламентарната Комисия по културата и медиите Вежди Рашидов се срещна с Джефри Спиър в Огледалната зала на Народното събрание. На срещата присъства и заместник-председателят на Комисията проф. Станислав Станилов. Вежди Рашидов заяви, че е горд с наследството на България, която е страна на древни цивилизации и заслужава колкото може повече страни да се запознаят със съхраненото през вековете. Г-н Спиър сподели, че България е много важна за прочутия американски музей, тъй като е страна с изключително богато културно наследство. През 2015 г. след големия успех в Лувъра именно в музея „Пол Гети“ беше изложена бронзовата портретна глава на тракийския владетел Севт Трети, която предизвика истински фурор сред ценители и публика. Сега амбициозният план на музея „Пол Гети“ предвижда впечатляваща експозиция от експонати от българските музеи. В изложбата ще бъдат включени и артефакти, свързани с Тракия, които се съхраняват в музеи в Италия, Германия и САЩ. В момента учени от четири държави са избрани за консултанти на бъдещата експозиция, а петима български специалисти са поканени на специализация в Научния институт на музея „Пол Гети“. Голямата българска изложба в „Пол Гети“ е предвидена за 2023 година.", "date": "2019.06.10", "title": "Музеят \"Пол Гети\" към Вежди Рашидов: Вдъхновихте ни да покажем културното наследство на България"}
{"url": "http://epicenter.bg/article/Kazahstan-izbra-nov-prezident-na-fona-na-stotitsi-aresti-na-protestirashti/185283/7/0", "text": "Казахстан избра временния лидер Касим Джомарт-Токаев за наследник на дългогодишния бивш президент Нурсултан Назарбаев с около 70% от гласовете, показаха екзит половете.  Според социолозите от “Обществено мнение” 66-годишният Токаев получава 70,13%, докато най-близкият му съперник, кандидатът на опозицията Амиржан Косанов, получава 15,39%.  Това се случи на фона на арестите на стотици протестиращи.  Победата на дипломата Касим Джомарт-Токаев беше сигурна, след като получи благословията на могъщия Назарбаев, водил централноазиатската нация през последните три десетилетия.  Но денят беше белязан от най-големите протести в централно-азиатската държава от три години насам, а демонстрантите настояваха за “бойкот” на вота, който смятат за манипулиран.  Дните преди гласуването бяха белязани от засилване на репресиите срещу опозицията, като съдилищата осъждаха протестиращите на кратък престой в затвора, а полицията нахлуваше в домовете на активистите.  Двама журналисти от АФП бяха сред задържаните в най-големия град Алмати, където полицията разби протест с участието на няколкостотин души.  Протестиращите скандираха “Срам, срам, срам!” и твърдяха, че “полицията идва на страната на хората”, преди служителите на реда да започнат да ги арестуват.  Кореспондент от АФП е бил откаран в полицейското управление, но малко след това е бил освободен. Видео техниката на друг журналист от агенцията е била конфискувана.  Арестувани са били и журналисти от Радио Свободна Европа, от независим местен информационен сайт, както и представител на Хелзинкския комитет. Всички по-късно са били освободени.  Димаш Алжанов, известен политически анализатор на граждански активист, също е бил арестуван и все още не е пуснат на свобода.  Вътрешното министерство заяви, че около 500 души са били арестувани, а заместник-министър Марат Кожаев обвинява “радикални елементи” за провеждането на “несанкционирани” митинги.  Избирателната активност на изборите е била около 77%, съобщи по-рано през деня Централната избирателна комисия.  Съобщението на Назарбаев през март, че се оттегля от президентството и назначава Токаев за временен лидер шокира живеещите под неговото управление от съветските времена. Но 78-годишният управник, който превърна страната с 18 милиона души в енергийна централа, докато управлява с малка толерантност към опозицията, все още се очаква да дърпа конците зад кулисите.  Докато гласуваше, Токаев заяви пред репортери в столицата Нурсултан, че Назарбаев е “все още на власт в качеството си на председател на Съвета за сигурност … и чрез други длъжности”.  Преди четири години Назарбаев спечели почти 98% от гласовете в избори, в които официалното участие беше 95%.  Никой от изборите в Казахстан никога не е бил признат за напълно демократичен от Организацията за сигурност и сътрудничество в Европа (ОССЕ), изпратила повече от 300 наблюдатели в изборите.  Едно от първите действия на Токаев като временен президент беше да предложи столицата Астана – да бъде преименувана на Нурсултан в чест на неговия ментор.  Промяната стана факт без обществена консултация.  Хюман Райтс Уоч нарече перспективата за истински политически преход „илюзия“ и отбеляза продължаващото нарушаване на правата при временното председателство на Токаев.  “Казахските власти редовно прекъсват мирни протести, насилствено задържат участници… и ги санкционират с предупреждения, глоби и краткосрочни арести”, заявява организацията.    ", "date": "2019.06.10", "title": "Казахстан избра нов президент на фона на стотици арести на протестиращи"}
{"url": "http://epicenter.bg/article/Bez-promyana-za-Grigor-sled--quot-Rolan-Garos-quot--dvama-debyutiraha-v-Top-10/185296/8/0", "text": "“Ролан Гарос” не оказа влияние върху позицията на Григор Димитров в световната ранглиста. Българинът, който отпадна в третия кръг на Откритото първенство на Франция след загуба от Стан Вавринка в три сета, продължава да е №46 в класацията на АТР с актив от 997 точки.  Първата ни ракета няма да играе тази седмица. Той бе заявил участие на турнира Libema Open в Хертогенбош, но предпочете да не натоварва рамото си, което му създава много проблеми през този сезон. Освен това с промяната в програмата Григор ще може да се подготви по-добре за сезона на трева, който ще започне за него в Куинс (17-23 юни). Това е един от любимите турнири на Димитров, който спечели титлата в английската столица през 2014 година след маратон и страхотен обрат за 6:7(8), 7:6(1), 7:6(6) срещу Фелисиано Лопес. През настоящия сезон той ще се включи и в надпреварата на двойки, където ще сформира звезден тандем с Хуан Мартин дел Потро.  В Топ 10 след “Ролан Гарос” има две промени. Руснакът Карел Хачанов и италианецът Фабио Фонини записаха рекордни класирания, след като за пръв път влязоха в призовата десетка. Четвъртфиналистът Хачанов се изкачи от 11-о на 9-о място, а осминфиналистът в Париж Фонини от 12-о на 10-о. За сметка на това Дел Потро падна с три позиции, до №12.  Фонини е първият италианец в Топ 10 след Корадо Барадзути, който става №10 на 22 януари 1979 година. През април Фабио спечели \"Мастърс\"-а в Монте Карло.  Непоклатимо на върха стои Новак Джокович с актив от 12 715 точки. Шампионът в Париж Рафаел Надал е втори със 7945, а Роджър Федерер допълва шампионския Топ 3 с 6670 точки. Следват Доминик Тийм с 4685, Александър Зверев с 4360, Стефанос Циципас с 4215, Кей Нишикори с 4040, Кевин Андерсън с 3565, Хачанов и Фонини.  За отбелязване е и големият скок, който направи швейцарският ветеран Стан Вавринка. “Екзекуторът” на Григор Димитров в Париж се изкачи с девет места, до №19.   Източник: Спортал.бг", "date": "2019.06.10", "title": "Без промяна за Григор след \"Ролан Гарос\", двама дебютираха в Топ 10"}
{"url": "http://epicenter.bg/article/Nebesen-spektakal--Lunite-na-Yupiter-se-vizhdat-s-prosto-oko-na-10-yuni--VIDEO-/185295/10/0", "text": "Небесен спектакъл. Днес луните на Юпитер се виждат с просто око. Най-голямата планета в слънчевата система е толкова близо до земята, че небесните тела около нея могат да се наблюдават само с бинокъл.  Луните на Юпитер могат да бъдат видени в рамките на 24 часа, с различен интензитет и продължителност в различните краища на света. На този ден Слънцето, Земята и Юпитер се подреждат в права линия, а нашата планета се намира по средата. Това прави наблюденията на газовия гигант особено интересни. Юпитер все пак ще се вижда в детайл с помощта на малък телескоп. Най-ефектни за любителите на космоса са нейните цветове, райета и петна. Ще се виждат и четирите най-големи луни на планетата. До момента учените са открили общо 79 луни на гиганта. 53 от тях имат имена, а останалите 26 все още чакат официално именуване.  Космическият апарат на НАСА “Юнона” в момента се намира в орбита около Юпитер и постоянно изпраща впечатляващи кадри от газовия гигант. Тя е петата по отдалеченост от Слънцето планета и най-голямата в Слънчевата система. Небесният гигант е известен на човечеството още от древни времена, и присъства във вярванията и митологиите на много култури. Планетата е именувана от римляните и носи името на техния бог Юпитер. Основната част от общата маса на планетата е водород; една четвърт от масата й се състои от хелий. Наличието на ядро не е потвърдено. Бързото въртене на планетата ѝ придава формата на сплеснат сфероид. Тя има почти незабележим пръстен от прахови частици, както и изключително мощна магнитосфера. Ганимед, е най-голямата луна на Юпитер и при днешния феномен може да бъде видяна дори само с бинокъл.", "date": "2019.06.10", "title": "Небесен спектакъл! Луните на Юпитер се виждат с просто око на 10 юни (Видео)"}
{"url": "http://epicenter.bg/article/Dashteryata-na-Arnold-Shvartseneger-se-omazhi-za-aktyora-Kris-Prat/185301/10/100", "text": "Актьорът от \"Пазители на галактиаката\" Крис Прат се ожени за писателката Катрин Шварценегер - дъщеря на Арнолд Шварценегер. Новината изненада феновете им, които мислеха, че двойката официално ще си каже \"Да\" чак в края на годината. По-рано самият Прат беше обявил, че по всяка вероятност датата на големия ден ще бъде през есенно-зимния сезон.   Сватбената церемония се състоя в Монтесито, намиращ се в щат Калифорния, на който, в продължение на 8 години, губернатор беше бащата на булката.   Събитието се проведе в луксозния хотел \"San Ysidro Ranch\", като Катрин беше предадена пред олтара от известния си татко, докато на снимките се вижда, че майка ѝ - Мария Шрайвър посреща и поздравява гостите. 6-годишният Джак, син на Прат от първия му брак, също присъстваше на приказното тържество. Според \"Daily Mail\" там е била и бившата съпруга на актьора Ана Фарис, макар присъствието ѝ да не е потвърдено. , сподели източник, цитиран от сп. \"Пийпъл\".   Катрин носеше красива бяла рокля без презрамки с вталена кройка, която подчертаваше фигурата ѝ. Шлейфът на тоалета ѝ беше дълъг и изискваше помощта на няколко от приятелките ѝ, които да го носят.   За важния ден младоженецът беше избрал тъмносин костюм със сребриста вратовръзка, която бе в тон с кърпичката на сакото му. След официалната част всички се преместиха на моравата, където се състоя коктейлът. Гостите бяха забавлявани с изпълнения на живо на банда, а менюто включваше единствено местни храни, пресни зеленчуци, а за десерт бяха поднесени плодове.   Слуховете за взаимоотношенията между 39-годишния Прат и дъщерята на Шварценегер започнаха миналата година през юни. Те обаче потвърдиха връзката си в Инстаграм едва през декември, точно на рождения ден на Катрин. Месец по-късно дойде и годежът им.   Източник: Дир.бг  ", "date": "2019.06.10", "title": "Дъщерята на Арнолд Шварценегер се омъжи за актьора Крис Прат"}
{"url": "http://epicenter.bg/article/Megan-s-parva-publichna-izyava-sled-razhdaneto--Snimki-/185306/10/84", "text": "През уикенда херцогинята на Съсекс, Меган, и съпругът ѝ присъстваха на на военен парад в чест на кралица Елизабет Втора. Като няма как да не се отбележи, че това бе първият официален кралски ангажимент за любимата на Хари, след раждането на сина им Арчи Харисън Маунтбатън-Уиндзор на 6 май.   За парада, посветен на 93-ия рожден ден на Елизабет Втора, Меган бе заложила на тъмносиня рокля с шапка в същия цвят.   Към парада Меган пътуваше в една каляска с херцогинята на Кеймбридж - Кейт, което навярно бе и причината отново да започнат сравнения между двете из онлайн пространството. Интернет потребителите не пожалиха съпругата на Хари и подчертаха, че Кейт е изглеждала в пъти по-добре след ражданията на децата си.    Припомняме ви, че външният вид на Меган и по-скоро все още наедрялото коремче, което тя демонстрира при официалното представяне на Арчи, състояло се три дни след раждането, ѝ донесоха вълна от критика. Все пак се намериха и защитници на херцогинята на Съсекс, които категорично заявиха, че е нормално една жена да не си е възвърнала топформата само за дни. Източник: woman.bg", "date": "2019.06.10", "title": "Меган с първа публична изява след раждането (Снимки)"}
{"url": "http://epicenter.bg/article/Saprugata-na-peints-Uilyam-e-po-populyarna-ot-tazi-na-prints-Hari--sochi-novo-prouchvane/185325/10/99", "text": "Херцогинята на Кембридж Катрин и херцогинята на Съсекс Меган, на които в последно време се приписват обтегнати отношения, се изправиха една срещу друга в битка за обществените любов и внимание. В допитване на в. \"Дейли експрес\" за любимите кралски особи на британците, Кейт е получила завидните 32 процента от гласовете, докато \"съперницата\" ѝ са предпочели едва шест процента от участниците.  Въпреки че надделя по популярност над Меган Маркъл, херцогинята на Кембридж Катрин не успя да се пребори за обществената любов с кралица Елизабет Втора. За Нейно Величество, която в събота отбеляза официално 93-ия си рожден ден с традиционния военен парад, са гласували 42 процента от поданиците ѝ.  На парада херцогинята на Съсекс Меган отбеляза първата си публична поява след раждането на сина ѝ Арчи Харисън Маунтбатън-Уиндзор.  Челната петица на най-популярните членове на британското кралско семейство се допълва от съпрузите на двете височайши дами - принцовете Уилям и Хари, които си поделят по пет процента от гласовете.  За принцеса Ана са гласували три процента от участниците в допитването. По два процента са получили престолонаследникът принц Чарлз, съпругата му, херцогинята на Корнуол Камила, и принцеса Шарлот, а по един - съпругът на кралицата принц Филип, който днес навършва 98 години, и графинята на Уесекс Софи.  Херцогът на Единбург се очаква да отпразнува рождения си ден с Нейно Величество. Според изданието, което се позовава на кралски наблюдатели, Елизабет Втора и принц Филип водят отделни животи и не се виждат \"със седмици\".  Съпругът на кралицата официално преустанови обществените си ангажименти през 2017 г., припомня изданието.", "date": "2019.06.10", "title": "Съпругата на принц Уилям е по-популярна от тази на принц Хари, сочи ново проучване"}
{"url": "http://epicenter.bg/article/Prints-Charlz-pozdravi-bashta-si-prints-Filip-s-retro-snimka-za-rozhdeniya-mu-den/185337/10/0", "text": "Съпругът на кралица Елизабет Втора принц Филип чества в семеен кръг своя 98-и рожден ден и получи поздравления от кралското семейство.   Кларънс хаус, канцеларията на престолонаследника принц Чарлз, поздрави в Туитър Единбургския херцог по случай неговия рожден ден, като към текста беше прибавена и снимка отпреди 68 години. На нея е изобразен принц Филип как държи за ръката 2-годишния принц Чарлз, дошъл да го посрещне на стълбите на самолета след посещение в Малта през 1951 година.   Аналогични поздрави в Туитър разпространи и Кенсингтънският дворец, където е разположена канцеларията на най-големия син на принц Чарлз, принц Уилям. В туита също фигурира фотография на дядото с внука, както и портрет на принц Филип с кралицата. Празненствата, свързани с рождения ден на Единбургския херцог, по традиция преминават в семеен кръг. Единственото публично мероприятие в чест на този ден е артилерийският салют, даден в Хайд парк.   Източник: Канал 3", "date": "2019.06.10", "title": "Принц Чарлз поздрави баща си принц Филип с ретро снимка за рождения му ден"}
{"url": "http://epicenter.bg/article/Nov-dokumentalen-film-pokazva-neizvestni-predskazaniya-na-Vanga--Video-/185345/10/99", "text": "Неизвестни предсказания на пророчицата Ванга звучат в нов документален филм, чиято премиера е на 19 юни в София.   За вярата и невярата, и за хората, които могат да виждат в миналото и в бъдещето - Иво Тодоров разговаря с част от екипа на филма.  „Винаги има какво да се каже за  една такава необикновена личност като леля Ванга. Ценното в нашия филм е това – хора, изключително близки до пророчицата разказват нови и несподелени неща”, коментира Стоян Петров, режисьор на лентата.   Той сподели и кое е най-голямото предсказание на пророчицата, записано през 1995 година. В него тя казва, че няма да има трета световна война. „Държал съм проекта 25 години”, добави той. Любомир Алексиев пък сподели, че в началния етап на проявата на дарбата му е виждал духове. „На много по-късен етап се появи духът на Ванга, която ми каза, че на мен ми предстои да започна да приемам хора. Че трябва да го прочистя и да го подготвя за това”, разказа той.   Източник: Нова.тв", "date": "2019.06.10", "title": "Нов документален филм показва неизвестни предсказания на Ванга (Видео)"}
{"url": "http://epicenter.bg/article/Balgarin-e-nomer-edno-po-dzhudo-v-Yaponiya/185353/8/0", "text": "За втори пореден път националният ни състезател по джудо Даниел Дичев спечели най-престижния приз в страната на изгряващото слънце Япония - най-добър състезател! На провелия се вчера 69 Национален фирмен шампионат в град Такасаки, Дичев, който след успешното си дипломиране започна като служител в една от най-големите японски компании “Риотокуджи”, след 4 поредни победи завоюва заедно с тима си златните медали, а лично той получи и индивидуалния приз! ", "date": "2019.06.10", "title": "Българин е номер едно по джудо в Япония"}
{"url": "http://epicenter.bg/article/Stoltenberg--Bombardirovkite-na-Yugoslaviya-prez-1999-g--byaha-neobhodimi-i-legitimni/185294/7/0", "text": "Историята показа, че бомбардировките над Югославия бяха необходими и легитимни, защото прекратиха насилието и позволиха на бежанците да се завърнат по родните места. Това заяви генералният секретар на НАТО Йенс Столтенберг.   Според него КФОР е помогнала за създаването на безопасна среда в Косово за всички, включително и за сръбската общност, живееща в региона.   “Знам, че НАТО все още предизвиква противоречия в Сърбия и много от тях все още имат болезнени спомени за въздушната кампания през 1999 година. Това е още по-трудно за тези, които са загубили близки. Всеки загубен невинен живот е трагедия и ние дълбоко съжаляваме за това“, заяви Йенс Столтенберг за “Политика”, предаде БГНЕС.   “Тази кампания никога не е била насочена срещу сръбския народ”, добави той.   „Напротив, целта беше да се защитят цивилните граждани в по-широкия регион чрез спиране на дейността на режима на Милошевич, осъден от международната общност. Никога не трябва да забравяме миналото, но трябва да се поучим от него и да го оставим зад гърба си“, каза Столтенберг.   Той допълни, че партньорството между НАТО и Сърбия е полезно и за пакта, и за Белград, както и за целия регион.   През 1998-1999 г. режимът на югодиктатора Слободан Милошевич започна последната си от серията войни. Този път нейна мишена беше албанското население в Косово, което към този момент представляваше мнозинство от 90%. Етническото прочистване, което взе огромни размери, с изгонването на стотици хиляди косовари към Македония и останалите съседни държави, потресе международната общност. Това стана причина за въздушна кампания на НАТО продължила малко повече от два месеца през пролетта на 1999 г. Сърбите бяха принудени да напуснат бившата автономия, която беше превърна в международен протекторат.   През февруари 2008 г. Косово обяви едностранна независимост от Сърбия, която е призната от повечето държави-членки на ЕС и САЩ.   Слободан Милошевич беше свален от власт в резултат на масови протести на 5 октомври 2000 г. Той беше изправен пред трибунала в Хага, но почина през 2006 г. Наскоро почина в изгнание и неговата съпруга и верен другар в престъпленията срещу човечеството Мира Маркович.", "date": "2019.06.10", "title": "Столтенберг: Бомбардировките на Югославия през 1999 г. бяха необходими и легитимни"}
{"url": "http://epicenter.bg/article/Dvama-bivshi-amerikanski-senatori-otkriti-martvi-v-Arkanzas-i-Oklahoma/185297/7/0", "text": "Законодателите в Арканзас и Оклахома скърбят за загубата на двама бивши щатски сенатори, открити мъртви в домовете си в рамките на два дни, съобщава Си Ен Ен.   В Арканзас тази седмица фаталния разстрел на бившия сенатор на републиканския щат Линда Колинс-Смит се разследва като убийство, съобщиха властите.   В Оклахома бившият щатски сенатор Джонатан Никълс е открит мъртъв от изстрел в дома си в Норман, на около 20 мили от Оклахома Сити, според полицията.   Властите не са предоставили допълнителни подробности за очевидно несвързаните помежду си случаи. В двата щата се провеждат разследвания. Тялото на Колинс-Смит е намерено във вторник в нейния дом в окръг Рандолф, Арканзас. Тя е била простреляна фатално, а смъртта й е разследвана като убийство.   Колинс-Смит, която беше демократ преди да премине към Републиканската партия, бе избрана за пръв път в Сената на Арканзас през 2014 г. и загуби през миналата година, заяви телевизионната станция Литъл Рок.   \" \", пише арканзаски всекидневник.   53-годишният Никълс е сенатор от Оклахома от 2000 до 2012 г., а по-късно работи в университета на Оклахома.   Властите потвърдиха смъртта му в четвъртък. заяви полицията.   Законодателите изразиха шока си от смъртта на Никълс.  заяви щатският сенатор Роб Стандридж, който го наследи в Оклахома, област 15.   Източник: Канал 3", "date": "2019.06.10", "title": "Двама бивши американски сенатори открити мъртви в Арканзас и Оклахома"}
{"url": "http://epicenter.bg/article/Osadili-bivshiya-brazilski-prezident-za-koruptsiya--za-da-ne-se-kandidatira-otnovo/185299/7/0", "text": "Бразилският правосъден министър и висши прокурори са си сътрудничили, за да осъдят левия лидер Луис Инасио Лула да Силва по обвинения в корупция, за да не му позволят да участва в миналогодишните избори за президент, предаде АФП, цитирани от БНР.  Цитирайки изтекли документи, сайтът „Интерсепт“ съобщи, че анонимен източник е осигурил материал, включително частни разговори, аудиозаписи, снимки и видео, което показва „сериозни нарушение, неетично поведение и системни лъжи“.  Според изданието прокурорите имали сериозни съмнения дали има достатъчно доказателства за вината на бившия президент Лула да Силва.  Правосъдният министър Серхио Моро бе антикорупционният съдия, който издаде първата присъда на Лула да Силва през 2017 г., която не му позволи да участва в президентските избори. Проучванията сочеха, че именно той ще ги спечели.  Настоящият държавен глава Жаир Болсонаро, който заяви по време на кампанията си, че се надява Лула да Силва „да изгние в затвора“, по-късно направи Моро част от кабинета си.  ", "date": "2019.06.10", "title": "Осъдили бившия бразилски президент за корупция, за да не се кандидатира отново"}
{"url": "http://epicenter.bg/article/Maya-Manolova-svikva-forum-za-problemite-na-grazhdanite-s-barzite-krediti/185281/2/0", "text": "Омбудсманът Мая Манолова организира кръгла маса по повод десетките жалби на граждани и сигнали от неправителствени организации и адвокати, в които алармират за наличие на неравноправни клаузи в договорите на фирми за бързи кредити, с които пряко се нарушават правата на потребителите. Това съобщиха от пресофиса на омбудсмана.  Форумът ще се състои от 11.00 часа в институцията на омбудсмана на ул. „Георг Вашингтон“ 22.  Сред констатираните проблеми, които ще се дискутират, са прекомерните лихви и такси, едностранната промяна на дължима лихва, осигуряването на банкова гаранция или поръчител, който да отговаря на свръхизисквания, на такси за експресно отпускане на кредит, за домашно посещение за подписване на договор или на друго удобно място, неподновяването на застраховка и др.  Честа практика е фирмите за бързи кредити да не извършват задълбочени проверки за кредитоспособността на клиента, което води до отпускане на значителни финансови средства на неплатежоспособни лица. Лоша практика на небанковите институции е и непредоставянето на точна, достатъчна и своевременна преддоговорна информация, както и наличието на редица нарушения на формата и съдържанието на договорите за кредит.  Още по-притеснителни са жалбите до институцията на омбудсмана, в които се посочва, че дружества, за които са подадени сигнали през последните години, продължават да предлагат договори за кредит със същите неравноправни клаузи, по които съдът се произнесъл с влезли в сила съдебни актове за тяхната неравноправност.  Във форума са поканени да участват депутати, представители на Комисията за защита на потребителите, Българската народна банка, Комисията за финансов надзор, Висшия адвокатски съвет, Асоциацията за отговорно небанково кредитиране, Камарата на частните съдебни изпълнители, Асоциацията на колекторските агенции в България, Сдружение за правна помощ на потребителите, Българска национална асоциация „Активни потребители“, съдии, адвокати и граждани.  От 15.00 часа Мая Манолова инициира в институцията четвърта среща с експерти и граждани за мръсния въздух, на която отговорните институции ще отчетат какво са реализирали от заявените на предишните три срещи мерки за борба с проблема. ", "date": "2019.06.10", "title": "Мая Манолова свиква форум за проблемите на гражданите с бързите кредити"}
{"url": "http://epicenter.bg/article/34--ot-posledovatelite-na--quot-Islyamska-darzhava-quot--polzvat-chat-kanala-Telegram/185282/2/0", "text": "Как терористите от \"Ислямска държава\" са успели да достигнат до контакт с 16-годишен ученик от Пловдив и да го вербуват, и кой трябва да поеме отговорност за действията на момчето коментира пред БНТ Любомир Тулев – експерт по киберсигурност.   Още през 2015 г. статия в британско издание съобщава, че терористите използват способи именно от сферата на експлоатация на деца за набиране на нови бойци.   \"Намира се уязвима жертва, най-често тийнейджър, който не се разбира с околните и търси упование в интернет. Втората стъпка е да се покаже на това дете, че то не може да бъде разбрано от никой друг и след това, започва да бъде принуждавано да прави различни неща\", обяснява експертът.    \"Влизайки в стаята, ако детето много бързо затвори браузър в компютъра или затвори телефона си и го остави настрани, това са индикации, които родителите трябва да забележат. Ролята на родителите се изразява в говорене, възпитание\", допълни Тулев.   \"34% от последователите на \"Ислямска държава\" ползват чат канала Телеграм за обмяна на информация. Тази мрежа е създадена от руски предприемач, като дори имаше спор дали Русия контролира въпросния канал, което в крайна сметка беше отречено\", каза експертът.   ", "date": "2019.06.10", "title": "Експерт обяснява как терористите от \"Ислямска държава\" са достигнали до 16-годишния ученик"}
{"url": "http://epicenter.bg/article/-Atanas-Merdzhanov--Izumen-sam-ot-dumite-na-Rumen-Ovcharov-po-povod-Sergey-Stanishev/185284/2/0", "text": "Дали Корнелия Нинова е бламирана не е от значение, важното е партията да не е бламирата. Това каза един от водачите на вътрешната опоиция в БСП Атанас Мерджанов. Той призна, че дискусията на пленума е била насочена срещу Корнелия Нинова и стила на предизборната кампания.    Този пленум беше стъпка към връщане към демократично управление в БСП. Имаше моменти, в които тесен кръг взимаше неясни решения, каквото беше напускането на парламента. Смятаме, че това беше и една от причините да загубим евровота. Националният съвет досега беше използван за подпечатване на предварително взети решения. В БСП се наложи авторитарен стил на управление. Практически смесихме евроизборите с национална кампания, но се разминахме тотално с очакванията на българските граждани. Всички упражнения на вътрешна съпротива в партията ни отклониха от основните ни цели. Трябваше да има диалог“, каза още Мерджанов.  На въпрос откога БСП не се управлява демократично Мерджанов посочи решението за напускането на парламента. \"Има решения, които не се знае как са вземани, в какъв кръг са обсъждани. Първоначално това мнение беше обявено пред обществеността и Националният съвет беше използван да подпечата предварително взети решения\", посочи един от водачите на вътрешната опозиция.  \"Има залитания и авторитарен стил в управлението на БСП. По време на кампанията имаше рязко несъответствие с \"Визия за България\". Ние смесихме европейските избори с национална кампания, това може би беше искане на ръководството, но се разминахме тотално с българските граждани.  Мерджанов каза, че скандалите свързани с листата на БСП за евроизборите е отклонило от политическата цел, когато нямаме единно мнение за мястото на Станишев можеше да се преодолее с диалог. На въпрос кой внася подобни разделителни линии Мерджанов посочи, че това е ръководството на БСП. \"Главната политическа задача сега е спечелването на местните избори, тъй като има процедура по номинация на общински съветници и кметове\", каза социалистът.   „Надявам се конгресът мъдро да реши и по най-бърз начин БСП да се отърси от загубата на последните избори, тъй като ни предстои сериозна подготовка за местния вот. Изумен съм от думите на Румен Овчаров по повод Сергей Станишев. Той прави разделителни линии, а това е дълбоко контрапродуктивно. Ако Станишев е миналото, то Румен Овчаров ли е бъдещето. Малко е пресилено Румен Овчаров да се изказва, че бил най-големият критик на Нинова, при положение, че той работи за нейното издигане и избиране. Той спекулира със задкулисието, при което 4 години беше в борда на „Лукойл“, коментира бившият депутат думите на бившия Овчаров, който заяви, че Сергей Станишев е лицето на задкулисието в БСП. \"Отборът на Овчаров от Тройната коалиция управлява партията, тъй като неговият заместник е председател на БСП. Тъкмо Овчаров с тези другари работеше за избирането на Нинова\", припомни Мерджанов. Той добави, че Овчаров е бил в управата на Лукойл по време на Орешарски, а сега критикува задкулисието. \"След като въставаш срещу задкулисието трябва да се разграничиш от екстрите. Когато едно политическо семейство няма разбирателство как да убедим обществото, че можем по-надеждно да управлява страната\", каза Мерджанов. Той призова за консолидация на партията. \"В момента има маниакален стил\", категоричен е членът на НС на БСП.  Той прогнозира, че ако не се стигне до консолидация до загуба на местните избори ще се стигне неминуемо. Винаги политическата битка е свързана със свалянето и възкачването на новия лидер. Преди три години тези хора бяха едно цяло. След три години БСП има отстъпление от политическия стил, което е фаталното, категоричен е Мерджанов.  ", "date": "2019.06.10", "title": "Атанас Мерджанов: Изумен съм от думите на Румен Овчаров по повод Сергей Станишев!"}
{"url": "http://epicenter.bg/article/Elena-Poptodorova-opravda-Rumen-Radev--Toy-nyamashe-predvid-SASht-za-koruptsiya-s-F-16/185286/2/0", "text": "И двете страни подхождат към сделката за F-16 като към бъдещ успех. Аз смятам че българският екип няма да допусне провал. \"Локхийд Мартин\" е с безупречна репутация, която е доказана в преговорите в страните. Това заяви пред БТВ бившият посланик на България в САЩ Елена Поптодорова. Тя съобщи че се връща от САЩ, където е провела срещи в Конгреса и \"Локхийд Мартин\".  \"Имаше в България опит да се представи сделката с Хърватия като неуспех за \"Локхийд Мартин\", но това беше по вина на Хърватия, които искаха да купят самолети от Израел, които са направили подобрения по самолета, които не са одобрени от САЩ\", добави Поптодорова.  \"Има пълна двупартийна подкрепа в Конгреса за сделката, през юни ще дойде писмо за предложение и приемане с конкретните параметри\", посочи бившият посланик на България в САЩ.  По отношение на поставения таван на сделката от 1,6 млрд. долара Поптодорова припомни и сделката със Словакия. От таван в размер на 2,9 млрд. долара, Словакия свали цената на 1,8 млрд. долара. \"Целта е да не се отива при всяка малка корекция да се премине през процедурата в Конгреса\", обясни Поптодорова.  Тя изрази опасение от критиците на сделката в България, които ще насочат критиките си към възможностите на изтребителите в боен план. Поптодорова не изключи възможността дублирането на някои параметри да бъдат отстранени и така да се намали цената. Тя препоръча сделката да се приключи още преди местните избори.  \"Локхийд инвестира 12 млрд. долара в инфраструктура в Полша, които бяха купили 48 употребявани F-16 за 3,5 млрд. долара\", припомни Поптодорова. По отношение на ордена, който днес Радев ще даде на Ерик Рубин тя коментира, че президентът има свое мнение по въпроса с изтребителите. \"Аз съм сигурна, че когато говореше за корупция в сделката не е визирал САЩ, а е с вътрешна насоченост\", добави бившият посланик на България в САЩ. Тя посочи, че от определени среди има съпротива да се сключват сделки със САЩ поради невъзможността да се получи нещо под масата. ", "date": "2019.06.10", "title": "Елена Поптодорова оправда Румен Радев: Той нямаше предвид САЩ за корупция с F-16"}
{"url": "http://epicenter.bg/article/Psihologat-na-uchenika-ot-Plovdiv--Toy-ne-e-bil-gotov-da-izvarshi-atentat/185287/2/0", "text": "Преди месец е започнала работата с 16-годишният ученик, задържан за подготовка на атентат в Пловдив. Това съобщи в БТВ психологът, който е работил с младежа Иван Тричков.  Инициативата е била от майката на момчето. \"Тя е забелязала затварянето на сина си, вглъбяването в комуникацията само в телефона. Тогава е видяла и кореспонденцията на чужд език в Телеграм\", разказа Тричков. Той посочи, че вербовчикът е подхождал стъпка по стъпка. Тричков обаче отказа да коментира дали той е от Ислямска държава. Психологът е работил с детето преди да се намесят ДАНС.  Тричков посочи, че е имало промяна и в режима на храненето, но той не е бил съществен. По-сериозно е отделянето от семейната среда, свързано с намалена комуникация. Тези, които вербуват хора действат на принципа първо на невинна комуникация, впоследствие хвърлят стръвта, каза психологът  \"Връзката най-вероятно е била съвсем случайна, когато детето е влязло в чата и към него се е закачил вербовчикът. Има две защити в психиката на момчето, съвест и съзнание, които продължават да са в сила на момчето. То е интелигентно, с приятни занимания, в момента се връща към нормалния начин на живот, посочи психологът. На етапа на който е бил вербовката, момчето не е било готово да извърши терористичен акт\", категоричен е Тричков.  Той припомни, че в подобна възраст хората търсят герои и вероятно тези хора са се представили така.  ", "date": "2019.06.10", "title": "Психологът на ученика, вербуван от ИД: Момчето не е било готово да извърши терористичен акт"}
{"url": "http://epicenter.bg/article/Eksperti-s-komentar-za-zadarzhaniya-za-podgotovka-na-atentat-16-godishen-plovdivski-uchenik/185289/2/0", "text": "Пропусната е възможност да се работи с ДАНС по случая с 16-годишното момче вербувано от \"Ислямска държава\". Това заяви експертът по сигурността Тихомир Стойчев по повод задържания за подготовка на атентат 16-годишен пловдивски ученик в сутрешния блок на Нова телевизия.  \"Не знаем детето как ще се самоиндетифицира в бъдеще. Дали няма да се почувства предаден от родителите си. Масово децата стоят в интернет и по време на часовете в училище. Не можем да ги защитим от това пространство. Радикализацията ще продължи и на други фронтове, не само от ИД, но и дори и от християнски групировки. Доколкото разбираме бащата на 16-годишния сам му е дал книга за “Ислямска държава”. При такива материали трябва да има разясняване\", каза още той.  \"Нямаме подходяща семейна среда в България. Интернет не може да е изцяло защитено пространство. Моделът на вербовка от ИД е същият като на педофилите\", коментира още по темата координаторът в Националния център на безопасен интернет Георги Апостолов.  \"След като от дадена групировка те намерят в социалните мрежи, те те прехвърлят на анонимизиращи чат канали като “Телеграм”, допълни той.  “Медийната грамотност е много важна. Как така хора с образование вярват, че Земята е плоска. Образователната система е грешна. Така хората могат да бъдат лесно зомбирани”, завърши Апостолов.", "date": "2019.06.10", "title": "Експерти за задържания 16-годишен ученик:Моделът на вербовка от ИД е същият като на педофилите"}
{"url": "http://epicenter.bg/article/Petar-Vitanov-/185291/2/0", "text": "В петък стана ясно, че младият евродепутат Петър Витанов е избран да води българската делегация на социалистите в ЕП.   \"Обидно е, когато критиките за избора кой да води делегацията на евродепутатите от БСП идват от собствената ти партия\". Това заяви пред БНТ Петър Витанов. Той беше избран за водач като така измести досегашният Сергей Станишев.    \"Изборът беше вътрешен, направен сред петимата избрани евродепутати от БСП. Тук никой не оспорва авторитета на другаря Станишев, държа да го подчертая. Станишев може да ни представлява в ръководството на някой от органите на ЕП, не виждам нищо драматично в това\", каза Витанов в сутрешния блок на БНТ.  Не познавам другаря Гергов, огорчен съм в известна степен, тъй като се занимавам с международна дейност от доста години, заяви Витанов относно изказването на социалиста Георги Гергов, че той дори не знае къде е Европарламента.   Не виждам нищо драматично в загубата на евроизборите, каза още Витанов.  По въпроса за оставката на Корнелия Нинова, той заяви: Не съм аз човека, който може да каже дали има нужда от нов лидер. БСП е колективна партия и колективното начало винаги е било водещо.  Важно е бързо да се консолидираме и ще излезем от тази ситуация много по-обединени, каза в заключение Витанов.", "date": "2019.06.10", "title": "Петър Витанов: Не оспорвам авторитета на Станишев, огорчен съм от другаря Гергов!"}
{"url": "http://epicenter.bg/article/Dnes-e-parvoto-zasedanie-na-Savmestnata-mezhdupravitelstvena-komisiya-sas-Severna-Makedoniya/185292/2/0", "text": "По покана на вицепремиера и министър на външните работи Екатерина Захариева в Министерството на външните работи ще се състои първото заседание на Съвместната междуправителствена комисия, създадена съгласно чл. 12 от Договора за приятелство, добросъседство и сътрудничество с Република Северна Македония. Това съобщиха от пресцентъра на Министерството на външните работи.   Междуправителствената комисия е съпредседателствана от Екатерина Захариева и министъра на външните работи на Република Северна Македония Никола Димитров.   Основна цел на заседанието е да бъде направен преглед на прилагането на подписания на 1 август 2017 г. Договор за приятелство, добросъседство и сътрудничество между Република България и Република Северна Македония.   Екатерина Захариева ще приеме Никола Димитров на разговор на четири очи в МВнР в 11.00 часа след което ще се състоят пленарни разговори на Съвместната междуправителствена комисия.   В 12.30 часа в МВнР ще се състои пресконференция.    ", "date": "2019.06.10", "title": "Днес е първото заседание на Съвместната междуправителствена комисия със Северна Македония"}
{"url": "http://epicenter.bg/article/Obyaviha-bedstveno-polozhenie-na-teritoriyata-na-obshtina-Strelcha/185293/2/0", "text": "Кметът на Стрелча обяви бедствено положение на територията на общината. Това съобщиха от Община Стрелча, предаде Радио „Фокус“ – Пазарджик.   В заповедта на кмета Стойно Чачов се посочва, че причина за обявяването на бедственото положение е усложнената метеорологична обстановка, довела до сериозно компрометиране на вододайната зона на град Стрелча и необходимост от предприемане на спешни и неотложни аварийно-възстановителни дейности за прекратяване на последствията, водещи до увреждане на здравето на хората и значителни щети на имуществото.   Бедственото положение се обявява поради неколкократното заливане на водовземните съоръжения на реката и затлачването им с тиня, пясък, чакъл, камъни и дървета, многократното преустановяване на водоподаването към града и изчерпване на запасите от вода в резервоарите, и замърсяването им с тиня, а също и поради компрометиране на участъци от довеждащия водопровод – разрушени подпорни стени и оголени тръби.   Бедственото положение е в сила от днес до 17 юни.   Ситуацията в градa е много тежка - питейната вода е спряна и е негодна за пиене, каза кметът на община Стрелча Стойно Чачов.   При проверката на място установихме, че са компрометирани участъци от довеждащия водопровод. Разрушени са подпорни стени и са оголени тръби. Имаме затлачване на довеждащата тръба. В момента е необходимо да се изчака да намалее притока на вода, за да могат работниците да почистят. В противен случай тя ще ги отнесе. За кардиналното решение на проблема и необходима подмяна на довеждащия водопровод, който е на 72 години. Неговата дължина е 7 километра, а общината не разполага с необходимите средства“, коментира Чачов.   Той поясни, че тръбата е полагана през 1947 г. \"Проблемът е оголената зона. Ако отново има интензивни валежи, тя може да се спука или да се скъсат тръбите. Това означава град Стрелча да остане без вода. Уведомили сме областния управител, министъра на вътрешните работи, министър-председателя, че са необходими средства, за подмяната на този водопровод\", допълни още Чачов.    ", "date": "2019.06.10", "title": "Обявиха бедствено положение на територията на община Стрелча. Спряна е питейната вода"}
{"url": "http://epicenter.bg/article/Prof--Radulov--Teritorialnoto-nesashtestvuvane-na--Islyamska-darzhava--pravi-borbata-s-neya-oshte-po-trudna/185298/2/0", "text": "Териториалното несъществуване на „Ислямска държава“ прави борбата с нея още по-трудна. Това каза за сутрешния блок „Добро утро, България“ на Радио „Фокус“ проф. Николай Радулов, експерт по национална сигурност по повод случаят с 16-годишният радикализиран младеж от Пловдив.   Новите технологии дават достъп до всяка точка по света, обясни той. „В редиците на „Ислямска държава“ има структури, които се занимават с пропаганда и привличат много опитни хора, тъй като ИДИЛ не са само тези, които режат глави и стрелят с автомати, тя има своето елитно ръководство, което е обучавано в най- авторитетните западно-европейски и световни университети. Сред тях има психолози, технолози.   По отношение на психологическата обработка съществуват цели школи, сега врагът може да е навсякъде и разполага с високотехнологично оръжия, за които свикнахме да говорим покрай понятието „хибридна война“. В крайна сметка „Ислямска държава“ прави точно това- води такива войни“ уточни той.   Според проф. Николай Радулов 16-годишният радикализиран младеж от Пловдив се оказва жертва на „Ислямска държава“, защото върху него е оказан професионален натиск. Когато е налице психологическа обработка за извършване на престъпления, съществува обаче и обратната възможност опитни психолози да възвърнат нормалността на лицето, обясни той.   Изолирането на момчето от семейната среда не е най-добрият вариант, уточни експертът, като добави, че сериозен фактор за предотвратяването на проблема е контактът със семейството и възстановяването на връзките. Възможно е момчето да е поддържало контакт с други лица, които също подготвят подобни престъпни актове, добави експертът по национална сигурност.   Огласяването на случая трябва да накара родителите да се замислят за заплахите, на които са изложени децата им, обясни проф. Радулов. Според него в България има реална опасност от атаки от терористични организации.   За първи път българско християнско момче е вербувано от ИДИЛ, която досега привличаше поддръжници, водейки неадресирана пропаганда към таргет групи, каза още експертът по национална сигурност.   „До сега не сме имали такъв случай за лице, което не изповядва исляма, от добро семейство, неживеещо в гето да бъде привлечено. Това до известна степен ме учуди, но в положителен аспект ме зарадва, че е единствения случай от последните 10 години, когато близки на лице, което е вкарано в престъпна дейност на етапа на подготовката, сами са се обърнали към органите на държавна власт,“ каза той. Проф. Николай Радулов припомни, че основен проблем е липсата на доверие и сигнална дейност.   Случаят с 16-годишното момче е доказателство, че доверието в специалните служби се възвръща, обясни той, като добави, че по този начин от една страна се пресича престъпление, водещо до жертви, а от друга се спасява млад човек от превръщането му в престъпник.", "date": "2019.06.10", "title": "Проф. Радулов: Териториалното несъществуване на „Ислямска държава“ прави борбата с нея още по-трудна"}
{"url": "http://epicenter.bg/article/Aleksandar-Yordanov--Az-sam-kategorichen-protivnik-na-AETs--quot-Belene-quot-/185300/2/0", "text": "„Категоричен противник съм на строежа на АЕЦ „Белене” – без значение кой ще я строй. Не можем да си играем със съдбата и живота на хората в България, заради преследване на икономически интереси”.  Това каза Александър Йорданов, избран за евродепутат от листата на ГЕРБ и СДС. В ефира на предаването „Здравей, България” по Нова телевизия той коментира дали е необходим строежа на АЕЦ „Белене” у нас и позицията на страната ни между Запада и Русия.  „Още утре бих подарил тези руските реактори, които са домъкнати тук, на Китай или Венецуела”, добави Йорданов. По думите му макар мнението му по въпроса да се различава от това на ГЕРБ, то идва от позицията на гражданското право. Според него трябва да различаваме критиката към определена политика от отношението към човека. Разговорите с руски политици винаги трябва да се водят с едно наум, че срещу вас стоят хора, които са научени да лъжат, изтъква Йорданов.   \"Правителството има право да действа, както реши. Аз имам гражданско право, аз съм се борил за тази демокрация - всеки да има право на своето мнение\", отговори Йорданов на въпрос няма ли да се конфронтира с колегите си от ГЕРБ, които са за изграждането на \"Белене\".   Йорданов отговори и на въпрос, свързан с това, че преди година нарече премиера Бойко Борисов \"премиер мимикрия\". \"Трябва да свикнем, че няма политици, бронирани за критиката. Всеки, който се е хванал на хорото на политиката, трябва да знае, че критиката му е \"гайдаря\" - тя му задава музиката. Ако оставиш политика без критика, той може да се самозабрави. А конкретно - премиерът Борисов е опитен политик. Това, което съм казвал, е свързано с несъгласие с определени политики. Ние в България трябва да свикнем да разграничаваме критиката към определени политики с отношение конкретно към човека. В този смисъл и Бойко Борисов не е брониран за критиката. Но не може да се отрече, че в периода, в който той е премиер на страната в различни коалиционни формати, това са добри години. Не трябва да бъдем черногледи!\", каза Александър Йорданов.            ", "date": "2019.06.10", "title": "Александър Йорданов: Да подарим реакторите за АЕЦ \"Белене\" на Китай или Венецуела"}
{"url": "http://epicenter.bg/article/Voenni-ucheniya-zatvaryat-nebeto-nad-Shabla/185304/2/0", "text": "Ограничения във въздушното пространство над полигон „Шабла“ и прилежащата му акватория заради предстоящо учение влизат в сила от днес, 10 юни, до 19.00 часа на 14 юни. Това съобщават от Министерство на отбраната, предаде БНР.   Въвеждат се и забрани за корабоплаването и за въздухоплаването между Дуранкулак и нос Калиакра.   От ведомството апелират още гражданите да ограничат пребиваването си в района на стрелбите, за да бъдат избегнати инциденти.", "date": "2019.06.10", "title": "Военни учения затварят небето над Шабла"}
{"url": "http://epicenter.bg/article/Mladezhite-ot-BSP-shte-podaryavat-detski-knigi/185305/2/0", "text": "Детски книги ще подаряват за втора поредна година младежите от БСП в гр. Велико Търново. Това съобщиха от пресцентъра на БСП.   Инициативата се провежда в месеца на детето и има за цел да провокира подрастващите да четат повече през лятната ваканция.  Тази година кампанията на младите социалисти ще се проведе на 13-ти юни, от 10.30 часа, в парка „Марно поле“. Всеки, който желае да дари книги за акцията, може да направи това в самия ден на инициативата или предварително в Общинския партиен съвет на БСП- на ул. „Христо Ботев“ 2. Приемат се както нови, така и употребявани книги.  Миналата година инициативата премина изключително успешно, като само за час младите социалисти подариха над 300 детски книги.  ", "date": "2019.06.10", "title": "Младежите от БСП ще подаряват детски книги"}
{"url": "http://epicenter.bg/article/Maya-Manolova--Firmite-za-barzi-krediti-se-prevrashtat-vav-firmi-za-barz-krah-/185310/2/0", "text": "Над 3 хиляди жалби срещу фирмите за бързи кредити е получила за три години омбудсманът Мая Манолова, съобщи Нова телевизия. Според нея, при тези фирми няма ефективен контрол от държавата. Според сигналите до Манолова, има неравноправни клаузи в договорите за бързи кредити, с които пряко се нарушават правата на потребителите.  Oмбудсманът иска законодателни промени, които да ограничат таксите, дължимите суми да не се променят едностранно от фирмите и да не се изискват банкова гаранция или поръчител. Мая Манолова настоява и да бъде приет Закон за частния фалит.  „България е в топ 5 по лоши кредити. Изискванията, които представят пред клиентите си фирмите за бързи кредити, са трудно изпълними или неизпълними. Имаме случай с така наречените „кредити за 1 лев”. Да, лихвата наистина е за 1 лв., но задължението да бъде сключен договор с гарант, докарва възнаградителната лихва до ниво от 130 %”, заяви Манолова на кръгла маса.  По думите и все още има договори в празни полета, без погасителен план, задължение за подписване на запис на заповед. Тя спомена и за онлайн договори, при които клиентът няма пълна информация какви са условията на бързото кредитиране.    \"Всички тези проблеми, с които гражданите се сблъскват при фирмите за бързи кредити, се оформят като сериозен социален проблем. По този начин хората изпадат във финансово блато, а фирмите за бързи кредити реално се превръщат във фирми за бърз крах\", каза още Мая Манолова, цитирана от Novini.bg.  \"Има всевъзможни такси за плащане, които в повечето случаи са несправедливи спрямо българските граждани. Една такава например е таксата \"гарант\", при която, ако гражданинът не може да си намери гарант, кредитът му се оскъпява многократно. Други такива такси са такса за оценка на кредитния риск, такса \"ангажимент\", такса за извънсъдебно събиране на просрочен кредит... тоест хората си плащат за един вид тормоз и по този начин се засягат определени конституционни права на гражданите\", подчерта Манолова.  \"Отделно има и договори без погасителен план, такива с празни полета и договори, при които клиентът няма условията за бързото кредитиране\", посочи още тя.  \"Основните проблеми са най-вече в липсата на какъвто и да е контрол от страна на държавните институции. Едно от решенията би било въвеждането на лицензионен режим на фирмите за бързи кредити. Законът за частен фалит за гражданска несъстоятелност също е от жизненоважно значение за гражданите, за да имат втори шанс да продължат живота си\", допълни омбудсманът.  \"Искам за всички да е ясно, че ние не сме против тези фирми и не искаме да възпрепятстваме да изпълняват функциите си, защото те имат своето място на българския финансов пазар, но те трябва да спазват правилата и законите\", уточни в заключение Мая Манолова.    ", "date": "2019.06.10", "title": "Мая Манолова: Фирмите за бързи кредити се превръщат във фирми за бърз крах!"}
{"url": "http://epicenter.bg/article/Yuriy-Shterk-e-osvoboden-ot-dlazhnostta-zamestnik-ministar-na-vanshnite-raboti/185311/2/0", "text": "Със заповед на министър-председателя Бойко Борисов от длъжността заместник-министър на външните работи е освободен Юрий Щерк. Това съобщиха от правителствената информационна служба.   Юрий Щерк беше предложен за извънреден и пълномощен посланик на Република България в Кралство Мароко със седалище в Рабат с Решение № 75 на Министерския съвет от 18 февруари 2019 година.", "date": "2019.06.10", "title": "Юрий Щерк е освободен като зам.-министър на външните работи, отива посланик в Мароко"}
{"url": "http://epicenter.bg/article/Deteto--verbuvano-ot-Islyamska-darzhava--se-varna-v-klas/185317/2/0", "text": "Момчето, което е било вербувано от „Ислямска държава”, е на училище от днес. Школските власти обаче са инструктирани да направят крачка назад и да не се намесват. Случаят поемат изцяло психолозите на МВР. Целта е подкрепата да се осъществи от подготвени кадри и да не се всява смут и паника сред останалите родители, съобщава \"Марица\" Деветокласникът от елитна пловдивска гимназия, бе задържан в четвъртък в спецакция на ДАНС, МВР и Специализираната прокуратура. В последствие е преценено, че момчето трябва да остане в домашна, а не да бъде в изолирана среда.  При обиска на тавански помещения, които тийнейджърът е ползвал, са открити бомби в процес на изготвяне – два пластмасови съда един в друг, разстоянието между които е било пълно с пирони. Теглото на адската машина е 14,5, което предполага огромен поразяващ ефект.  Тийнейджърът е свръхинтелигентно момче, с много задълбочени познания по химия и електротехника. Привличането му от вербовчици на „Ислямска държава” е продължило повече от година. Семейството първо е забелязало промените в поведението на сина си и е потърсило помощ от психолози, като е оказало и пълно съдействал на ДАНС.  Събитията от последните дни предизвикаха тревога сред училищните директори, които са пестеливи в коментарите. Признават обаче, че не са подготвени да се справят с подобна ситуация и се нуждаят от подкрепа.  На този етап от Регионалното управление по образование се въздържат от изрични указания до училищата за евентуални разговори с децата на тема радикализация и тероризъм в Часа на класа. Началникът Иванка Киркова обаче подчерта, че това се прави при всеки подходящ случай.", "date": "2019.06.10", "title": "Детето, вербувано от Ислямска държава, се върна в клас"}
{"url": "http://epicenter.bg/article/Prints-Sharl-Filip-Mari-Lui-Orleanski-i-printsesa-Diana-Orleanska-byaha-gosti-na-Simeon-II-vav--Vrana-/185318/2/0", "text": "Негово Кралско Височество принц Шарл-Филип Мари Луи Орлеански и Нейно Кралско Височество принцеса Диана Орлеанска бяха гости на Симеон II в двореца „Врана”. Това съобщиха от пресофиса на Н. В. Симеон II. Заедно с тях бяха Ален и Кристиан Фирние-Ларок, граф и графиня Боние де Сан Ком, адвокати, бизнесмени, основатели на фондации и колекционери.   Принц Шарл Филип Мари Луи Орлеански е внук на стария граф на Париж Анри Орлеански, който почина в началото на 2019 г. и е наследник на последния френски крал Луи Филип.   Принц Шарл Филип Мари Луи Орлеански е племенник на Симеон Сакскобургготски по линия на бабата на царя княгиня Клементина и беше близък приятел на покойния Княз Кардам. Принцът е живял в Испания и завършва средното си образование в Мадрид. След което изучава политически науки и международни отношения във Франция и Швейцария. Професионалната му кариера започва като Върховен комисар на ООН за бежанците и първата му мисия е в Руанда през 1994 г.   Принцът е женен за Херцогиня Кадавал, която произхожда от едно от най-знатните благороднически семейства в Португалия.   На вечерята принцът запозна Негово Величество с дейността на културната организация „Общество на Капетингите”, която той оглавява.   По време на визитата си в България гостите присъстваха на представлението „Пепеляшка” в Софийската опера и балет, посетиха Рилския манастир и Патриаршеската катедрала „Св. Александър Невски”. На следващия ден имаха среща с Н. Св. патриарх Неофит, по време на която Негово Светейшество заяви, че цар Симеон e „силно вярващ човек, обичащ България и имащ изключително добри взаимоотношения с Българската църква”.", "date": "2019.06.10", "title": "Принц Шарл-Филип Мари Луи Орлеански и принцеса Диана Орлеанска бяха гости на Симеон II във „Врана“"}
{"url": "http://epicenter.bg/article/Zaharieva--Za-parvite-tri-mesetsa-na-2019-g--ima-spad-na-stokoobmena-sas-Severna-Makedoniya/185321/2/0", "text": "За първите три месеца на 2019 г. има спад на стокообмена със Северна Македония. Това каза на пресконференция вицепремиерът и министър на външните работи Екатерина Захариева след първото заседание на Съвместната междуправителствена комисия със Северна Македония, предаде Агенция „Фокус“.   „Комисията трябва да прави всяка година както е по договор - оценка на неговото изпълнение. Обсъдихме изпълнението във всички сфери“, заяви Захариева. Тя посочи, че оценката е, че в политическата част има съществен напредък. „За по-малко от 2 години имаме над 8 обмена на визити между двамата премиери, 4 срещи на президенти, много парламентарни делегации в различните сфери, както и десетки срещи на различни форуми и формати. Изключително интензивен контакт има и в икономическата сфера, в сферата на образованието и културата. Конструктивен, добросъседски и приятелски дух между правителствата на двете държави“, заяви Захариева.   Тя посочи, че има ръст на стокообмена за 2017 и 2018 г. „За първите три месеца забелязахме спад на стокообмена и ще се направи анализ защо се е получило така, за да се преодолее“, обясни външният министър.   Захариева посочи, че във връзка с Коридор 8 добрата новина е, че министерствата на транспорта в двете страни имат обща работна група с цел тясна координация за това коридорът да бъде реализиран по-бързо.", "date": "2019.06.10", "title": "Захариева: За първите три месеца на 2019 г. има спад на стокообмена със Северна Македония"}
{"url": "http://epicenter.bg/article/Kaliforniya-shte-plashta-zdravni-osigurovki-na-imigranti-/185303/7/0", "text": "Калифорния ще стане първият американски щат, който ще плаща пълни здравни осигуровки на пълнолетни хора, живеещи незаконно в САЩ, предаде Асошиейтед прес, съобщи БТА. Либералният щат продължава да се разграничава от правителството на американския президент Доналд Тръмп. Демократите в законодателното събрание на Калифорния постигнаха споразумение като част от по-голям план за изразходване на 213 милиарда долара от пари от щатски и федерални данъци през следващата година.   Споразумението означава, че хора с ниски доходи на възраст между 19 и 25 години, живеещи незаконно в Калифорния, ще имат право да се ползват от програмата за здравно осигуряване за бедни и инвалиди.", "date": "2019.06.10", "title": "Калифорния ще плаща здравни осигуровки на имигранти "}
{"url": "http://epicenter.bg/article/SASht-postaviha-ultimatum-na-Turtsiya-za-S-400/185307/7/0", "text": "САЩ поставиха ултиматум на Турция до края на юли да вземе решение и да избере дали ще закупи руските ракетни системи С-400 или  американските изтребители F-35. Това предава Би Би Си, цитирана от БНР.   Условието на Щатите е изразено в писмо на американския министър на отбраната Патрик Шанахан до турския му  колега Хулуси Акар.  Спорът между Вашингтон и Анкара се води от месеци. В писмото сега Шанахан отново изтъква, че Анкара не може едновременно да се сдобие и с руски ракетни системи, и с американски самолети. Отбелязва се също, че САЩ са „разочаровани“ от факта, че турски военни са били изпратени в Русия, за да се обучава на С-400. Вашингтон твърди, че С-400 са несъвместими с отбранителните системи на НАТО и излагат на риск страните от алианса. Вместо тях САЩ предлага на Анкара да закупи противоракетни комплекси „Пейтриът“. Припомняме, че турският президент Реджеп Тайип Ердоган заяви миналата седмица, че страната му е „решена“ да продължи сделката за С-400, като добави: „За съжаление не сме получили положително предложение от американската страна по въпроса за системите „Пейтриът“, подобно на това за С-400 от Русия“.", "date": "2019.06.10", "title": "САЩ поставиха ултиматум на Турция за С-400"}
{"url": "http://epicenter.bg/article/Cherep-na-izcheznala-predi-5-godini-balerina-ot-Bolshoy-otkriha-ruski-politsai/185308/7/0", "text": "Руски полицаи намериха череп, за който се предполага, че е на изчезнала преди 5 години балерина от Болшой театър, предаде в. \"Дейли мирър\". Органите на реда смятат, че 25-годишната Олга Дьомина е била убита, след като е била изнудвана с нейни еротични снимки.  Предполагаемите останки на балерината били намерени в края на май в Измайловския парк в Москва. На същото място бил засечен сигнал от джиесема на предполагаемия убиец в нощта, когато Олга изчезнала.  Преди да изчезне безследно, младата балерина станала обект на изнудване. Непознат мъж я заплашил, че ще разпространи нейни \"сексуално компрометиращи\" снимки, ако тя не плати откуп. Олга дала на няколко пъти общо 800 000 рубли (около 10 000 евро) на изнудвача, но въпреки това фотосите били публикувани онлайн, заедно с твърденията, че балерината е работела като компаньонка на заможни клиенти.  Семеен мъж, описван като \"мениджър\" или \"любовник\" на младата жена, бил задържан в Москва през 2017 г. Това станало, след като 39-годишният Малхаз Джавоев избягал в Германия и се представил под чуждо име за кюрдски бежанец. Той обаче бил върнат в родината си след заповед за задържане, издадена чрез Интерпол. Сега Джавоев се намира в московския затвор \"Матроская тишина\" като заподозрян в убийството на Дьомина.   Източник: Канал 3", "date": "2019.06.10", "title": "Череп на изчезнала преди 5 години балерина от Болшой откриха руски полицаи"}
{"url": "http://epicenter.bg/article/Diplomat-na-SASht-ubi-zhena-si-zaradi-misiya-v-Belgrad/185316/7/0", "text": "Американският дипломат Джейсън Риф е убил съпругата си Лола Гуломова, защото е приела да работи в посолството на САЩ в Сърбия.  Жената е получила предложение от Държавния департамент да замине за четиригодишен мандат в американската мисия в Белград и се е съгласила. Тя също е решила да вземе с нея и двете си дъщери.  Съпругът се е възпротивил остро на тази идея и последвал семеен скандал, превърнал се в последен за двойката, която е била в процедура на развод. Риф е убил съпругата си с няколко удара с хладно оръжие, а после сложил край и на своя живот.  Гуломова е родена в Таджикистан. Тя се е преселила в САЩ заедно със своите родители като дете. Дипломатката се е омъжила за Риф през 2002 г., докато двамата са следвали в престижния университет \"Джон Хопкинс\". Съд във Вашингтон е трябвало да сложи край на брака им в петък - ден след убийството и самоубийството, съобщи белградският в. Блиц, цитиран от Новини.бг", "date": "2019.06.10", "title": "Дипломат на САЩ уби жена си заради мисия в Белград"}
{"url": "http://epicenter.bg/article/Mihail-Gorbachov--Ne-sam-gledal--quot-Chernobil-quot-/185319/7/0", "text": "Не съм гледал \"Чернобил\", е казал Михаил Горбачов, предаде ТАСС, цитиран от Новини.бг Първият и последен президент на Съветския съюз е бил помолен от журналист на базираната в Москва информационна агенция да коментира минисериала на американската телевизия НВО, разказващ за аварията в атомната електроцентрала \"Чернобил\" на територията на днешна Украйна. \"Все още не съм гледал нито една част от тази филмова поредица и заради това не мога да я коментирам\", е посочил Бащата на Перестройката.  Катастрофата в АЕЦ Чернобил е станала на 26 април 1986 г., когато на власт е бил Горбачов.", "date": "2019.06.10", "title": "Михаил Горбачов: Не съм гледал \"Чернобил\""}
{"url": "http://epicenter.bg/article/Yaponskiyat-premier-otiva-v-Teheran-kato-posrednik-mezhdu-Iran-i-SASht/185322/7/0", "text": "Японският премиер Шиндзо Абе се насочва тази седмица към Иран за рядка дипломатическа мисия, надявайки се да облекчи напрежението между Ислямската република и ключовия съюзник на Токио Вашингтон. Това съобщи БГНЕС.   Техеран е затънал в ожесточено противопоставяне със САЩ, след като миналата година президентът Доналд Тръмп се оттегли от ядрената сделка.   Сега Вашингтон отново наложи санкции и дислоцира войски в региона, засилвайки военно-икономическия натиск върху Иран, включително като принуди американските съюзници като Япония да спрат да купуват ирански петрол.   Представители на японското правителство твърдят, че Абе няма да представи на Техеран списък с искания или да предаде съобщение от Вашингтон, а вместо това иска да позиционира Япония като неутрален посредник. Това може да се окаже полезно, каза Майкъл Босак, специален съветник за връзките с правителството в Съвета Йокосука за Азиатско-тихоокеанските изследвания.   \"Япония не носи нито исторически, нито религиозен багаж като други потенциални медиатори ... (и) е демонстрирала желанието си да върви по своя път към политиката за Близкия изток\", каза той пред AФП. \"Тези фактори подобряват позицията на Абе за ангажираност с аятолах Хаменей и означават, че предложените от Япония възможности биха позволили на хардлайнерите в Иран да популяризират предложените идеи, без потенциалния провал, който може да дойде от приемането на\" западни \"решения.   Абе ще се срещне с президента Хасан Рухани и върховния духовен лидер на страната аятолах Али Хаменей по време на визитата си на 12-14 юни. С тази визита той ще стане първият японски премиер, посетил Иран от 1978 г., година преди революцията в страната.   На този фон Япония се надява да понижи температурата, твърдят официални лица, като Абе спечели благословията на Тръмп за пътуването за посредничество, когато американският лидер посети Токио миналия месец.   Според ирански коментатори Абе може да е своеобразен куриер на съобщения между двете страни.   \"Посещението на Абе идва веднага след срещата с Тръмп в Япония, затова американците са заинтересовани да използват този канал\", заяви Ебрахим Рахимпур, бивш заместник-външен министър, пред иранския вестник \"Шарг\".   Иран ще \"обяви нашите права и позиции, а другата страна може да обяви посланията, които биха могли да бъдат посланието на американския президент\", каза той.   Но въпреки че Япония има дългогодишни връзки с Техеран и топли отношения с Вашингтон, експертите твърдят, че Абе има малко влияние от двете страни и посредничеството може да се окаже трудно начинание за него.   Пътуването от японския премиер \"е изправено пред значителни препятствия и е малко вероятно да даде резултати\", каза Тобиас Харис, анализатор в консултантската група Tенео, в коментар за посещението. \"Макар Япония да има добри отношения с държавите от двете страни, тези отношения не винаги се превръщат във влияние\", добави той.", "date": "2019.06.10", "title": "Японският премиер отива в Техеран като посредник между Иран и САЩ"}
{"url": "http://epicenter.bg/article/Ulichen-remont-predizvika-vzriv-v-kmetstvo-kray-Rim--osem-sa-raneni--sred-tyah-i-tri-detsa/185334/7/0", "text": "  Десет души бяха ранени, включително деца, при експлозия, причинена от изтичане на газ в центъра на малко градче близо до Рим днес, предаде ДПА.   Инцидентът е станал в сградата на кметството на Рока ди Папа, на около 25 км югоизточно от Рим, близо до лятната папска резиденция \"Кастел Гандолфо\". Експлозията частично е разрушила фасадата и е предизвикала пожар. Според италиански медии кметът Емануеле Крестини е сред ранените, предаде БТА.   Пострадалите деца са се намирали в детска градина в съседство с кметството, според агенция АНСА. Едно дете е тежко ранено, но животът му е вън от опасност, каза представител на местните здравни власти, който съобщи, че то е хоспитализирано заедно с възрастен, получил изгаряния при инцидента. Две други деца са заведени в болница от техните семейства, а шестима възрастни са получили медицинска помощ на място.   Пожарната служба разпространи видео в Туитър, показващо улицата пред кметството обсипана с отломки. В изявление газовата компания \"Италгаз\" обвини друга неназована компания за експлозията. Според нея изкопни работи до сградата на кметството са повредили подземните тръби, като са причинили изтичането на газ, отбелязва ДПА      ", "date": "2019.06.10", "title": "Десет души, сред тях и деца, ранени при експлозия на газ в кметство край Рим (Видео)"}
{"url": "http://epicenter.bg/article/Tramp--Ako-Si-Tszinpin-ne-prisastva-na-G-20--novite-mita-za-kitayski-stoki-shte-vlyazat-v-sila-vednaga/185348/7/0", "text": "Президентът Доналд Тръмп заяви в понеделник, че вярва, че Китай ще сключи сделка с САЩ, \"защото те ще трябва да направят това\" и заплаши, че ако неговият колега Си Цзинпин не вземе участие на предстоящата в края на юни среща на лидерите от Г-20, новите мита за вноса на китайски стоки за над 300 млрд. долара ще влязат в сила незабавно. Това предаде БНР. Говорейки по телефона за предаването на “Squawk Box\" на телевизия CNBC, Тръмп защити тарифната си политика, отбелязвайки, че тя е необходима, тъй като без такива мерки САЩ ще бъдат \"заложник\" на другите държави и ще бъдат в \"напълно неконкурентно положение\".  \"Точно сега Китай губят заради компаниите, които напускат страната и отиват в други държави, включително и в нашата, защото не искат да плащат високи мита\", отбеляза той и добави: \"Китай ще сключи сделка, защото ще трябва да сключи такава сделка\".  Коментарите на Тръмп по CNBC са факт, след като президентът изпрати поредица от туитове, в които се споменаваше постигната с Мексико сделка, дала основание да не бъдат вдиганите тарифите с 5% за вноса в САЩ на всички мексикански стоки.  Американският президент обаче заплаши да задейства тарифите срещу Мексико, ако мексиканските депутати отхвърлят постигнатото гранично споразумение.  Тръмп укори Търговската камара на САЩ относно нейната позиция по отношение на стратегията му спрямо Мексико: \"Искам само да кажа на Американската търговска камара, ако не разполагахме с тарифи, не бихме сключили сделка с Мексико. Получихме всичко, което искахме. Сега ще бъдем страхотен партньор на Мексико, защото сега те ни уважават, докато преди не ни уважаваха\".  Президентът Доналд Тръмп също така каза, че му харесва фактът, че Европейският съюз глобява големите технологични компании и че САЩ също ще могат да се възползват от подобни парични приходи.  Според него обаче американските правосъдни органи ще разгледат тези технологични компании по по-различен начин от регулаторите на ЕС. \"Очевидно е, че има лоша ситуация. Очевидно има нещо, което се случва по отношение на монопола\", отбеляза той. ", "date": "2019.06.10", "title": "Тръмп: Ако Си Цзинпин не присъства на Г-20, новите мита за китайски стоки ще влязат в сила веднага"}
{"url": "http://epicenter.bg/article/Tretoto-izdanie-na-dzhazfesta--Dolinata-na-Orfey--sabra-stotitsi-melomani-v-Kardzhali/185338/6/0", "text": "Джаз фестивалът „Долината на Орфей” събра отново в Кърджали много изпълнители, познавачи и любители на музиката на свободния дух.   Участниците и гостите на третото издание бяха поздравен от зам. -кмета Веселина Тихомирова, която подчерта, че фестът е дългоочаквано събитие от меломаните в Кърджали събитие, което трайно присъства в културния календар, съобщиха от общината.   Зам.-кметът припомни думите на легендата Хърби Хенкок, че джазът е свобода на мисълта, свобода на изразяването, свободата да бъдеш се себе . „Вярвам, че ще станем свидетели на една незабравима и вдъхновена вечер, в която всеки ще намери онази музикална вибрация, която ще го направи истински щастлив”, каза още Тихомирова.   Организатори на феста на 8 юни т. г. отново са Сдружението с нестопанска цел „Долината на Орфей“ и община Кърджали.   Фестивалът бе открит от струнен квартет „Киара” от Кърджали. На сцената пред Дома на културата в съботната вечер свириха и легендите на блуса Джими’с бенд, както и познатите през последните години X Key и техния изключителен саксофонист Милен Стайков - Майки.   Кулминация на фестивала бе участието на певицата Надя Тончева и нейният бенд, днес изпълнителката е преподавател по поп и джаз пеене в Националното училище по музика и сценични изкуства „Христина Морфова” в Стара Загора.   Специалният гост бе един от най – добрите джаз тромпетисти, солист на Биг бенда на БНР Михаил Йосифов. Те представиха джаз стандарти от богатия репертоар на Ела Фицджераалд.   Техните виртуозни изпълнения продължиха повече от час и зарадваха меломаните и кърджалийската публика.      ", "date": "2019.06.10", "title": "Третото издание на джазфеста „Долината на Орфей” събра стотици меломани в Кърджали"}
{"url": "http://epicenter.bg/article/Prof--Andrey-Pantev--Ima-vseobshto-omerzenie-kam-polititsite--tryabvat-novi-hora--a-ne-novi-institutsii/185336/11/0", "text": "  – За да се отнеме нещо, то трябва да бъде притежание. В историческа ретроспекция държавата винаги е била гледана с враждебност от повечето българи, защото тя символизира насилие, данъчни обременения, стопански препятствия, различни видове задължения и дори заплахи. В това отношение един от сериозните ни дефицити и пороци от нашето турско минало е, че гледаме на държавата като обект на измама и стремеж да я заобиколим.  Но тук има нещо по-важно, което според мен трябва да се изтъква – не държавата прави хората, а хората правят държавата. Така че, държавните институции, които са в криза, това се дължи на факта, че там има хора, които не са на висотата на институционалното разбиране за една държавна власт. Формалните принципи за оценка на една държава – двукамерен парламент, независими власти, монархия или република, са по-второстепенни, отколкото хората, които ги реализират.  Спомням си преди години каква врява беше, че депутатите гласуват с чужди карти. Е, добре, след като това се реши по един радикален начин, Парламентът получи ли повече престиж и обществено доверие? И като чуя някой да казва: „Трябва да…“, а от тридесет години е в политиката, ми звучи много йезуитски и дори комично.    – Случва се това, което поетът е казал: “Народ, свикнал хомот да влачи“. Има едно примирение, има идея, че може да има само поединично спасение; има причини, поради които всеки предпочита да мълчи, поради служебни, професионални и роднински, ако щете, причини. Затова България се влачи на опашката на Европейския континент и това е една от причините, заради които вечно недоволстваме по кръчмарски маси и вечно се упражняваме в красноречие пред екрана, когато имаме тази възможност. Но когато стане нужда решително да се заяви нещо, тогава всеки се ослушва. Тук да ви напомня (макар вие да го знаете), че жълтите жилетки не са нито гладни, нито жадни. Те не могат да търпят една такава политическа система, която преразпределя крайно несправедливо обществените блага, в случая във Франция.    – Може би единствената фраза, казана от мен през последните 35 години, от която се отказвам е, че няма поединично спасение. Сега виждаме, че милионерите, разобличени във всякакви комбинации и далавери, може да не останат на власт, но няма да им се отнеме натрупаното богатство и те ще го предадат на своите наследници. Така че, има едно дебелоочие, едно парвенюшко самочувствие, което означава, че каквото и да ми приказваш, аз се прибирам в луксозния си дом, а ти се буташ на 70 квадрата. Това е мисленето на гумените глави, на онези, които вече така са се напомпали с влияние и финансови ресурси, че на тях им е все едно кой как ще ги гледа – с укор ли или ще им пее лелейна песен. Ние се научихме от Запада, че само луксът, че комерсиалният успех е залог за житейска реализация, а в същото време общественото мнение не е важно, защото има безнаказаност.    – Че завистта е един реален и както съм го нарекъл, постоянен фактор, това е повече от ясно. Много хора, според мен, не отидоха да гласуват, не от този свой скепсис към Европейския съюз, а за това, че гневно обсъждат как ще пратят някого (при това със съмнителни умствени и морални качества), след като те вземат 500-600 лв. за изморителна работа?! Има и такъв момент, но той не е основният.  Основният е, че всичките тези формално демократични институти в България и Европа функционират според своята обществено-политическа конструкция и замисъл. Ние най-напред не знаем какво означава Европа. Европа стана една от най-баналните и изпразнени от съдържание думи. За това Алеко Константинов казва: Европейци не значи география! Австралия е по-европейска страна, отколкото Босна и Херцеговина. Но ние се гордеем с нещо, което е географско и топографско разположение, а не с цивилизованите начини на обществени изяви. Европеецът трябва да го познаеш и на улицата, и в семейството, и на работата, и в политиката. По начина, по който гледа на хигиената и на добрия тон – това също е европейско.    – Колкото разбирам от моя продължителен жизнен опит, едва ли ще стане нещо, за жалост. Няма какво да крием, че у нас всичко което става, е отражение на това, което става наоколо – от Балканите до Ла Манша. Едва ли ще стане някаква промяна по простата причина, че вече не виждам какъв е този човешки потенциал, който ще я осъществи. Драмата на съвременния българин (доколкото аз я виждам) е, че няма кого да избере. Едно е предизборен митинг, друго как тези хора се променят след като бъдат избрани. Те тотално изменят на принципите си и търсят най-нахално от сто кладенеца вода, за да обяснят защо не са направили това, което е било експонирано като примамливо обещание по време на изборната кампания.    – Трябва да са със знак на равенство, въпреки че патриотизмът е и емоционално състояние. Това е тревичката на твоя роден дом, учителят ти, родителите… Идеята, че сме загубили Македония беше очевидна оттогава, когато я признахме. Ти признаваш държава и автоматично и по подразбиране признаваш нейния език и история. Но друго е комично за мен. Къде се дянаха тези, които получаваха едва ли не истерична уртикария, когато се говореше за македонски народ, език и култура? Те се снишиха. Причината беше, че Македония трябва да влезе в НАТО и ЕС и изведнъж патриотизмът, който не е партийна субсидия, се изпари. Няма взрив от недоволство, гняв, отрицание, когато по телевизиите вървят субтитри на български в репортажи за Македония.    – Не познавам вътрешните процеси на БСП, не съм присъствал на нито един пленум и не мога да имам вътрешни впечатления и кулоарни оценки. Но факт е, че тази жена, така, или иначе, независимо с каква методика си служи, удвои депутатите, започна една друга оценка на БСП като перспектива. Това е тяхна си работа, има там поразсърдени хора и може би с основание. Но докато те се репчат, с извинение, други потриват ръце.    – От 89 година се употребяват едни и същи думи: демокрация, реформа, промяна, обществен договор. И всички тези, които ги говорят, или поне част от тях, се провалят. Пак Ви казвам, нови хора трябва да има, а не нови институции. Защото хората правят държавата, а не държавата прави хората. Докато не успеем да оценим кой заслужава да води държавния кораб, каквито и да е формални промени да се правят, едва ли ще донесат очакваната идея за справедлив нов живот.    – Не мога да се сетя за такъв човек, не защото няма, а защото аз не контактувам с такива хора. Едно е ясно, че имаме едно всеобщо омерзение, което при това управление е доведено до гигантски мащаб. Често пъти една промяна, дори тогава, когато не носи очаквания резултат, е потребна, така, както Чърчил напуска веднага след победата на Англия във Втората световна война – просто от една умора. А в случая у нас е едно омерзение. Защото как така тези хора – не успяли в едно, разминали се в друго, но са оправили личния си жизнен, битов интерес и то много добре? Значи с държавата не могат да се справят, но със собственото си благополучие могат?    – Да, но нови и млади не означава гаранция за смисъла на тази промяна, защото младостта е биологическо качество, но не е гаранция. Това са най-големите ни страхове. Дали тези, които ще дойдат, няма да възпроизведат онова, което са отричали. ", "date": "2019.06.10", "title": "Проф. Андрей Пантев: Има всеобщо омерзение към политиците, трябват нови хора, а не нови институции"}
{"url": "http://epicenter.bg/article/Kiryakos-Mitsotakis-iska-da-svali-danatsite-i-uskori-privatizatsiyata/185342/11/0", "text": "Консервативният лидер на опозиционната гръцка партия „Нова демокрация“ Кирякос Мицотакис има амбициозни цели за икономическото развитие на страната си, ако стане премиер на предстоящите извънредни избори. А за това има предпоставки, защото предварителните допитвания му дават значителна преднина пред сегашния премиер Алексис Ципрас от лявата „Сириза“.  Мицотакис е уверен в победата. „Искам да сформирам силно, стабилно правителство, което да прави различна икономическа политика\", казва той в разговор за германския Handelsblatt. „С ниски данъци, по-бързи реформи и модернизация на държавата ние ще привлечем инвестиции и ще постигнем много по-високи темпове на растеж от сегашното правителство\".   И докато премиерът Ципрас се опитва да мобилизира избирателите с предизборни подаръци, като намаляване на данъците и увеличаване на пенсиите, както и предоставяне на доходоносни работни места в последната минута, инвеститорите обаче очакват смяна на властта.  Това може да се види и в неотдавнашното рали на акциите в Атина и в нарастващото търсене на гръцки дългови ценни книжа. За първи път от присъединяването на Гърция към еврозоната преди 18 години доходността по 10-годишните облигации падна под 3-те процента през миналата седмица. Това прави гръцките облигации по-търсени дори от италианските.  „Пазарите възнаграждават предстоящата смяна на правителството\", пояснява Мицотакис със задоволство. Зад бюрото му има много семейни снимки, включително снимки на съпругата му Марева Грабовски, която е успешен банкер, и трите им деца.  На една от снимките се вижда и баща му Константинос.   Мицотакис произлиза от една от най-старите гръцки политически династии. Линията се връща назад към легендарния критски държавник Елефтериос Венизелос, който е управлявал страната периодично в продължение на 15 години между 1910 и 1933 година. Бащата на Кириакос – Константинос, отвори партията си като неин председател в средата на 80-те години към либералните идеи и бе премиер от 1990 до 1993 г. Синът Кириакос по онова време е бил в армията.  Той се е колебаел дали да влезе в политиката. След следването му по социология и икономика в Харвард и Станфорд е започнал кариера, която го прави икономически анализатор в Chase Bank в Лондон, а после в McKinsey & Company и така до Гръцката централна банка. Едва през 2004 г. Мицотакис се кандидатира за парламентарен мандат.  След като бе избран за председател на „Нова демокрация“ през януари 2016 г., партията му поведе в анкетите на пред „Сириза“ и оттогава не изпуска лидерството. Някои гледат на Мицотакис като на представител на старата политическа класа, която доведе страната до най-тежката финансова криза след края на Втората световна война.  На това разчита и Алексис Ципрас, когато демонизира своя претендент в предизборната кампания като представител на „елита\", който „не може да разбере проблемите на хората, защото принадлежи към друга класа“. Европейските избори обаче показаха, че лозунгите за класова борба на бившия комунист Ципрас не намират почва у избирателите. Много гърци гледат на Мицотакис като на реноватор.  51-годишният има амбициозни цели: „Моята цел са годишни темпове на растеж от порядъка на четири процента\", казва той пред Handelsblatt. „Това е абсолютно реалистично за икономика, която изгуби една четвърт от продукцията си през годините на кризата и днес има двойно по-малко инвестиции спрямо брутния вътрешен продукт от средния за Европа\".  Мицотакис иска да постигне амбициозните си цели за растеж с благоприятна за инвестициите данъчна политика: „Ние ще намалим данъчното облагане за корпоративните печалби от 28% днес в рамките на две години до 20%, а дивидентите ще облагаме с пет вместо с десет процента\", обяви Мицотакис пред Handelsblatt.  Данъкът върху имуществото ще бъде намален до 30 на сто в рамките на две години. Мицотакис също иска да намали двете най-важни ставки на ДДС, а именно стандартната ставка от 24 на 22 процента и намалената ставка от 13 на 11 процента.  Мицотакис вижда възможности за инвестиции преди всичко в туризма, в енергетиката, в сектора на логистиката и в транспортния сектор, както и в сектора на здравеопазването. „Искаме по-малко държава в икономиката, повече инвестиции и нови качествени работни места“, казва той.  Ето защо той иска да ускори приватизацията, която Ципрас обеща, но отново и отново забавя: „Ние ще ускорим договорените с кредиторите приватизационни проекти бързо и последователно, защото те са силен инструмент за привличане на инвестиционен капитал, генерират растеж и създават работни места\".  Една победа на Нова демокрация след четири седмици ще бъде не само положителен сигнал за пазарите, но и промяна, чието значение далеч надхвърля Гърция, казва Мицотакис: „Гърция беше първата страна в Европа, в която популизмът през 2015 г. дойде на власт – под формата на съюза на радикалните леви с дясната популистка партия”, обяснява Мицотакис. „Сега в Гърция популизмът претърпя ясно поражение на европейските избори\".   В сравнение с други европейски страни делът на гръцките десни популисти по време на европейските избори е нисък, особено предвид кризата, през която страната премина. Ето защо Мицотакис вижда страната си вече в „пост-популистката ера“.  Това би дало на гърците голяма крачка пред другите държави от ЕС. Неговата Нова демокрация била прототип на модерната европейска дясноцентристка партия, казва Мицотакис: „Успяхме да ограничим влиянието на екстремното, антиевропейско дясно с фактическите и умерени аргументи на народната партия\", казва още той.  В предизборно допитване от уикенда Нова демокрация има дял от около 40% - повече от десет процентни пункта пред левия алианс Сириза. Така Мицотакис вероятно ще има абсолютно мнозинство от около 160 от 300-те мандата в следващия парламент.  Проучванията обаче не все пак не са изборни резултати, а сложното гръцко избирателно право винаги може да поднесе изненади при разпределението на местата. Независимо от възможното си мнозинство Мицоаткис възнамерява да търси политически консенсус с други политически партии и социални групи. Но не и със Сириза, пояснява той.    ", "date": "2019.06.10", "title": "Кирякос Мицотакис иска да свали данъците и ускори приватизацията"}
{"url": "http://epicenter.bg/article/-Dobre-doshli-v-Punta-mara---chlen-na-ES--Vhod---edin-lev/185347/11/0", "text": "Същото може да се каже и за управление, което прави гигантски капитал от комплиментите на чужденците, без да отбележи наум, че тези хвалби, усмивки и потупвания по рамото може пък да са „пунта мара“. Виж, когато нещата опрат до пакет „Мобилност“, върховенство на закона, Шенген, еврозоната, борбата с корупцията и така нататък, публичното ласкателство и притворство изчезват.   Както изчезнаха в последния доклад на Европейската комисия, огласен преди премиерът Борисов да се разсърди на партиите и гневно да произнесе един присъщ за него кратък монолог пред журналистическите микрофони (6 юни):   (...) Затова взехме решение на Министерски съвет, издадохме постановление, входирахме го снощи в парламента, събрахме се сутринта с групата, за да го защитят и   Да видим тогава как ще се оправят партиите на следващите избори, как ще плащат, как ще плащат на социолози и политолози.   Аз бих на изборите, помните, като кмет без 1 лев, без партия, без нищо“.  Повечето наблюдатели веднага отбелязаха, че предложението идва, за да затъмни острите критики на Европейската комисия към България (помните как ги правеше тези работи героят на Дъстин Хофман в „Да разлаем кучетата“). Че идеята била популистка. Да допълним – и мега екстравагантна. През ноември 2016 година при провеждането на най-успешния референдум в новата история на България (който не мина на косъм), два и половина милиона българи се съгласиха с формулата „един лев за един глас“ с автор Слави Трифонов и екип.   За създаването на подобни настроения допринесе и фактът, че системните партии се дистанцираха от допитването, сякаш много се страхуваха от Слави и от резултатите. Системните партии дума не казаха по предложенията в допитването, докато течеше кампанията, където всеки можеше да изрази гледната си точка за или против. Не казаха нищо и от ГЕРБ, към които основно бе насочен гражданският протест в урните.     Страна, която на последните европейски избори постави антирекорд по участие, което е показател за масово отчуждение от политическия процес, апатия, вероятно дори – отвращение от политически елит, демонстриращ ненаказуемост, високомерие и тотално неразбиране за задълженията си на публични и държавни постове. Те смятат, че на тях им се полага лукс, на нас – послушание, независимо че ги финансираме с данъците си. Партиите, особено тези с достъп до властови ресурс, трябва спешно да преосмислят поведението си според обществения договор, който се сключва в утвърдените демокрации. И да скъсат този, който задкулисно са сключили с олигархичните и бизнес кръгове.    Не бива да има никакво съмнение – при драстично орязване на държавните субсидии рязко ще се увеличат даренията. Често пъти – от самите членове. Де юре, не де факто. Практиката е позната – сума, чиито „дарител“ трябва да остане неизвестен (освен това анонимните дарения са забранени), се разпределя в партийните финансови отчети по списък –  Марийка Стоянова – десет лева, Иван Иванов – сто лева. И така – сто пъти! Вратички винаги е имало и винаги ще се намерят. Години наред заобиколните пътища за финансовото осигуряване на партиите бяха обект на обществена дискусия, за да си стигне до сегашните 11 лева за един глас. Вярно е, че са много, защото не доведоха до нищо друго освен до партийно самозабравяне и арогантност. Те трябва да се редуцират, но не трябва целият дебат да бъде хвърлен в коша и да стартира от самото начало.   На представените в Народното събрание и в Европейския парламент може да се отпуска базисна сума с разумен бонус за тези, които са спечелили повече избиратели. Може да се въведе горен таван. Може да се наложи още по-строга отчетност, да се намали субсидията поне наполовина и сумата ще бъде напълно достатъчна в глобалната ера, където добрите идеи в обществена полза бързо печелят привърженици. На европейските избори един независим кандидат без ресурс и с онлайн кампания (Минчо Христов) взе повече гласове от управляващите „Атака“ и НФСБ.  Накратко –   Да, трябва пълен контрол и непримиримост към антидемократичните рефлекси.  Последните думи, съзнавам, звучат клиширано, надуто, превзето, но има прекрасен пример, който илюстрира верността им. Въвеждането на преференциите и ниският праг на валидност (както и запазването му след промяната преди два месеца) бе добро решение за ограничаване на диктата на партийните централи и внасянето на желания от гражданите мажоритарен елемент в изборите. Години наред журналисти и експерти се борихме за това и успяхме. И какво от това?! На последните избори преференциите се използваха за маркиране и отчитане на купения вот. В България очевидно практикуваме някаква перверзна форма на демокрация, улеснявана от гражданско примирение и нежелание за контрол върху процеси, които са фундамента на едно демократично общество – честните избори.   От предупреждението, че „купуването и продаването на гласове е престъпление“ няма никаква полза. То е като уточнението, че България е член на Европейския съюз.  Най-вероятно драстичното намаляване на субсидиите няма да се приеме във варианта, защитаван чак сега от ГЕРБ. Сигурно ще се намери компромис, тъй като останалите партии в Народното събрание не са склонни да подкрепят внезапни хрумвания.  Но с подобен акт темата за почтеността в българската политика, черните каси, корупцията, липсата на върховенство на закона, личното облагодетелстване от властта, непрозрачността на обществените поръчки и схемите, по които се реализират, не бива да приключва.   Парите, които търговците на гласове раздават, са от сивата икономика, те имат престъпен произход и занапред могат да генерират само престъпност. Не мислете, че олигархията и закулисието финансират и купуват само големите партии. Те създават и техните сателити. Финансират и нововъзникващи партии.  От имитациите, от начина на живот, от популизма и лесните решения, с които ви (ни) залъгват.   В противен случай на граничните пунктове спокойно можем да сменим табелите и поне честно да обявим:   ", "date": "2019.06.10", "title": " Добре дошли в Пунта мара – член на ЕС! Вход – един лев"}
{"url": "http://epicenter.bg/article/MRRB--863-finansovi-korektsii-sa-nalozheni-na-proekti-po-Operativna-programa--quot-Regioni-v-rastezh-quot-/185343/4/0", "text": "Залагане на неправомерни критерии за подбор, методика или показатели за възлагане са най-често констатираните нарушения при подготовка и провеждане на процедури за избор на изпълнители по обществени поръчки по проекти, финансирани със средства от Оперативна програма „Региони в растеж“ 2014-2020. Това съобщиха от пресцентъра на Министерството на регионалното развитие и благоустройството. Пропуските се допускат основно при административната подготовка на тръжната документация.   До момента са установени пропуски и са регистрирани общо 863 нередности, като текущо приспаднатите суми по програмата към 10.06.2019 г. са в размер на 22,6 млн. лв.   По наложените корекции от страна на бенефициентите са инициирани 559 съдебни административни производства. До този момента с влязло в сила решение на съда в полза на Министерството на регионалното развитие и благоустройството са завършили 131 от тях. 7 дела са в полза на жалбоподателя.   Финансови корекции за същите нарушения са наложени и на Столична община като към днешна дата приспаднатата сума е в размер на около 1,6 млн. лв.   Основна функция по контрол на Управляващия орган на ОП „Региони в растеж“ е да следи за правилното разходване на средствата от европейската солидарност, за които е отговорен. В изпълнение на задълженията си за гарантиране на прозрачното, законосъобразно и равнопоставено прилагане на правилата и нормите при усвояването на европейски средства Управляващият орган извършва проверки на възлаганите от бенефициентите обществени поръчки. Чрез механизма за налагане на финансови корекции в резултат от установени нарушения се цели да не се допусне извършването на разход, който е незаконосъобразен.   Финансовите корекции са и инструментът, с който може да се отстрани пропуск в бюджета, причинен от допусната грешка.  ", "date": "2019.06.10", "title": "МРРБ: 863 финансови корекции са наложени на проекти по Оперативна програма \"Региони в растеж\""}
{"url": "http://epicenter.bg/article/NOI--Sredna-pensiya---332-leva--broyat-na-pensionerite-namalyava/185346/4/0", "text": "През последните 10 години средната пенсия у нас се е увеличила, а броят на пенсионерите е намалял, показват данните на НОИ, цитирани от БНР. Увеличението на средната пенсия е със 102 лева – от 234 на 332 лева. За същия период броят на пенсионерите е намалял с 50 хиляди души.  В момента общият им брой е 2 милиона и 147 хиляди. Жените са повече – 1 милион и 255 хиляди, а мъжете пенсионери са с 363 хиляди по-малко. ", "date": "2019.06.10", "title": "НОИ: Средна пенсия - 332 лева, броят на пенсионерите намалява"}
{"url": "http://epicenter.bg/article/Temenuzhka-Petkova--Ruskata-federatsiya-e-strategicheski-partnyor-na-Balgariya-v-energiynata-oblast/185352/4/0", "text": "Руската федерация е стратегически партньор на България в енергийния отрасъл. Уверена съм, че сътрудничеството ни в тази област е ключово за развитието на двустранните отношения. Това каза министърът на енергетиката Теменужка Петкова, която откри петото заседание на работната група по енергетика в състава на Междуправителствената българо-руска комисия за икономическо и научно-техническо сътрудничество, която се провежда в София, съобщиха от пресцентъра на Министерство на енергетиката.   В рамките на срещата България и Русия обсъдиха сътрудничеството помежду им в ядрената енергетика, в газовата и нефтената област, както и в електроенергетиката.   Българската страна информира руските си партньори за основни моменти от разработената процедура за избор на стратегически инвеститор за АЕЦ „Белене“, която вече е публикувана в Официален вестник на ЕС. В процедурата е предоставена възможност за включване на големи консуматори – чрез договори за изкупуване на електроенергия или за придобиване на миноритарно участие в капитала на проектната компания. „Разглеждаме сериозно възможността за участие на „Росатом“ в проекта, каза съпредседателят на работната група от руска страна – заместник-министърът на енергетиката Анатолий Яновский.   Министър Петкова поясни, че срокът за подаване на заявления за участие от потенциалните инвеститори изтича в средата на август тази година.   Българската и руската страна отбелязаха, че продължава реализацията на мерките, заложени в подписаната през 2017 г. Пътна карта за развитие на газопреносната инфраструктура на територията на нашата страна. Българската страна информира, че, след направените промени в Енергийната стратегия, в момента е в ход процес на разширяване на газопреносната инфраструктура на „Булгартрансгаз“ ЕАД от българо-турската до българо-сръбската граница.   В рамките на работната група отново бе подчертано значението на проекта в контекста на перспективата за изграждане на газоразпределителен център на територията на България. Концепцията за газоразпределителен център предвижда доставки на газ от Руската федерация като един от източниците за захранването му.  ", "date": "2019.06.10", "title": "Теменужка Петкова: Руската федерация е стратегически партньор на България в енергийната област"}
{"url": "http://epicenter.bg/article/Mladen-Marinov--Po-sluchaya-s-16-godishniya-plovdivchanin-ima-neshto--koeto-kolegite-ne-mogat-da-obyavyat-/185315/3/0", "text": "\"Промяната в оперативната обстановка и в процесите налага създаването на антитерористични центрове\". Това каза пред журналисти министърът на вътрешните работи Младен Маринов във връзка с опита за терористичен акт на 16-годишно момче в Пловдив. „Идеята за тези центрове е обсъждана с г-н Гешев и с главния прокурор и на ниво Министерски съвет. Това се прави с цел да се концентрира и обработва информацията, така че най-бързо да се стига до тази информация и действията, които се предприемат, да са координирани между всички институции“, каза още той.  Маринов уточни, че с промяна на обстановката се налага и промяна в организацияta. „В момента има Национален контратерористичен център, който работи и в структурата на Национална агенция „Държавна сигурност“. Той е точката за контакт, която имаме с външните партньори“, уточни той. Попитан дали е имало други такива случаи, Маринов заяви, че в интерес на работата е добре те да не стават обществено достояние.  „Много по-сериозен е проблемът с детето, не бих искал самоличността му да се обявява, как ще го гледат неговите съученици. Той трябва да се изведе от средата, в която е влязъл“, коментира Маринов. Той обясни, че случаят е оповестен, защото е имало подготовка и набавяне на вещества за взривно устройство. „Колегите са преценили, че има нещо, което не може да бъде обявявано“, добави вътрешният министър. ", "date": "2019.06.10", "title": "Младен Маринов: По случая с 16-годишния пловдивчанин има нещо, което колегите не могат да обявят "}
{"url": "http://epicenter.bg/article/Sadat-ostavi-za-postoyanno-v-aresta-mazha--chiito-kucheta-napadnaha-i-ubiha-chovek/185320/3/0", "text": "Съдът в Своге остави за постоянно в ареста мъжа, чиито кучета нападнаха и разкъсаха жив човек, предаде Нова телевизия. Инцидентът се случи миналата седмица в гориста местност край софийското село Владо Тричков. Загина мъж на 39 години.   Собственикът на кучетата Йордан Карагьозов е с повдигнато обвинение за това, че не е полагал достатъчно грижи за питомците си. След случката стана ясно, че съседи на стопанина на животните са подавали сигнали до полицията от години. От прокуратурата настояха, че ако бъде пуснат, Карагьозов може да се укрие.   Решението на съда може да бъде обжалвано на 17 юни. Адвокатът на Карагьозов отказа коментар. ", "date": "2019.06.10", "title": "Съдът остави за постоянно в ареста мъжа, чиито кучета нападнаха и убиха човек"}
{"url": "http://epicenter.bg/article/Izvesten-biznesmen-ot-Pernik-se-samoubi/185326/3/0", "text": "Собственик на фирма за преводи и легализация е бил намерен прострелян в Перник. Трагедията се е разиграла в офиса на фирмата му в центъра на града, потвърдиха от полицията.    По първоначална версия 60-годишният Орлин Станойков се е самоубил, прострелвайки се с пушка в областта на главата. Не се съобщава за намерено предсмъртно писмо. По случая е образувано досъдебно производство.    Източник: БНР", "date": "2019.06.10", "title": "Известен бизнесмен от Перник се самоуби"}
{"url": "http://epicenter.bg/article/Osadiha-bivshiya-shef-na-Agentsiyata-po-ribarstvo-i-akvakulturi-za-dlazhnostno-prestaplenie/185344/3/0", "text": "Специализираният наказателен съд наложи наказание от 1 година лишаване от свобода с 3-годишен изпитателен срок на бившия изпълнителен директор на Агенцията по рибарство и аквакултури Янчо Янев за длъжностно престъпление (по чл. 282 от НК). Това съобщиха от пресцентъра на Апелативната специализирана прокуратура.   Янев е признат за виновен по обвинителeн акт на Софийската градска прокуратура в това, че е нарушил задълженията си като лице, заемащо отговорно обществено положение. Издал заповед, с която включил в разпределението на допълнителната квота за улов на калкан за 2014 г. на риболовен кораб, собственост на фирма „Капитан Зет“ ЕООД, без да са налице законови предпоставки за това (напр. наличие на GPS-оборудване на плавателния съд). Така предоставил възможност на дружеството да получи Специално разрешение за улов на калкан за 2014 г. (впоследствие и за 2015 г.), с което набавил за фирмата и друга облага - осигурил формалното покриване на критериите по Националната схема за извеждане от експлоатация на кораби от Българския черноморски риболовен флот при 100 процента обезщетяване на собственика.   Факт е, че Европейският съюз поддържа строго определени квоти за улов на калкан в Черно море. За безболезненото въвеждане и поддържане на тази мярка, ЕС предоставя обезщетение под формата на безвъзмездна финансова помощ по Оперативна програма за развитие на сектор „Рибарство“ на всяко дружество, което прекрати улова на калкан и нареже на скрап специализирания си за това кораб. 85 на сто от стойността на изведения от употреба плавателен съд собственикът получава по Оперативната програма, а останалите 15 на сто - от държавния бюджет.   За да бъдат изплатени средствата, въпросният кораб трябва да отговаря на различни условия, в т.ч. поне 2 години да е имал разрешение за улов на калкан, да е излизал за риба в морето поне 15 пъти годишно и др.   По същото дело служител на ИАРА в Бургас е осъден да плати глоба за това, че съставил 4 документа от името на управителя на „Капитан Зет“ ЕООД, сред които заявление за издаване на специално разрешение за улов на калкан в Черно море през 2014 г. (дни по-късно и същото заявление за 2015 г.); декларация, че дружеството няма задължения към ИАРА по влезли в сила наказателни постановления, че корабът на дружеството не е извършвал незаконен улов, няма нарушения по европейския Регламет, че е оборедван с апаратура за проследяване от от системата за наблюдение на ИАРА.   Присъдата може да бъде обжалвана и протестирана пред Апелативния специализиран наказателен съд.  ", "date": "2019.06.10", "title": "Осъдиха бившия шеф на Агенцията по рибарство и аквакултури за длъжностно престъпление"}
{"url": "http://epicenter.bg/article/Arest-za-chetirima--vilneli-v-gradski-avtobus-v-Sofiya/185351/3/0", "text": "За 72 часа са задържани четирима мъже, които пребили пътник в автобус на Столичния градски транспорт, съобщиха от прокуратурата, предаде bTV.   Сутринта в събота те запознали да вилнеят в рейс по линия 111 около спирка „Суходол”. Когато пътник им направил забележка, те го нападнали, като му нанесли множество удари по лицето и тялото.   Продължили с агресията си и при пристигането на полицейски патрул. Униформените били обект на обиди и заплахи, такива не били спестени и на шофьора на автобуса. По негов адрес четиримата се заканили с думите: „Ти ще отнесеш всичко! Ще ви избием всичките!”, посочват от прокуратурата.   Четиримата агресори са Ю. Костов (на 27 години), С. Иванов (на 30 години), О. Руменов (на 21 години) и В. Стойчев (на 30 години).   Повдигнати са им обвинения, а заради високата обществена опасност на деянието им ще се иска и постоянен арест.", "date": "2019.06.10", "title": "Арест за четирима, вилнели в градски автобус в София"}
{"url": "http://epicenter.bg/article/Tomislav-Donchev--Tryabva-da-ima-strukturni-promeni-v-GERB/185290/2/0", "text": "  Така вицепремиерът Томислав Дончев коментира  последните събития, както и поисканата оставка от лидера на \"Атака\" на министъра на отбраната Красимир Каракачанов.   \"  Колко ще бъде финалната оферта ми е трудно да кажа. Сравнение при закупуване на самолети между различните държави е некоректно да се прави. В момента е спекулация да се коментира каквато и да е цена.  Купуването на боен магазин не е като купуване на пералня или телевизор от магазин. , добави политикът от ГЕРБ.   \"Не знам дали е популизъм, но такъв е характерът на играта\", коментира Дончев предложението партийните субсидии да станат по 1 лев на глас.  \"При материализиране на предложението, то би променило политическия живот\", категоричен е вицепремиерът.  Има една разлика - едно е да правиш популизма на гърба на държавата, друго е да правиш популизъм на гърба на политическите партии. Няма обаче нищо вредно да се отвори дебата по темата за субсидиите. Това не е на пук на гражданите. Може да се случи това предложение - гледайте какво ще бъде политическите партии. Но тогава ще се вижда как се харчат парите. На първо време трябва да се свият разходи за мероприятия,  , добави Дончев. , коментира Дончев.   Той е категоричен, ч   Дончев коментира и анонсът на президента Радев пред руския президент Владимир Путин да бъдат предоговорени цените за руски газ.  \"Не съм бил на срещата и не мога да коментирам каква е добавената стойност от нея.  . Ние вече вкарваме газ от различни източници. Ние не бива да имаме предразсъдъци по отношение на цената на газа. Но в този занаят - политика или икономика,  много рядко се случват чудеса\", подчерта вицепремиерът.   \"  Той слага грозно петно на всички похарчени пари.    \"  Важно е да се повиши имунитета на партията. Не съм аз Втори в партията.  , заключи Дончев.   ", "date": "2019.06.10", "title": "Томислав Дончев: Трябва да има структурни промени в ГЕРБ! Не съм Вторият в партията"}
{"url": "http://epicenter.bg/article/40-novi-kameri-sledyat-karame-li-v-bus-lentite-v-Sofiya/185332/2/0", "text": "40 камери от днес следят бус лентите – целта е да увеличим скоростта на движение на градския транспорт и точността.   За това съобщи във фейсбук кметът на София Йорданка Фандъкова.  \"Моля, шофьорите да не нарушават правилата. А КАТ вече имат всички инструменти, за да осигуряват спазването на закона за движение\", написа кметът на столицата.  \"Поредните 20 нови автобуса тръгват от днес по линии 85 и 280. Те са на природен газ, с най-високия екологичен стандарт и осигурена достъпност за майки с колички и трудно подвижни хора. От този транш нови автобуси остават още 20, които ще обслужват линия 204“, пише още Фандъкова.  За 5 години обновихме 90% от всички градски автобуси на линия и намалихме 2,5 пъти вредните емисии от обществения транспорт. Модернизацията не спира – през тази година очакваме още 13 нови трамвая и 15 електробуса, които ще бъдат експлоатирани от \"Столичен електротранспорт“, отбелязва още столичният кмет. ", "date": "2019.06.10", "title": "40 нови камери следят караме ли в бус лентите в София"}
{"url": "http://epicenter.bg/article/Novoprieti-voennosluzheshti-polozhiha-voenna-kletva-v-Haskovo/185335/2/0", "text": "Новоприети военнослужещи в 31-и механизиран батальон - Хасково положиха военна клетва днес, 10 юни. Ритуалът се състоя на строевия плац на формированието с участието на духовия оркестър на 2-ра механизирана бригада. Командирът на батальона майор Светослав Годинов прие строя от командващия клетвата капитан Зефир Узунов. Това съобщиха от пресцентъра на Министерство на отбраната.   Майор Годинов пожела на новоприетите войници упоритост, достойнство и чест при изпълнение на службата: „Бъдете верни на думите, които ще изречете, и превърнете клетвените слова в свои дела!”.   Ритуалът по полагане на клетва се състоя в присъствието и на много близки и роднини на новоприетите войници.", "date": "2019.06.10", "title": "Новоприети военнослужещи положиха военна клетва в Хасково"}
{"url": "http://epicenter.bg/article/Atanas-Zafirov--Ninova-ne-tryabvashe-da-podava-ostavka--tya-nyama-vina-za-izborniya-rezultat-/185340/2/0", "text": "\"Нормално е да има оживена дискусия след резултата от изборите, който не коренспондираше с нашите очаквания. Имахме много добра визия за тези избори, но не успяхме да я обясним добре на хората. Нашият разказ за бъдещето на Европа не се случи.\" Това заяви членът на ИБ на БСП Атанас Зафиров в ефира на Канал 3.  По думите на Зафиров когато си изгубил едни избори с близо 7%, преизчислено с ниската избирателна активност и равнявайки се на 100 000 гласа, трябва по-прецизно да се категоризира дали си спечелил, или изгубил.  „Моето лично мнение е, че никой не спечели тези избори”, каза той.  „Поздравявам Корнелия Нинова за поемането на отговорност, защото това не е практика в партията. Това действие е похвално, но друг е въпросът какво следва с него. Мисля, че все пак оставката е пресилен ход и мисля, че не трябваше да я подава”, заяви Зафиров.   По думите му Нинова няма вина за изборния резултат. Той добави, че темата за корупцията не трябва да бъде изоставена, защото тя вълнува хората.  „Партията влезе не много балансирано в тази кампания – това са вътрешните проблеми”, коментира Зафиров. По думите му външните причини не са споменати в документите за равносметка за изборния резултат на БСП – купеният вот, административният вот, натискът, общата апатия. Той отбеляза, че в последните 2 седмици нещо се е объркало в кампанията на социалистите.  „Нямам основание да смятам, че Корнелия Нинова няма да бъде преизбрана. Относно метода на избора – това ще реши Конгресът. Съгласно сегашния Устав – председателят трябва да бъде избран от цялата партия. Партията подкрепя Корнелия Нинова”, каза още Зафиров.", "date": "2019.06.10", "title": "Атанас Зафиров: Нинова не трябваше да подава оставка, тя няма вина за изборния резултат "}
{"url": "http://epicenter.bg/article/Gimnaziya-na--quot-Dandi-quot--v-top-3-po-uspeh/185341/2/0", "text": "Инвеститорът \"Дънди прешъс металс Челопеч\", благодарение на който най-високата средна заплата у нас е в село Челопеч, вече 15 години изпълнява програма за инвестиции в обществото.   Един от най-успешните проекти в социалната политика на компанията е Частната профилирана гимназия за чуждоезиково обучение „Челопеч“. Дружеството е собственик на учебното заведение, създадено през 1995 г. в резултат на съвместна инициатива на ръководството на рудник „Челопеч“ и община Челопеч. Компанията осигурява изцяло финансирането за училището. Единствен приход е годишна учебна такса от 500 лв. Училището е сред първите три по успех в София област и сред 50-те най-добри в страната.   Целта на програмата за инвестиции в обществото на \"Дънди\" е да благоустрои инфраструктурата и да подкрепи проекти с обществено значение за общините, в които работи - Челопеч, Чавдар и Златица, както и община Крумовград.   За общините от Средногорието - Челопеч, Чавдар и Златица, в периода 2004 – 2018 г. за инвестиции в обществото са предоставени над 15 млн. лв. Парите са използвани за подобряване на условията за живот на жителите на Челопеч, Чавдар и селищата към община Златица - Карлиево, Църквище, Петрич. Насочени са основно за инфраструктура, образование, здравеопазване, спорт, култура, изкуство и развитие на предприемачество.   Само за миналата година в Челопеч, Чавдар и Златица са инвестирани общо 683 000 лв.   С 400 000 от тях в Челопеч е разширена системата за видеонаблюдение на възлови кръстовища, входно-изходни точки, места за обществено ползване и други. Целта е да се подобри ефективността на контрола и да се повиши сигурността на гражданите.   В община Чавдар пък е направен фолклорен център, който е първият интерактивен в България. Основни участници в изпълнението на проекта са представители на местната общност и много млади български специалисти и артисти с международен опит. За първите 4 месеца от отварянето фолклорният център е посетен от близо 1400 човека.   Средствата, предвидени за община Златица, традиционно се разпределят по равно между три населени места. В Църквище, Карлиево и Петрич основната част беше инвестирана за рехабилитация на улична мрежа, както и за дофинансиране на културните календари и празници на трите села.  ", "date": "2019.06.10", "title": "Гимназия на \"Дънди\" в топ 3 по успех"}
{"url": "http://epicenter.bg/article/Anastasiya-Mozer--Tryabva-da-podkrepyame-GERB--zashtoto-te-nyamat-alternativa/185349/2/0", "text": "\"Обединени земеделци подписа споразумението с ГЕРБ защото е демократично представената партия. В парламента няма други демократични партии и ГЕРБ трябва да бъде подкрепен, защото няма алтернатива.\" Това каза в предаването \"Лице в лице\" по БТВ, почетният председател на \"Обединени земеделци\" Анастасия Мозер.  \"Доволна съм, че ГЕРБ се представи добре на европейските избори и евродепутатите вече работят. Надявам се, да продължат на бъдат активни\", добави Мозер.  Анастасия Мозер заяви, че се надява на бъдещо сътрудничество с ГЕРБ и за местните избори.  \"ГЕРБ казват, че ще сътрудничат с всички демократични партии. Те трябва да се отворят към другите партии, за да оцелее демокрацията\", заяви почетният председател на \"Обединени земеделци\".  Мозер отговори на въпрос дали вижда нещо общо между Иван Костов и Бойко Борисов.  \"Общи черти между Борисов и Костов почти няма, защото са много различни по характер. Костов постави България на карата на Европа и Борисов върви в тази посока. Това е общото между тях. Надявам се, че България ще остане в ЕС, защото това е най-великата идея направена от европейците след Втората световна война. ЕС трябва да просъществува\" изрази надежда Мозер.   „Групата на евродепутатите от ГЕРБ е много активна и се надявам така да продължи. Надявам се и на едно бъдещо сътрудничество за местните избори. Те сега се отварят повече и казват, че ще си сътрудничат с всички демократично представени партии. Десните партии трябва да преодолеят своя политически егоизъм“, отбеляза тя.  Д-р Мозер припомни, че по време на управлението на ОДС във времето на прехода са спечелили с абсолютно мнозинство. „България беше катастрофирала, а по време на управлението на ОДС тя си стъпи на краката. Имаше 500% инфлация. Получавахме по няколко долара заплата. Нямаше нищо по магазините. Управлението (на Костов) ни върна на европейската карта“, каза тя.  \"България е една страна с авторитет в ЕС. Най-доброто нещо е пътят ни към европейско единство. Иван Костов беше един костелив орех, имаше твърд характер“, отбеляза почетният председател на „Обединени земеделци“.  Според нея грешките на прехода са корупцията и липсата на независима съдебна власт. \"Само корупцията може да компрометира демокрацията. Надявам се, че тя ще бъде обуздана. Важно е да не се нарушават законите, защото в един момент се обръщат срещу политиците“, подчерта тя.  „Демокрацията е процес и продължава, тя трябва да се отстоява“, категорична беше Анастасия Мозер.  Десният политик анализира и управлението на Доналд Тръмп. „Америка икономически е добре. Безработицата е на едно рекордно ниско ниво. Това се приема добре от американците. Тръмп е тепегьоз и не му прави впечатление, че има много хора, които не го харесват“. ЕС е една велика идея и аз не бих си променила възгледите, каза в заключение Анастасия Мозер.   ", "date": "2019.06.10", "title": "Анастасия Мозер: Трябва да подкрепяме ГЕРБ, защото те нямат алтернатива"}
{"url": "http://epicenter.bg/article/Ikonomist--Po-dobre-da-namalim-stavkite-na-DDS-za-plodove-i-zelenchutsi--ne-e-dobre-da-se-yade-hlyab/185350/2/0", "text": "Икономистът Георги Ганев коментира в предаването \"Лице в лице\" по БТВ предложението на ДПС да се намали ДДС на хляба, лекарствата и книгите.  \"От намалението на данъка, ще се намалят разходите на богатите. Най-много ще се намали ДДС на скъпите продукти, а те не се купуват от пенсионерите. На обикновените продукти ще се намали много малко цената, ако изобщо се намали\", предположи икономистът.  \"Всеки който предлага такова нещо, трябва да направи едни прости сметки. Дължи го на избирателите. Трябва да се прецени кой, колко и как ще бъде засегнат. Трябва да видим и какво целим с тези предложения. Не можем да сме сигурни, че ако намалим ДДС хората ще могат да си купят повече хляб, както казаха от ДПС. По-добре е да намалим ставките за плодове и зеленчуци, защото може би не е добре за хората да ядат хляб. Не е здравословно\", каза още Ганев.  ", "date": "2019.06.10", "title": "Георги Ганев: По-добре да намалим ставките на ДДС за плодове и зеленчуци, не е добре да се яде хляб"}
{"url": "http://epicenter.bg/article/Zatvaryat-nebeto-kray-Shabla-zaradi-uchebni-strelbi/185354/2/0", "text": "От 8 часа на 10 юни до 19 часа на 14 юни ще бъдат активирани временно опасни зони, намиращи се във въздушното пространство над полигона и прилежащата му акватория и териториалното море – между нос Калиакра, нос Карталборун и линията, отстояща на 100 км успоредно на бреговата ивица.   В хода на учението са предвидени стрелби с няколко типа зенитно-ракетни комплекси по радиоуправляеми, аеробалистични и парашутни мишени. Пускове от полигона ще извършват още военнослужещи от 250-а бригада за ПВО на Сърбия и от американската армия в Европа. За ръководител на стрелбите на зенитно-ракетните формирования е назначен командирът на базата в Шабла полковник Валери Ценов.   Учението „Шабла 2019“ ще се проведе от 10 до 14 юни 2019 г. на зенитния полигон на Военновъздушните сили (ВВС) „Шабла“. То включва: Тактическо учение с бойни стрелби на формирования за противовъздушна отбрана (ПВО) от Българската армия, съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътни войски. Стрелбите са част от План за подготовката на Щаба на отбраната, Българската армия и структурите, пряко подчинени на министъра на отбраната през 2019 година, съобщиха от Министерството на отбраната.", "date": "2019.06.10", "title": "Затварят небето край Шабла заради учебни стрелби"}
{"url": "http://epicenter.bg/article/Anton-Kutev--Ninova-shte-se-zapomni--uspya-da-promeni-BSP/185355/2/0", "text": "Този пленум изчисти позициите и смятам, че вървим в правилната посока. Това каза в предаването \"Още от деня\" по БНТ членът на Националния съвет на БСП и зам.-председател на ПГ на \"БСП за България\" Антон Кутев.  Има много обяснения за загубата на европейските избори. 130 000 гласа разлика е много, убийствена е. Не може една от най-големите и най-стари партии у нас като БСП да изпада в популизъм. Не може вместо да търси решения, да излиза от парламента. Ако изпада в популизъм, това е резултатът, заяви Кутев.  Той коментира и оставката на лидера на БСП Корнелия Нинова. Освен Тодор Живков и Станишев никой не е бил председател на БСП повече от три години. Факт е, че Корнелия ще се запомни. Тя успя да промени партията. Направи много полезни неща и много грешки. Една от тези грешки е, че се скара с много хора. Но това не означава, че нямаше постижения. Тя постоянно скачаше от риск в риск, залагайки себе си. Например спечелването на президентските избори беше нейна заслуга. Тя изправи БСП след президентските избори, посочи социалистът.  Според него изборът на нов председател на БСП трябва да стане по ясни правила. По думите му такива правила в момента няма.  Лидер на БСП трябва да стане човек, който наистина иска да стане министър-председател и да иска да промени държавата, заяви Кутев, като уточни, че той няма такава амбиция. Има такива и млади хора, има и в по-възрастовия диапазон. БСП има много ярки личности, каза оше Антон Кутев.", "date": "2019.06.10", "title": "Антон Кутев: Нинова ще се запомни, успя да промени БСП"}
{"url": "http://epicenter.bg/article/Traycho-Traykov--Tsenata-na-elektroenergiyata-ot-AETs--quot-Belene-quot--shte-bade-4-pati-po-visoka-ot-segashnata/185356/2/0", "text": "Проектът АЕЦ \"Белене\" е невъзможен, ако правителството се придържа към заявките да не се харчат парите на данъкоплатците. Това коментира в \"Още от деня\" бившият икономически министър Трайчо Трайков.  Икономистът проф. Боян Дуранкев посочи, че са необходими разчети, които да покажат дали е необходима централата, също дали е екологично чисто и дали цената е \"приятна\" за крайния български потребител. „Никой не знае каква ще е структурата на българската икономика през 2035 г. и дали тогава ще има експорт на тока, който произвеждаме, каза той.  „В момента България все още използва въглища и други твърди горива. Нещо, което другите страни имат програми за отказване, въпреки че те са след 2030 г. България има още кюмбета, каруци и коне. Модерната икономика е преминала това състояние. Трябва да се търси решение за структурата на българската икономика“, подчерта Дуранкев.  Трайчо Трайков каза, че цената на електроенергията от АЕЦ \"Белене\" ще бъде 4 пъти по-висока от сегашната. „Системата трябва да се базира на нови технологии, а не на системи от XX век“, изтъкна той.  „Като цяло мисля, че България върви в правилна посока и неслучайно нещата икономически изглеждат сравнително стабилни. Те не са толкова добри, колкото биха могли да бъдат, но при дадените обстоятелства, това е, което имаме“, смята бившият икономически министър.", "date": "2019.06.10", "title": "Трайчо Трайков: Цената на електроенергията от АЕЦ \"Белене\" ще бъде 4 пъти по-висока от сегашната"}
