{"url": "http://epicenter.bg/article/Ivo-Hristov-/164997/2/0", "text": "\"Съхраняването на демокрацията е капитална задача. На тридесетата година от прехода сме почти в начална точка.  Българите разпиляха демократичните си достижения и ще трябва да ги отвоюват отново. Нова перспектива на развитие е невъзможна при сегашната властова схема, която не се съобразява дори с действащата конституция и законите\",   И още: \"   \"Належащо е да постигнем съгласие по бъдещето на България, посочва Иво Христов  пред Явор Дачков и допълва:   Според Иво Христов \"Борисов съзнателно изопачава думите на президента.   А тя бе организирана и отдадена от същите тези чиновници, назначени от ГЕРБ. Ако премиерът счита, че пороците на тези чиновници са присъщи на цялата му партия, това е тревожно\".    Иво Христов коментира и \"ропота на премиера Борисов, който се чуди как така президентът говори за „единение“, пък щял „да омете ГЕРБ“\". И подчертава:  \"Да припомним, че Радев винаги е заявявал, че не може да има „единство в името на корупционния комфорт“. „Единението не е индулгенция“, каза президентът. Разбира се, в ГЕРБ, както във всяка друга партия, има хиляди хора, които биха прегърнали здравия смисъл на единението, защото нямат гузна съвест.     ", "date": "2018.10.03", "title": "Иво Христов: Гледахме шестмесечното риалити „Западни Балкани“. Е, провалът е консумиран!"}
{"url": "http://epicenter.bg/article/Krum-Zarkov--Votat-na-nedoverie-shte-bade-uspeshen--ako-GERB-ne-predlozhi-nov-model-na-zdraveopazvane/164958/2/0", "text": "\"Решението за внасяне на вот на недоверие е взето в събота и здравните специалисти работят по мотивите, които ще са готови до края на седмицата. Следващата седмица, в първите дни, ще го внесем в НС\". Това заяви заместник-председателят на ПГ на „БСП за България“ Крум Зарков пред журналисти в парламента.   Той подчерта, че няма да бъдат правени консултации с други парламентарни групи. „Ще внесем ясни мотиви. Ще внесем и нашата алтернатива за друг вид система, за друг вид здравеопазване и всеки, който се разпознае в тях, е добре дошъл да ги подкрепи“, каза още Зарков. Според него успешен ще е вот, в който стане ясно, че ГЕРБ са неспособни да предложат качествено нов модел на здравеопазване, а вместо това предлагат да се наливат пари в една система, която всички констатират, че е пробита. „Успешен ще е вот, в който ясно прозвучи, че има път напред, че има друга алтернатива. Математическите изчисления не ни интересуват“, допълни зам.-председателят на ПГ на „БСП за България“. Той поясни, че очаква подкрепа за вота от всеки депутат, който чува в своя регион от хората, че така здравеопазването не може да продължава. На въпрос дали БСП ще предложи свой модел за здравна реформа, Зарков заяви, че такъв вече е предложен в проекта „Визия за България“.  Във връзка с кандидатурата на Красимир Влахов за конституционен съдия, Зарков коментира, че има правила как протича изборът. „Тези правила включват изслушване на кандидата в правна комисия“, каза Зарков. Той уточни, че БСП ще разгледа кандидатурата с внимание и уважение.  ", "date": "2018.10.03", "title": "Зарков: Не математиката е важна! Вотът ще успее, ако се види как ГЕРБ наливат пари в пробита каца!"}
{"url": "http://epicenter.bg/article/Kabinetat-otpusna-novi-3-1-mln--lv--za-podslushvane/164960/2/0", "text": "Правителството увеличава утвърдения със закона за държавния бюджет показател по бюджета на Държавна агенция „Технически операции“ за максимален размер на ангажиментите за разходи, които могат да бъдат поети през 2018 г., със сумата 3 100 000 лв., съобщиха от Правителствената информационна служба.   Планирането, прогнозирането и изпълнението на ангажиментите за разходи и новите задължения за разходи в Държавна агенция „Технически операции“, отразяват спецификата на дейността на агенцията при изпълнение на задачата по чл. 19а, ал. 1 от Закона за специалните разузнавателни средства, обусловена от бързо променяща се оперативна среда и бързо развиващата се среда на информационните и комуникационни технологии. Това налага отделяне на значителни ресурси за иновации, които са насочени към повишаване на технологичния и техническия капацитет на агенцията за изпълнение на законово регламентираните й цели.   Поетите и очакваните до края на 2018 г. ангажименти за разходи, са съобразени с финансово обезпечаване постигането на основните цели и изпълнението на приоритетите на агенцията, произтичащи от Закона за специалните разузнавателни средства, както и за постигане на ефективен капацитет, даващ възможност за гъвкавост и адекватна реакция на възникващите в естеството на работа промени. Разпределението и изразходването на наличния ресурс е насочен към постигане на ефективност и резултатност в дейността на агенцията в условията на ресурсни ограничения.   В края на миналата година, при обсъждането на Закона за държавния бюджет, депутатите решиха да увеличат бюджета на ДАТО със 77 000 лв. Годишните разходи на службата са 48,4 млн. лв. В сумата не са включени отпуснатите днес нови 3,1 млн. лв.", "date": "2018.10.03", "title": "Кабинетът отпусна нови 3,1 млн. лв. за подслушване"}
{"url": "http://epicenter.bg/article/Kutev--9-g--upravlyavashtite-ne-mogat-da-napishat-klyuchov-zakon--Tova-oznachava-nekompetentnost/164966/2/0", "text": "БСП и ГЕРБ влязоха отново в спор и взаимни упреци по повод проблемите на хората с увреждания и трите закона, които се подготвят, но този път пред майките на деца с увреждания.   Спорът възникна по време на срещата им край палатковия лагер на майки зад сградата на НС. Така социалистът Антон Кутев обвини управляващите, че лъжат майките, а законите за хората с увреждания, за личната помощ и социалните услуги се бавят прекалено дълго.      Взимам думата за декларация от името на БСП, защото за мен вчерашният ден беше специален. Специален го направи протестът на майките на деца с увреждания. За мен вчерашният протест на майките, а и на всички хора с увреждания, показа, че в България има живо гражданско общество, което е в състояние да контролира властта. Всяка власт, независимо кой я представлява. Тези крехки жени проявиха повече мъжество от болшинството мъжища в днешната власт, начело с министър-председателя. Никой до вчера не вярваше, че няколко майки, измъчени от трудности и безпаричие, ще имат храбростта и силата да се противопоставят на цялата държавата.    Колеги, през последните няколко месеца тези жени видяха най-грозното лице на псевдодемокрацията, в която живеем. Заплашваха ги, разделяха ги, „предупреждаваха ги“, загрижено ги съветваха, дублираха им палатковия лагер- или на практика те трябваше да се запознаят с всички дефекти на политическата ни система. Само, защото бяха дръзнали да протестират. И издържаха, и по всичко личи, че няма да се предадат. Мисля, че е редно всички- и управляващи, и опозиция, да ги поздравим. А и да ги подкрепим. С действия. С реални усилия.   Проблемът всъщност е в същото мнозинство. Вече десетки пъти съм казвал, че в плана за интеграция на хората с увреждания, приет с мнозинство на ГЕРБ в първото правителство на Борисов, ясно е записано, че през 2016 г. трябваше да бъде приет закон за социалните услуги, който да регламентира тази дейност. Ясно е към момента, че днес – октомври 2018 г., и до края на годината, такъв закон едва ли ще бъде приет. В най-добрия случай може да бъде предоставен за обсъждане, но няма да бъде приет. Т.е. 2 години закъсняват от собствения си план. Ясно е, че междувременно, поне комисията, която аз ръководя в НС, година и половина, още от първите заседания, постави ясно въпроса за този закон. Т.е. година и половина в този парламент поставяхме въпроса, че Закон за социалните услуги е изключително необходим. Днес за пореден път ни се казва, че той е бил ужасно сложен и няма да бъде готов до края на годината.   Колко години им трябват на ГЕРБ? Те са го заложили в плана си през 2009 г., а в момента е 2018 г. 9 години не успяха да напишат Закон за социалните услуги, който касае най-бедната, най-измъчена част от нашето население. Не сме имали различия с управляващите, че държавата е длъжна да им го осигури, защото няма как иначе. Като отложим закона, в края на годината той излиза извън бюджетната процедура. Каквото и да предвиди този закон, каквито и социални услуги да предвиди за тези хора, те не могат да се ползват в рамките на тази бюджетна година. В най-добрия случай, остава за следващата, ако и тогава го приемат.   Вторият закон е Законът за личната помощ. Той не решава проблемите така, както би трябвало да бъдат решени. Подписах закона с ясното съзнание, че той представлява всъщност мотивация и катализатор за управляващите, за да си свършат работата. Закон за социалните услуги опозицията не може да напише, защото той трябва да обърне цялата система наобратно. Това трябва да се направи от министерството, правителството и от депутати от мнозинството. Именно заради това аз внесох Закона за личната помощ и го подписах, заедно с колеги, с идеята да катализира този процес – да вкарат в Закона за социалните услуги по подходящ начин Закона за личната помощ, където му е систематичното място. Само, че те не са готови още с втория закон, а ние три месеца вече чакаме да вкарат за обсъждане Закона за личната помощ.   Сутринта всички чухме г-жа Караянчева, която заяви, че трите закона ще влязат заедно най-рано в края на ноември. Преди половин час, на среща с хората пред парламента, представители на ГЕРБ обещаха, че законите ще бъдат разгледани до един месец. На кого да вярвам? Управляващите си противоречат. Дори и да успят да вкарат законите, дълбоко се съмнявам, че те ще бъдат приети, особено този за личната помощ, защото е вкаран от БСП, а не от управляващите.   Ние говорим по темата от година и половина. Хората с увреждания, със 7-8 национални протеста вече, го правят повече от 10 години. 10 години тези хора висят по улиците, развяват черните знамена, носят си черните фланелки и единственото, което имат, е обещания. Когато ние предлагахме да работим през август, ГЕРБ не казаха, че законът ще е готов края на годината. Никой не каза, че няма да стане септември, октомври, може да стане ноември, но по-скоро ще стане декември. Такова нещо не беше казано, защото ако беше казано, протестите нямаше да спрат през лятото. И може би вече нямаше ГЕРБ да са на власт. Въпросът е за отговорността.   Когато поемат ангажименти и не ги изпълняват, има форма на отговорност. Не знам каква е за управляващите. Има и още нещо – защо не са го направили до момента? Защо за 9 години Законът за социалните услуги не е готов? Това е не  е от липсата на пари, нито пък липсата на желание от тяхната страна. Виждам, че министърът на труда и социалната политика има желание да го свърши. За съжаление, единственият извод е, че не могат. Управляващите нямат компетентността да го направят. 9 години не могат да напишат един ключов закон и това означава само едно – некомпетентност. Те знаят, че като направят този закон, не могат да си съберат интересите вътре. Те ще се сблъскат с огромна съпротива, когато го внесат. За пореден път обещаха на хората отвън, че утре ще се съберем и ще се вземе решение. Това го говорихме преди 4 месеца на среща, организирана от БСП, на която присъстваха. Цветанов лично го обеща и нищо не се случи за тези 4 месеца. Въпросът е-  като се съберат всички министри и ако всеки от тях трябва да поеме своята отговорност, къде е Борисов?    Това, което виждам, че ще се случи до края на годината – няма да приемат нашия закон, ще вкарат два техни закона, които няма да свършат работа, те ще взривят системата и ще имат уволнени министри, вместо министър-председател. Единственото, което могат да направя управляващите в този случай – за месец да приключат драмата или да си отиват.", "date": "2018.10.03", "title": "Кутев: Девет години ГЕРБ не могат да напишат ключов закон. Пак ще има уволнени министри"}
{"url": "http://epicenter.bg/article/Nominiraniyat-za-KS-Krasimir-Vlahov-haresan-ot-vsichki-v-NS--BSP-malchi-/164968/2/0", "text": "Единственият кандидат от парламентарната квота за конституционен съдия Красимир Влахов се срещна с всички парламентарни групи с изключение на БСП, съобщава Канал 3  И получи суперлативи и знаци на подкрепа от останалите без социалистите, от чието име юристът Крум Зарков заяви, че си има процедура, това е изслушването в правната комисия, което започва след час. Зарков не издаде дали БСП ще подкрепи номинирания от ГЕРБ и ОП за член на КС.  Той се срещна с групите на номиниралите го и получи тяхната подкрепа, в това число на патриотите, напомни и Волен Сидеров. Последва среща днес с ДПС и Воля. Лидерът на движението Мустафа Карадайъ не скри добрите си впечатления след изслушването на бившия зам.-председател на ВКС в групата на ДПС.  \"Ние сме много доволни от проведената среща и от позициите, които чухме, изразени от г-н Влахов\", заяви в кулоарите Карадайъ. Той обаче каза, че решението за подкрепата на Влахов е колективно и ще го вземе на свое заседание ПГ на движението.  Депутатите на Марешки също ще дадат рамо на номинирания за КС, стана ясно от думите на лидера Веселин Марешки след срещата и на тяхната парламентарна група с Влахов. Марешки призна, че е останал респектиран от качествата и биографията му. С чиста съвест ще подкрепим кандидатурата на Красимир Влахов за представител на парламента в Конституционния съд, заяви лидерът на Воля.", "date": "2018.10.03", "title": "Номинираният за КС Красимир Влахов харесан от всички в парламента, БСП мълчи "}
{"url": "http://epicenter.bg/article/bb/164868/2/0", "text": "Повод за посещението е 160-тата годишнина на българската гимназия „Георги Сава Раковски“ в Болград. Възпитаник на първото учебно заведение, открито през Възраждането, е и самият президент на Украйна.      Българската гимназия „Георги Сава Раковски“ е създадена на 28 юни 1858 година в гр. Болград, Румъния (днешна Украйна). Учебното заведение е първата гимназия, открита от будни възрожденци от българската общност.   Преди това проект за българско средно училище в Бесарабия е разглеждан многократно, но така и не получава развитие заради руската политика за създаване на централизирана образователна система. Развитието му става възможно чак след Кримската война, когато Болград с около 40 български колонии е присъединен към Молдова.    Почти веднага членове на настоятелството се опитват да наложат обучението на български език и в 25-те начални училища в Румънска Бесарабия. Това не се нрави на администрацията, която се опитва да интегрира гимназията в румънската образователна система. Спорът създава напрежение между двата органа.     Местните и централните власти предприемат многократни опити да разширят преподаването на румънски език и да въведат румънските програми по предмети като история.   Там се печатат и различни брошури и периодични издания, като „Общ труд“ и открито политическият „Български глас“.    След възстановяването на руската власт в Южна Бесарабия през 1878 година в гимназията се засилват процесите на русификация. Г   Сред видните възпитаници на гимназията са Александър Малинов, Ангел Кънчев, ген. Данаил Николаев, акад. Александър Теодоров-Балан и много други бележити българи. ", "date": "2018.10.03", "title": "Борисов и Порошенко отбелязват 160 години от основаването на първата българска гимназия в Болград"}
{"url": "http://epicenter.bg/article/Ninova--Stiskam-raka-na-arh--Dora-Ivanova--koyato-dade-na-vsichki-ni-urok-po-balgarshtina/164972/2/0", "text": "\"Днес стискам ръка на арх.Дора Иванова, която даде на всички ни урок по българщина. Когато дойде при мен, преди две години, беше отхвърлена от всички институции. Подадохме си ръка, за да спасим паметника Бузлуджа\",    \"Срещнахме се с арх.  Георги Стоилов, който се съгласи да отстъпи авторските права. Поискахме от Министерския съвет или собствеността, или ползване за 10 години с една цел - да спасим паметника от разруха и да го съхраним за бъдещето. И се развихри чудовищна кампания на омраза към БСП, и отрицание на културно историческата стойност на Бузлуджа. Естествено, правителството на Борисов отказа\", припомня тя.    Нинова припомня, че остатъците от дясното поискаха да го взривят,  бизнесмени го пожелаха, за да правят пари. \"Обществото ни се раздели на комунисти и антикомунисти. Дора си тръгна омерзена. Но се върна днес. И същите управляващи, които ни изгониха преди две години, сега се хвърлиха да спасяват паметника. Защо? Защото българската архитектка се върна в Европа\", пише още Корнелия Нинова.    \" , заключи Корнелия Нинова.   По-рано днес зам.-министърът на културата Румен Димитров потвърди, че процедурата за даване на статут на паметник на културата на монумента Бузлуджа ще бъде ускорена. Това се разбра по време на мисия за Бузлуджа, проведена от 26 до 28 септември от европейски експерти от Европа Ностра, водещата организация за културно наследство в Европа, и Института към Европейската инвестиционна банка (ИЕИБ).    че преди две години арх. Дора Иманова заяви, че Паметникът Бузлуджа може да получи европейско финансиране за съхранение. Бузлуджа попада в полуфинала в програмата за Седемте най-застрашени паметници в Европа. Той е сред 12-те най-застрашени обекта на културното наследство в Европа. Организатор на програмата „7-те най-застрашени“ е Европа ностра – водещата и най-представителна организация за културно наследство в Европа, а основен партньор на програмата е Институтът на Европейската инвестиционна банка.    През 2015 г. арх. Иванова доведе професор Йорг Хаспел - един от най-големите европейски специалисти по паметници от социализма и президент на Международната организация за опазване на паметниците на културата ИКОМОС за Германия, за да настоява за спасяване на паметника.    Той одобрява и проекта на арх. Дора Иванова, който може да бъде използван.    На 29 януари 1959 година е взето решение да бъде построен паметник на връх Бузлуджа. Проектът на мемориала е дело на арх. Георги Стоилов. Началото на строителните дейности е поставено на 23 януари 1974 година, когато над 15 000 куб. м скална маса са изкопани, за да бъдат хванати основите на монументалната конструкция. По този начин височината на върха намалява - от 1441 метра той става 1432.  Паметникът е изграден с парите на държавата и много доброволен труд. Общо 6000 души са работили по проекта денонощно. Няма официални данни колко е струвал паметникът, но според някои източници става дума за над 14 милиона тогавашни лева.  Тържественото откриване е на 23 август 1981 година. Хиляди хора от цяла България се стичат да видят чудото на родната архитектура. През следващите няколко години сградата бива посетена от общо над 2 милиона души.  След 10 ноември 1989 г. идва краят на щастливите дни за огромния паметник. Функционирал в продължение на само 8 години, той потъва в забвение и бива оставен на произвола на съдбата.  През 2011 г., с решение на МС и по искане на БСП паметникът е предложен за безвъзмездно ползване на социалистическата партия, но паметникът продължава да се руши.    Тя учредява фондация „Проект Бузлуджа“ с ясната цел – опазване на паметника Бузлуджа. Чрез фондацията се води официалната кореспонденция относно паметника и се организират изложби, кръгли маси и дискусии за неговото бъдеще.   Концепцията включва и музейна част с историческа насоченост.    В такъв вид сградата може да бъде експлоатирана и да посреща туристи, с които да се самофинансира. Едва след това трябва да се търси консенсус относно бъдещето й. Този диалог може да трае години и няма нищо лошо в това, но важното е разрухата да бъде спряна и сградата да бъде отворена за посетители.  Данъчната оценка на паметника е около 110 000 лв. Средства за възстановяване на „Бузлуджа“ са в размер на няколко милиона - сумаq необходима паметникът да се консервира във вида, в който проектът „Бузлуджа – паметта на времето“ предвижда.  В тази сума не са включени дейностите за конструктивно укрепване на сградата, а те могат да се окажат основно перо в бюджета на проекта.  БСП вече обяви, че ще използва широкомащабна дарителска кампания за ремонта на монумента на Бузлуджа.", "date": "2018.10.03", "title": "Нинова: Чужди експерти оценяват \"Бузлуджа\" като част от политическата памет на България и Европа"}
{"url": "http://epicenter.bg/article/Predpriemat-se-speshni-merki-za-ukrepvane-na-svlachishtata-v-burgaskiya-kv---quot-Sarafovo-quot--/164974/2/98", "text": "Специалисти от \"Геозащита\" ще направят спешен оглед на активиралото се крайбрежно свлачище на улица \"Черно море\" в бургаския квартал \"Сарафово\". Това съобщиха от пресцентъра на Община Бургас.  За това се разбраха днес кметът на Община Бургас Димитър Николов и инж. Йордан Йорданов - управител на \"Геозащита\" - Варна. Те се срещнаха на критичното място и разговаряха със собственици на къщи, които са притеснени от ускорените свлачищни процеси пред имотите им.  До края на седмицата представители на \"Геозащита\" ще направят проучване и изследване на терена и ще оформят предписания за аварийни укрепителни действия. Община Бургас информира с писмо и Министерството на регионалното развитие и благоустройството за проблема и ще кандидатства за финансиране за проектиране и цялостно укрепване на бреговата ивица в квартал \"Сарафово\".  В работата на специалистите ще се включат и представители на ВиК Бургас, които да предложат решения за изграждането на отводнителна система както в застрашената от свлачище зона, така и в други части на квартала, които са потърпевши от наводненията.  Междувременно специалисти от Агенция \"Пътна инфраструктура\" извършиха оглед на свлечения насип на републиканския път I-9 Бургас- Поморие и надлеза до квартал \"Сарафово\" и Летище Бургас.  Община Бургас очаква предписанията на експертите на пътната агенция за ремонтни дейности на съоръжението. Веднага след изработването на проекта ще започнат и ремонтните работи, а до финализирането им пътят ще остане затворен за движение.  ", "date": "2018.10.03", "title": "Предприемат се спешни мерки за укрепване на свлачищата в бургаския кв. \"Сарафово\" "}
{"url": "http://epicenter.bg/article/Dvama-mazhe-sa-prostrelyani-pred-zavedenie-v-zhk---Strelbishte-/164925/3/0", "text": "Продължава разследването на снощната стрелба в столицата. По първоначална информация полицията издирва двама души. При нападението бяха ранени двама души. Изстреляни са шест куршума. Инцидентът стана около 22:00 часа.   По непотвърдени данни нападателите избягали с автомобил, след като произвели изстрелите. Куршумите попаднали в телата на двама криминално проявени – 38-годишния Ивайло Богданов – Жирафа, осъждан многократно за притежание на наркотици. Той е транспортиран в „Пирогов” с огнестрелна рана в областта на гърдите. „Направена е успешна операция, няма опасност за живота му“, каза пред БТВ директорът на „Пирогов” проф. Асен Балтов.   Другият ранен е на 26 години – осъждан за кражби в офиси и жилища. Той е транспортиран във ВМА с две огнестрелни рани в областта на гърдите и рамото.   И двамата са без опасност за живота.   Информацията е много противоречива към този момент. Разпитват се свидетели, извършват се процесуално-следствени действия”, коментира, ст. комисар Ивайло Иванов, директор на СДВР.   По думите на директора на ГД „Национална полиция гл. комисар Христо Терзийски все още не е ясно дали по мъжете е стрелял един човек или двама.   Цяла нощ на територията на цялата столица са извършвани проверки на съмнителни автомобили и лица.   Охранител на близкия фитнес център, който бил сред първите, видели ранените след стрелбата, разказа, че две минути преди това на мястото имало черен джип. Това било записано и от охранителните камери на близката пицария, които са иззети от полицията.   „Чухме четири-пет изстрела и малко след това едното момче падна пред фитнеса. Беше сериозно ранен, в тежко състояние”, каза охранителят.      ", "date": "2018.10.03", "title": "Издирват двама за снощната стрелба по Жирафа в София"}
{"url": "http://epicenter.bg/article/Pravitelstvoto-odobri-otcheta-za-izpalnenieto-na-darzhavniya-byudzhet-na-Republika-Balgariya-za-2017-g-/164954/4/0", "text": "Правителството одобри годишния отчет за изпълнението на държавния бюджет на Република България за 2017 г. и доклада към него, и предлага на Народното събрание да го разгледа и приеме. Това съобщиха от правителствената информационна служба.   На база на данните от годишните отчети за касово изпълнение на бюджета на първостепенните разпоредители, 2017 г. приключи с излишък по консолидираната фискална програма (КФП) на касова основа в размер на 845,5 млн. лева. Отнесен към БВП, излишъкът по КФП за 2017 г. представлява 0,9 % от БВП. За сравнение в разчетите към Закона за държавния бюджет на Република България за 2017 г. (ЗДБРБ за 2017 г.) е заложен дефицит за годината в размер на 1 330 млн. лв., което означава, че спрямо заложеното в програмата за годината се отчита номинално подобрение на бюджетното салдо с 2,2 млрд. лева.   Бюджетното салдо на сектор „Държавно управление“ за 2017 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 0,9 % от БВП, което съответства на разпоредбите на чл. 25, ал. 2 на Закона за публичните финанси.   Фискалният резерв към 31.12.2017 г. е 10,3 млрд. JIB., в т.ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други. Фискалният резерв към края на годината е над определения в чл. 65 на ЗДБРБ за 2017 г. минимален размер от 4,5 млрд. лева.   Постъпилите приходи, помощи и дарения по консолидираната фискална програма за 2017 г. са в размер на 35 316,6 млн. лв., което представлява 99,7 % от годишните разчети, а представени като относителен дял в БВП - 35,8 % от БВП. Съпоставени с 2016 г., постъпленията по КФП бележат номинален ръст от 4,0 % (1 357,2 млн. лева). Данъчните приходи за годината възлизат на 29 581,3 млн. лв., което представлява изпълнение от 105,5 % на годишните разчети. Неданъчните приходи са в размер на 4 214,7 млн. лв., което представлява 88,6 % изпълнение на годишните разчети, а приходите от помощи и дарения (основно средства от Структурните и Кохезионния фондове, от Европейския земеделски фонд за развитие на селските райони по линия на Програмата за развитие на селските райони, без директни плащания, и Европейския фонд за морско дело и рибарство) за 2017 г. са в размер на 1 520,6 млн. лв., което представлява 57,5 % от разчета за годината. Приходите в частта на преките данъци възлизат на 5 644,3 млн. лв., което представлява 110,8 % спрямо годишния разчет. Съпоставени с 2016 г., преките данъци нарастват с 12,1 % (607,0 млн. лв.).   Приходите от косвени данъци са в размер на 14 532,5 млн. лв., което представлява 103,7 % спрямо годишния разчет. Съпоставени с 2016 г., косвените данъци бележат ръст от 7,2 % (970,8 млн. лв.). Постъпленията от други данъци (включват други данъци по ЗКПО, имуществени данъци и др.) са в размер на 1 039,3 млн. лв., което представлява 104,9 % спрямо годишния разчет и нарастват с 5,4% (53,4 млн. лв.) спрямо 2016 година. Приходите от социални и здравноосигурителни вноски към 31.12.2017 г. са в размер на 8 365,2 млн. лв. или 105,4% спрямо планираните за годината, като спрямо 2016 г. нарастват с 1 047,4 млн. лв. (14,3 %).   Разходите, включително вноската в бюджета на ЕС, по КФП за 2017 г„ представляват 34,9 % от БВП. Общият им размер е 34 471,1 млн. лева. Съпоставено с разчетите към ЗДБРБ за 2017 г., разходите представляват 93,7 на сто от планираните за годината, а спрямо предходната 2016 г. разходите се увеличават с 1 979,7 млн. лв. (6,1 %). Нарастването на разходите е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 п. п. спрямо 2016 година.   Лихвените плащания възлизат на 792,4 млн. лв. (95,8 % от планираните за 2017 г.), текущите нелихвени разходи - на 29 004,2 млн. лв. (101,1 % спрямо разчета за годината), капиталовите разходи (вкл. нетния прираст на държавния резерв) - 3 749,7 млн. лв. (60,0% от разчетите към ЗДБРБ за 2016 г.) и предоставените текущи и капиталови трансфери за чужбина - 36,6 млн. лв. при планирани с разчетите към ЗДБРБ за 2017 г. 14,4 млн. лева.   Вноската на България в общия бюджет на ЕС, изплатена за 2017 г. от централния бюджет, възлиза на 888,2 млн. лв. (0,9 % от БВП), което е в съответствие с действащото през годината законодателство в областта на собствените ресурси на ЕС.   Със същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2017 г. и Годишен отчет за състоянието на държавния дълг за 2017 г„ които предстои да бъдат внесени в Народното събрание. Общият паричен ресурс към 31.12.2017 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 785.8 млн. лв., от който 2 785,0 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2017 г. е 23,5 млрд. лв., което представлява 98,3 % от заложения лимит за максималния размер на държавния дълг към края на 2017 г. в ЗДБРБ за 2017 г. в размер на 23.9 млрд. лева.", "date": "2018.10.03", "title": "Правителството одобри отчета за изпълнението на държавния бюджет на Република България за 2017 г."}
{"url": "http://epicenter.bg/article/Eli-Yurukova--Sheguvate-li-se-s-Balgariya--g-n-Vuchich-/164957/11/33", "text": "Чувството за хумор на сръбския президент Александър Вучич преминава границите на добрия политически вкус. Вучич, вероятно, мисли, че е остроумен. Това, че не слиза от телевизионните екрани и всички новини започват и завършват с него, е сръбската политическа реалност.   Разширените до безкрайност президентски функции са го превърнали в човека–оркестър. И ако Сърбия приема това за нормално политическо всекидневие, това сигурно е неин проблем. Но когато Александър Вучич започне да се шегува неуместно с България, това се превръща в пренебрежително и скандално поведение на един държавен глава към съседна държава, който мисли, че може да си позволи всичко.   На откриването на фабриката на филипинската компания IMI в Ниш Вучич препоръча уж на шега на закъснелия за церемонията неин генерален директор Артур Тан следващия път да не лети през София, а през Белград и Ниш. Тогава няма да има закъснения. „Закъсняхте, защото кацнахте в София, а не в Белград или Ниш. Следващия път сигурно ще направите по-добър избор“, каза Вучич. Ако това е чувство за хумор, позволете ми да не ми е ясно. Не искам да се задълбочавам в сръбския президентски скептицизъм и в това, какво е искал да каже „поетът“. На шега или наистина Вучич демонстрира пренебрежително отношение към България. Той е абсолютно сигурен, че шегичките му са супер остроумни.   Защо препоръчахте в бъдеще да се заобикаля в широка дъга София и да се лети до Ниш или Белград, г-н президент?   Дълбокомисленият отговор, вероятно, знаете само вие, защото ние няма да се занимаваме с вашите дипломатически и политически гафове и ниско ниво на комуникация. Единственият въпрос е: шегувате ли се с България, г-н президент и кой ви дава право на това?   На българските политици не им е минавало през ум да се шегуват със Сърбия и ако не сте забравили винаги са искали да й помогнат да се присъедини към европейското семейство. А там няма място за вашите шегички, а за сериозна и задълбочена икономика, политика и дипломация.  ", "date": "2018.10.03", "title": "Ели Юрукова: Шегувате ли се с България, г-н Вучич?"}
{"url": "http://epicenter.bg/article/Predi-Zlatnata-zala-vav-Viena--Kamdzhalov-predstavya-muzika-na-Danov-u-nas-na-rozhdeniya-si-den/164872/6/0", "text": "Йордан Камджалов поема пореден творчески риск с музика по Учителя, която ще представи в късна доба с участието на GENESIS ORCHESTRA и Музикална лаборатория за Човека – хор и ансамбъл.   На рожденият си ден (16 октомври 2018 г.,) , маестро Камджалов кани феновете на изкустовото си в нетрадиционния 21:30 ч. в зала „България“. Оказало се, че няма друго \"подходящо\" време за първата концертна изява на Оркестъра на най-популярния, модерен български диригент. Самият той определя в пост на ФБ стената си, този творчески експеримент като плод на дългогодишен размисъл и тълкуване на словото и музиката на Учителя.   Публиката ще има възможност да присъства на звуково-пространствения спектакъл „Етюди на бъдещето\" по музика на Петър Дънов, с участието на международен български GENESIS ORCHESTRA, хор и ансамбъл на Музикална лаборатория за Човека. Петър Дънов е български духовен учител и философ, създател на езотерична школа, изнесъл повече от 7000 беседи, автор на 150 музикални произведения и на хореографията на танца „Паневритмия“. Неговата музика звучи на български език в цял свят – Франция, Италия, Испания, Германия, Гърция, Белгия, Холандия, САЩ, Канада, Бразилия, Аржентина и др.   Йордан Камджалов учи диригентско майсторство в София и в Музикална академия „Ханс Айслер”, Берлин. Специализира в майсторски класове на диригенти от световна величина и има впечатляващи изяви на три континента. Лауреат е на редица международни конкурси за диригентско майсторство.   Билети на касата на Кантус Фирмус в зала България и онлайн.   За първи път в Златната зала на Музикферайн, Виена ще бъде представена изцяло българска програма. На 20 октомври 2018 година, в залата с една от най-добрите акустики в света, ще се състои световната премиера на звуково-пространствения спектакъл \"Етюди на бъдещето\" по мотиви и музика на Петър Дънов. С участието на Генезис оркестър, Хор и Ансамбъл на Музикална лаборатория за Човека, контекстуализирани и водени от Йордан Камджалов. Повече за събитието на    Звуково-пространствена режисура – Йордан Камджалов   Музикален ръководител на хора на Музикална лаборатория за Човека – Мая Василева   Музикален ръководител на ансамбъла на Музикална лаборатория за Човека – Александър Карагьозов   Оркестърът и хорът на Йордан Камджалов имат планувани концерти и през ноември. На 7-и в Стара Загора, на 8-и София, а 11-ив Мюнхен.  В програмата:   Васил Казанджиев (1934*) - „Празнична музика“ („Псалми и ритуали“) - Премиера за Германия,  Лист – Malediction, Дмитрий Шостакович (1906 – 1975) – Камерна симфония оп.110а.   Солист - Ивайла Кирова, пиано, определяна от световната критика като брилянтен изпълнител с изключително динамичен стил и техническо майсторство. Изпълнителката е едно от ярките имена на съвременната музикална сцена. Родена в България. Завършва с отличие Музикалната академия в София. Специализира при Герхард Опитц във Висшето училище за музика и театър в Мюнхен, където от 1999 е доцент по пиано. Пианист-виртуоз от най-висока класа, Ивайла концертира и преподава на студенти от целия свят. Талантът й е оценен от много бележити музиканти, особено от знаменития Алексис Вайсенберг. Има издадени 4 компактдиска в Европа и Америка.   Нейнията последен диск с българска музика е избран за „ Recording of the Year 2016“ от Musicweb International. Инициатор за създаването на Дружеството за популяризиране на българската музика в Германия и артистичен директор на концертния цикъл „Български музикални вечери в Мюнхен“, до сега тя е осъществила близо 20 премиери в Германия на творби от български композитори.   Почитателите на Йордан Камджалов могат да го видят в необичайна светлина тази неделя в „Търси се“ по Би Ти Ви.  ", "date": "2018.10.03", "title": "Преди Златната зала във Виена, Камджалов представя музика на Дънов у нас на рождения си ден"}
{"url": "http://epicenter.bg/article/Pisma--v-koito-veroyatno-e-imalo-ritsin--sa-polucheni-v-Pentagona/164922/7/0", "text": "Пентагонът съобщи, че е получил в пощата си пликове със съмнително съдържание, което може да е смъртоносното вещество рицин, предаде Ройтерс, цитирана от Новини.бг. Официален представител на САЩ уточни, че един от пликовете е бил адресиран до министъра на отбраната Джим Матис. Пощенският отдел на Пентагона е поставен под карантина, а ФБР анализира съдържанието на пликовете.   Пожелали анонимност американски официални представители заявиха, че при извършения в Пентагона първоначален анализ на пликовете те са дали положителна проба за рицин. Подозрителните пликове били открити в отдел за сортиране на пощата в комплекса на Пентагона, който е извън главната сграда. Отделно Сикрет сървис съобщи, че проверява съмнителен плик, който бил адресиран до президента Доналд Тръмп, но не е стигнал до Белия дом. Не се дават подробности и не е ясно дали двата инцидента са свързани.    ", "date": "2018.10.03", "title": "Писма, в които вероятно е имало рицин, са получени в Пентагона"}
{"url": "http://epicenter.bg/article/Kvalifikant-otstrani-Grigor-Dimitrov-v-Pekin/164937/8/18", "text": "Най-добрият български тенисист  от втория кръг на турнира в  . Поставеният под номер 3 в схемата загуби от сръбския квалификант    с 1-2 сета (4:6, 6:2, 4:6), съобщава Гонг.бг не успя да повтори играта си от вчерашния ден, когато в мач от първия кръг отстрани американеца Тенис Сандгрен. Днес българинът бе далеч от най-добрата си форма, допускайки девет двойни грешки. Движението на родния  по корта също не бе на висота, а от това най-добре се възползва неговият съперник Лайович, който записа едва втората си победа над тенисист от Топ 10. Двубоят между Димитров и 55-ия в световната  продължи един час и 51 минути. на  означава, че той ще загуби точки, след като не успя да защити постижението си от миналата година в турнира, когато стигна до полуфиналите на надпреварата.", "date": "2018.10.03", "title": "Квалификант отстрани Григор Димитров в Пекин"}
{"url": "http://epicenter.bg/article/radeva/164950/10/99", "text": "Съпругата на президента Румен Радев Десислава публикува прочувствен пост в социалната мрежа.   Първата дама направи своеобразна равносметка на живота и призова дамите на средна възраст да не крият годините си. Десислава Радева обяви, че не разбира дамите, които прикриват следите на времето по лицето си чрез козметични процедури.    Според г-жа Радева всяка бръчка е нещо безценно, което други са нямали късмета да натрупат. За нея вдлъбнатините по кожата са доказателство за \"         \r\n \r\n   \r\n \r\n   \r\n \r\n", "date": "2018.10.03", "title": "Десислава Радева: Не разбирам философията на ботокса! Не заличавайте бръчките си, момичета! "}
{"url": "http://epicenter.bg/article/Poyavi-se-klip-na-Ronaldo-s-iznasilenata-ot-nego-amerikanka-otpredi-9-godini--Video-/164948/10/99", "text": "Видео от нощта, в която американката Катрин Майорга твърди, че е била изнасилена анално от суперзвездата Кристиано Роналдо, бе публикувано в интернет, съобщава \"The Sun\", цитиран от Блиц.   Кадрите са заснети в клуба Sin City в Лас Вегас през 2009-а година. Според Майорга, след ласките в нощния клуб Роналдо я е поканил в хотел Palms Casino Resort, където я насилил.    Майорга призна, че е напуснала работа, за да вложи всичките си сили в съдебния процес, а на въпроса защо проговаря чак сега при положение, че е подписала извънсъдебно споразумение с футболната звезда, отговаря, че просто вече не може да си мълчи.   \"Подписах, защото се страхувах. Той е известен човек, а аз съм обикновена жена. Не исках името ми да се замества в подобно грозно нещо. Страхувах се, че медиите няма да ме оставят на мира, но вече не мога да си мълча, а и винаги съм се чудила дали има и други жени, които са ставали негови жертви\", коментира американката пред \"Шпигел\". \"Забавлявахме се с още няколко души, когато купонът се пренесе в апартамента му. Той влезе в джакузито с другите и ме помоли да се присъединя, а когато отидох да се преоблека, ме последва. Помоли ме да му докосна члена, а когато отказах, той поиска да му духам. Искаше да го целуна и ме хвърли върху леглото и скочи върху мен. Опитваше да ме съблече, а аз държах вагината си с ръце\", коментира Майорга, която по-рано разкри, че е последвал анален секс между двамата.   Бившата учителка призна още, че е отишла в болница и в полицията, но адвокатът й я е посъветвал да не продължава, а да подпише споразумение с футболната звезда.   Междувременно в интернет се появиха и снимки, на които двамата са заснети да купонясват заедно и дават още повече достоверност на случая. ", "date": "2018.10.03", "title": "Появи се клип на Роналдо с изнасилената от него американка отпреди 9 години (Видео)"}
{"url": "http://epicenter.bg/article/Fidel-Kastro-e-priyutil-Tupak-Shakur-/164956/10/99", "text": "Американският рапър Тупак Шакур живее повече от 20 години в Куба, написа британският в. Сън, цитиран от Новини.бг Според цитирана от лондонския таблоид теория на конспирацията музикантът е отървал кожата в престрелката на 13 септември 1996 г. Той е успял да подхвърли обезобразено тяло, което представил за свое. Самият певец с леки рани е успял да излети за Барбадос. Той от малкия атлантически остров е писал на тогавашния лидер на Куба Фидел Кастро, че иска да живее в първата социалистическата държава в Западното полукълбо.  \"Ел Команданте с радост е приел Тупак Шакур и му дал гражданство\", заяви конспирологът Майкъл Найс. Той твърди също, че заедно с рапъра в Куба живее и негов брат.", "date": "2018.10.03", "title": "Фидел Кастро е приютил Тупак Шакур?"}
{"url": "http://epicenter.bg/article/Prints-Hari-i-hertsoginya-Megan-pristignaha-v-Saseks--Snimki-/164964/10/99", "text": "След като се ожениха през май принц Хари и съпругата му Меган получиха от кралица Елизабет Втора титлите херцог и херцогиня на Съсекс. А днес двамата за първи път посетиха историческото графство.   Хари и Меган пристигнаха в Чичестър тази сутрин. Херцогинята отново беше заложила на по-необичаен за кралските особи тоалет – черна кожена пола, съчетана с блуза в същия цвят и кремаво палто.   Полата от агнешка кожа - тип молив и с дължина под коляното, е на марката BOSS by Hugo Boss, а цената ѝ е 595 щатски долара, отбелязва Harper's Bazaar. По традиция мъжете от кралското семейство получават поне една благородническа титла в деня на сватбата си, която приема и съпругата им. Каква да е титлата, преценява суверенът.   Съсекс е крайбрежно графство в Югоизточна Англия с главен град Брайтън. В Съсекс е била битката при Хейстингс през 1066 година, в която нормандският херцог Уилям Завоевателя побеждава саксонците и се възкачва на английския престол.   Източник: Дир.бг", "date": "2018.10.03", "title": "Принц Хари и херцогиня Меган пристигнаха в Съсекс (Снимки)"}
{"url": "http://epicenter.bg/article/Rusiya-dostavi-parvite-protivoraketni-sistemi-S-300-na-Siriya/164926/7/0", "text": "Първите руски противоракетни системи С-300 вече са доставени на сирийската армия, съобщи БТВ. Снабдяването на режима на Башар Асад с тези зенитни установки обезпокои силно Израел и САЩ.   Преди дни израелският премиер призна, че за последните три години израелската авиация е нанесла около 200 удара по иранските части в Сирия, които се сражават на страната на правителствената армия. Новите ракетни установки са реална заплаха за самолетите, навлизащи във въздушното пространство на арабската страна. Москва успокои Израел, че С-300 са само за отбрана и не представляват заплаха за сигурността на еврейската държава.    ", "date": "2018.10.03", "title": "Русия достави първите противоракетни системи С-300 на Сирия"}
{"url": "http://epicenter.bg/article/Tramp-pomognal-na-bashta-si-da-ukrie-danatsi--toy-mu-prehvarlil-413-mln--dolara-/164927/7/0", "text": "Американският президент Доналд Тръмп вероятно е помогнал да родителите си да укрият данъци. Както пише   , позовавайки се на „голям“ обем поверителни данъчни декларации и финансови документи, държавният глава е получил от баща си Фред Тръмп еквивалента на днешни 413 млн. долара.   Голяма част от сумата Тръмп е получил, като помагал на родителите си да избегнат плащане на дължими данъци чрез създаване на параванна корпорация с четиримата си братя и сестри, за да прикрие милиони долари, получени от бизнеса с недвижими имоти на баща им Фред.   Но и това не е всичко. NYT твърди, че Доналд Тръмп също така е помогнал на баща си да се възползва неправомерно от милиони долари данъчни отчисления и да занижи изкуствено оценката на недвижимата си собственост, за да се намали сумата на дължимите данъци при прехвърлянето на парични суми на децата си.   Смята се, че децата на Фред Тръмп са получили общо \"сума, съществено надхвърляща един милиард долара\" от родителите си през годините.   При данък \"наследство и дарение\" от 55 процента те е трябвало да платят 550 милиона долара, но са дали само 52,2 милиона, пише вестникът. \r\n   \r\n Разследването на NYT за финансите на семейство Тръмп е безпрецедентно по обхват и прецизност, предлагайки първия изчерпателен поглед върху наследеното състояние и данъчните укрития, които гарантират, че Доналд Дж. Тръмп се радва на осигурен във финансов аспект живот.   Разследването ясно показва, че във всяка епоха от живота на Тръмп финансите му са били дълбоко преплетени и зависими от богатството на баща му, пише вестникът.   До 3-годишна възраст Тръмп е спечелил еквивалента на днешни 200 000 долара годишно от империята на баща си. Той е бил милионер на 8-годишна възраст. Когато е станал на 17 години, баща му му е дал част от собствеността върху жилищна сграда с 52 апартамента. Скоро след като Тръмп завършва колеж, получава еквивалент от 1 милион долара годишно от баща си. Парите се увеличиха с годините до повече от 5 млн. долара годишно в периода, в който е на между 40 и 50 години.   Империята на Фред Тръмп не се състои просто от десетки жилищни сгради. Тя също така е планина от пари - десетки милиони долари от печалбите, които се натрупват в бизнеса му, показват документите. За период от шест години, от 1988 г. до 1993 г., Фред Тръмп отчита доходи за общо 109,7 млн. долара, които сега биха възлизали на 210,7 млн. долара. Не е необичайно десетки милиони държавни ценни книжа и депозитни разписки да преминават през личните му банкови сметки всеки месец.   Най-високата сума наведнъж, разбира се, сегашният президент получава след смъртта на баща си – на 4 май  2004 г. Наследството му е от 177,3 млн. долара, които се равняват на 236,2 млн. долара днешни пари.   Адвокатът на Тръмп Чарлс Хардър определи като \"стопроцентова измислица\" твърденията на New York Times за данъчна измама и укриване на доходи. Той увери, че самият Тръмп \"на практика не се е занимавал с тези неща\", а за тези дела се грижили други членове на семейство Тръмп с помощта на професионални лица.   Говорителката на Белия дом Сара Сандърс заяви, че статията на New York Times е подвеждаща и че \"преди много десетилетия данъчната служба е проверила и одобрила тези транзакции\".   Говорител на Отдела по данъчно облагане и финанси на щата Ню Йорк заяви, че отделът проучва твърденията на New York Times. Според цитирани от вестника данъчни експерти е слабо вероятно Тръмп да бъде обект на наказателно преследване, тъй като описаните деяния са с изтекла давност. Въпреки това обаче медията твърди, че все още е възможно да бъдат наложени глоби за данъчна измама.   Вестникът се позовава в разследването си на над 100 000 страници поверителни документи като банкови извлечения, финансови одити, счетоводни отчети, разписки и анулирани чекове, над 200 данъчни декларации от Фред Тръмп, негови фирми и различни компании и тръстове на Тръмп, както и на интервюта с бивши служители и консултанти на Фред Тръмп. В документите не влизали обаче лични данъчни декларации на Доналд Тръмп.   ", "date": "2018.10.03", "title": "Тръмп помогнал на баща си да укрие данъци, той му прехвърлил 413 млн. долара."}
{"url": "http://epicenter.bg/article/Harvatskata-politsiya-otkri-70-nelegalni-migranti-v-balgarski-kamion/164930/7/0", "text": "\r\n Хърватската полиция откри 70 нелегални мигранти в камион управляван от двама български граждани. Двамата българи на възраст - 19 и 29 години са задържани край град Винковци, в източната част на Хърватия, съобщава БГНЕС. \r\n \r\n \r\n \r\n Снимка: БГНЕС \r\n   \r\n При проверката на камиона са открити 70 мигранти. Всички те са били без документи за самоличност. Сред тя има и едно дете на 13-14 години. Всички те са прехвърлени в полицейското управлението във Винковци. Двамата българи са задържани и предадени на следствието. Срещу тях е повдигнато обвинение за незаконно движение и престой на територията на Хърватия. \r\n   \r\n Съдебните власти в Хърватия започнаха разследване за изясняване на начина, по който са влезли нелегалните мигранти на тяхна територия. Нелегалните мигранти ще бъдат върнати обратно в страната, от която са дошли, се казва още в полицейското съобщение. Инцидентът е станал в понеделник в 23.00 часа местно време. \r\n \r\n", "date": "2018.10.03", "title": "Хърватската полиция откри 70 нелегални мигранти в български камион"}
{"url": "http://epicenter.bg/article/Podozritelen-plik-e-bil-adresiran-do-Tramp/164938/7/0", "text": "адресиран до американския президент Доналд Тръмп, потвърди \"Сикрет сървис\", предаде Асошиейтед прес, цитирана от Дарик. Пликът, адресиран до Тръмп,  нито е влизал в президентската резиденция, заяви правоохранителната служба. Тя не каза какво е имало в плика, нито къде е бил получен той в в понеделник. Пентагонът разследва два плика, за които се подозира, че може да са съдържали  Служители заявиха, че пликовете, получени в понеделник в пощенски отдел на Пентагона, са били адресирани до министъра на отбраната Джим Матис и командващия военноморските сили адмирал Джон Ричардсън. Пликовете са предадени на ФБР за по-нататъшен анализ.", "date": "2018.10.03", "title": "Подозрителен плик е бил адресиран до Тръмп"}
{"url": "http://epicenter.bg/article/-Putin-i-Sebastian-Kurts-se-sreshtat-za-chetvarti-pat/164961/7/0", "text": "Руският президент Владимир Путин и австрийският канцлер Себастиан Курц ще се срещнат днес в Санкт Петербург. Това е четвъртата среща между двамата лидери и второто посещение на канцлера в Русия, припомнят международните агенции.  Анонсирани теми са Сирия и Източна Украйна. Австрия, за разлика от повечето западни държави, непрекъснато призовава за поддържане на диалога с Москва. На Курц ще бъде оказана честта да открие изложба в Ермитажа.  Въпреки че Австрия се присъедини към санкциите срещу Русия, позицията, която правителството защитава, е, че те трябва да отпаднат. Вишена разглежда Москва като важен играч на международната сцена, който не трябва да бъде игнориран. Нещо повече – Курц наскоро определи Русия като „суперсила“, която има важна роля и отговорност за процесите в Сирия и Източна Украйна. Според него Русия може да допринесе много за мира и стабилонстта в кризисни региони, затова диалогът „очи в очи“ бил важен.  Москва също залага на добрите отношения с Австрия, която бе първата европейска страна, посетена от Путин през лятото на 2014 г. сед драматичните събития в Украйна, предизвикали кризата във връзките със Запада.  В западните медии се появиха редица критични публикации, след като Путин гостува на сватбата на австрийския външиен министър Карин Кнайсел през това лято.  По информация на rt.com в четвърътк Курц ще докладва на председателя на ЕК Жан-Клод Юнкер за резултатите от визитата си в Санкт Петербург.  На разговорите Путин-Курц се очаква да присъстват шефът на Газпром Алексей Милър и на австрийския гигант FMV Райнер Зееле. ", "date": "2018.10.03", "title": " Путин и Себастиан Курц се срещат за четвърти път"}
{"url": "http://epicenter.bg/article/Moskva--Vav-Vashington-sigurno-sa-poludeli--obyavyavat-ni-voyna--/164971/7/97", "text": "В Москва реагираха остро на заплахите срещу Русия на посланика на САЩ в НАТО Кей Бейли Хътчисън и на министъра на вътрешните работи Райън Зинк, пишат руските медии.  Сенаторът Алексей Пушков коментира думите на Хътчисън, която заплаши, че Вашингтон ще унищожава руски ракети и на Зинк, който обяви, че \"агресивността\" на Русия може да бъде спряна с морска блокада.  \"Един министър ни заплашва с блокада, посланик на САЩ пък иска да унищожава ракетите ни още в процеса на тяхната разработка. Веднага става ясно, че нито Хътчисън, нито Зинк разбират за какво говорят. Тяхната некомпетентност е право пропорционална на агресивността им\", написа сенатор Пушков в Туитър.  По-рано министърът на вътрешните работи на САЩ Райън Зинк заяви, че Вашингтон, при необходимост, може да организира морска блокада срещу Русия, за да попречи на енергийните ѝ доставки в страните от Близкия изток.  Посланикът на САЩ в НАТО Кей Бейли Хътчисън пък нападна Русия с обвинения, че нарушава подписания през 1987 г. между САЩ и СССР Договор за ликвидиране на ракетите със среден и малък обсег и заплаши руските ракети с унищожение, но после се отрече от думите си.  \"В НАТО ѝ дадоха да разбере, че е изтърсила глурост и тя побърза да напише, че не е имала предвид превантивен удар по Русия. Въпреки че тя каза именно това, което са ѝ заповядали отгоре, макар да се прави, че това е нейно лично мнение. Мисля, че тя много добре разбира, че няма как да бъдат унищожени още несъздадени ракети\", коментира Пушков.  Думите на Хътчисън коментира е членът на Съвета на федерацията Франц Клинцкевич. Според него, първата реакция на тези думи е, че американският политически елит се е побъркал и е решил да обяви война на Русия.  Сенаторът отбелязва, че все пак не става въпрос за \"гореща\" война, но в същото време е напълно непонятно как след тези заплахи Америка ще си сътрудничи с Русия в \"горещите точки\" по света, каквата е например Сирия.   ", "date": "2018.10.03", "title": "Москва: Във Вашингтон сигурно са полудели, обявяват ни война! "}
{"url": "http://epicenter.bg/article/Parlamentarnite-grupi-zapochvat-razgovori-s-nominiraniya-za-konstitutsionen-sadiya-Krasimir-Vlahov/164923/2/0", "text": "Парламентарните групи започват разговори с номинирания за конституционен съдия Красимир Влахов. Първата среща ще бъде от 11.30 часа в Народното събрание с ДПС, а от 12.00 часа е предвидена среща с представители на партия „Воля“. Красимир Влахов е номиниран за поста от ГЕРБ и „Обединени патриоти“. Срещите се случват дни преди парламентът да разгледа номинацията му в зала. Изборът на конституционен съдия е заложен като точка първа за петък в седмичната проектопрограма за работа на Народното събрание. По програма народните представители ще започнат седмицата с работа по второто четене на изцяло новия Закон за физическото възпитание и спорта. С този закон се уреждат обществените отношения, свързани с управлението и развитието на физическата активност, физическото възпитание, спорта и спортно-туристическата дейност в Република България. В новия закон за пръв път на законово ниво се предвижда взаимодействие между институциите в системата на училищното и висшето образование и Антидопинговия център. Целта е повишаване на информираността на подрастващите относно превенцията на употребата на допинг и вредни за здравето субстанции и методи. В новия закон се детайлизира уредбата по издаване, отказ, отнемане и прекратяване на спортен лиценз. Изчерпателно са посочени изискванията, на които федерацията трябва да отговаря, както и необходимите документи за издаване на лиценза. Съгласно законопроекта спортният лиценз е безсрочен, но ако федерацията престане да отговаря на изискванията, при които е получен лицензът, е предвидено, че министърът на младежта и спорта го отнема.  ", "date": "2018.10.03", "title": "Парламентарните групи започват разговори с номинирания за конституционен съдия Красимир Влахов"}
{"url": "http://epicenter.bg/article/Vremeto-shte-e-promenlivo-s-maksimalni-temperaturi-predimno-mezhdu-20--i-25-/164924/2/0", "text": "Атмосферното налягане ще е малко по-високо от средното за месеца. Днес ще има променлива облачност, по-значителна над Южна България, но само на изолирани места там е възможно слабо и за кратко да превали. Над Северна България ще преобладава слънчево време. В сутрешните часове на места в котловините на Западна България и в югоизточните райони има условия за образуване на ниска облачност или мъгла. Ще духа слаб в Дунавската равнина и Източна България до умерен вятър от запад-северозапад. Максималните температури ще са предимно между 20° и 25°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. Над Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20-22°. Температурата на морската вода е 19-21°. Вълнението на морето ще е 1-2 бала. Над планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен до силен, по най-високите части временно бурен вятър от запад-северозапад. Максималната температура на височина 1200 метра ще е около 16°, на 2000 метра – около 10°.  ", "date": "2018.10.03", "title": "Времето ще е променливо с максимални температури предимно между 20° и 25°"}
{"url": "http://epicenter.bg/article/Prof--Daniel-Valchev--Pravniyat-red-se-promenya-800-1000-pati-godishno/164931/2/0", "text": "Няколко извода се налагат през последните 10 години - например за темпа на налагане на законодателство. Българският правен ред се променя 800-1000 пъти годишно. Около 140 закона годишно се приемат. Това каза в сутрешния блок на БНТ проф. Даниел Вълчев, бивш вицепремиер, който коментира новия брой на \"Юридически барометър\". По думите му друг важен въпрос в изследването на \"Юридически барометър\" е, че продължава практиката законите да влизат в сила от деня на тяхното обнародване, при положение, че някои от тях, преди да бъдат обсъждани от депутатите са изчаквали в Народното събрание по 200 дена. Народните представители имат правото да внасят законопроекти, но прави впечатление през последните шест месеца във внесените законопроекти -16 са от МС, 26 - от народни представители. Според проф. Вълчев това се прави, за да се избегне общественото обсъждане, задължително, ако проектите са на правителството. Той допусна, че внесените от депутати закони също са изготвени от правителствени експерти, защото са прекалено сложни - само проформа се внасят от депутати. Такъв е случаят с промените в Административно-процесуалния кодекс.   \"Юридически барометър\" следи постоянно състоянието на човешките права, подзаконовите нормативни актове и контролът върху тях, президентското вето и др., каза още Даниел Вълчев. Днес ще бъде публикувано последното изследване, като то се прави на всеки шест месеца.    ", "date": "2018.10.03", "title": "Проф. Даниел Вълчев: Депутати внасят писани от МС закони, за да се избегне общественото обсъждане"}
{"url": "http://epicenter.bg/article/Dimitar-Manolov--Demonopolizatsiyata-na-zdravnata-kasa-gali-ushite-na-glupaviya/164932/2/0", "text": "Няма пари защото данъчната ни система е сбъркана. В магазина плащаш в числа, а не проценти. Трябва да започнем да разпределяме заплати и данъци. Дебат, който пропуснахме. Това заяви президентът на КТ \"Подкрепа\" Димитър Манолов в сутрешния блок на БНТ. \"И двата здравни модела не стават. Не са добри за никого. Увеличаването на ресурса без промяната на финансовата схема ще доведе до същия резултат. Демонополизацията на здравната каса гали ушите на глупавия. Това ще доведе до картел, с цел - печалба\", каза още той. \"Всичко, което не покрива НЗОК хората го счита за нерегламентирано плащане, но то си е напълно регламентирано. Трябва да се промени моделът на финансиране\", завърши Манолов.    ", "date": "2018.10.03", "title": "Димитър Манолов: Демонополизацията на здравната каса гали ушите на глупавия"}
{"url": "http://epicenter.bg/article/Tsveta-Karayancheva-kam-Tasko-Ermenkov--Lipsvahte-mi-/164933/2/0", "text": "Председателят на Народното събрание Цвета Караянчева заяви колко много се е затъжила за депутатите от БСП Таско Ерменков и Антон Кутев. „Липсвахте ми“, каза тя на Ерменков, а той й обеща, че ще се старае повече да не й се налага да изпитва тези чувства.   До размяната на реплики се стигна при обсъждането на дневния ред на Народното събрание за седмицата. ГЕРБ и БСП влязоха в спор за дневния ред на парламента. Думата поиска и друг социалист - Антон Кутев. И Караянчева и на него каза, че й е липсвал.   Спорът започна още в 9 ч сутринта, когато започна заседанието. Заместник-председателят на ПГ на „БСП за България“ Весела Лечева предложи в седмичната проектопрограма да влязат промените в Закона за младежта. „За пети пореден път ще представя на вашето внимание Закона за младежта. Цялата парламентарна група е тук, за да подкрепи това наше желание. Сигурна съм, че десетки младежки организации, стотици млади хора очакват от народните представители да подкрепят техните желания за тяхната легитимация пред местните и националните институции“, заяви още Лечева, цитирана от \"Фокус\". Предложението й бе отхвърлено. Последва прегласуване на предположението, но отново не бе прието от залата.  Депутатът от ГЕРБ Лъчезар Иванов поиска процедура по начина на водене и обърна внимание, че на два пъти е направен опит да се вкара този законопроект. „Учудвам се защо политическата партия - стара и опитна, не си вкара закона по правилника на Народното събрание. Вероятно вътре в партията нямате единомислие какъв точно законопроект искате да вкарате“, каза по адрес на БСП Иванов.  Секретарят на ПГ на „БСП за България“ Филип Попов отвърна в процедура по начина на водене, че когато колегите му се изказват от трибуната трябва да познават правилника. Попов призова да бъде разгледан на комисии Законът за концесиите, внесен преди три месеца. „Три месеца той седи на трупчета и не може да се внесе в пленарна зала, защото председателите на комисиите просто отказват да го гледат“, каза Филип Попов. Председателят на Народното събрание Цвета Караянчева прикани председателите на комисиите да преразгледат дневния си ред. Въпреки това темата за работата на комисиите не приключи. Заместник-председателят на ПГ на „БСП за България“ Антон Кутев на свой ред попита кога ще бъде разгледан Законът за личната помощ. На това председателят на парламента Цвета Караянчева отговори: „Имаше съгласуване трите закона наведънж да влязат в комисиите. Очакваме останалите два законопроекта. Законопроектът за хората с увреждания всеки момент ще мине през МС, а другият Закон за социалните услуги го очакваме в края на ноември“, допълни още Караянчева.    ", "date": "2018.10.03", "title": "Цвета Караянчева към Таско Ерменков и Антон Кутев: Липсвахте ми!"}
{"url": "http://epicenter.bg/article/Deputatite-shte-obsadyat-noviya-zakon-za-sporta/164936/2/0", "text": "Народното събрание започна обсъждането на промените в Закона за младежта и спорта.   От трибуната на парламента заместник-председателят на парламента и лидер на партия \"Воля\" призова за обща декларация на Народното събрание с \"реална\", по думите му, оценка за провелия се референдум в Македония за името и еврочленството на страната, предаде БНР.   \"Основното е, че 2/3 от гордия македонски народ казаха \"не\" на този срамен договор. Да излезем с декларация на българския парламент. Да кажем, че наистина резултатът от този референдум е видим, че той наказва самозабравилите се политици в Македония и ние ги подкрепяме да продължат по своя път на свобода, на независимост, на отстояване на своите национални интереси.\"   Новия закон за спорта предвижда спортните клубове да могат да се регистрират като търговски дружества.   Промените в Закона за физическото възпитание и спорта, внесени от правителството, предвиждат възможност за безвъзмездно отдаване под наем на спортни обекти и съоръжения, общинска или държавна собственост, за срок до 30 години. Този срок ще важи само за спортен клуб, федерация или обединен спортен клуб, регистриран като юридическо лице с нестопанска цел за общественополезна дейност.  Спортните клубове ще могат да членуват само в една спортна федерация. Те ще бъдат задължени да имат наети треньори, за да бъдат вписани в регистъра на спортните федерации.  Новата уредба на спортните федерации предвижда издаването на безсрочен спортен лиценз от министъра на младежта и спорта и засилен последващ контрол върху федерациите, притежаващи лицензи. Предвидено е финансиране с публични средства да могат да получават само федерации, които имат не по-малко от 20 членове.  В седмичната програма на парламента е и изборът на съдия в Конституционния съд от квотата на Народното събрание. Единствената кандидатура на съдия Красимир Влахов, издигнат от управляващите, ще бъде гласувана в петък.", "date": "2018.10.03", "title": "Депутатите обсъждат новия закон за спорта"}
{"url": "http://epicenter.bg/article/BSP-iska-zakonovo-da-se-spre-kontsesiyata-na-letishte--Sofiya-/164939/2/0", "text": "БСП настоя в парламента незабавно да се разгледат в комисиите на НС промените в Закона за концесиите, засягащи забраната за концесиониране на обекти от националната сигурност, което ще прекрати и обявената от МС концесия на Летище „София“. Това съобщиха от пресцентъра на НС на БСП.   Законопроектът се бави от управляващите вече три месеца. Социалистите поискаха спешно да влезе за обсъждане в комисиите на НС и Законът за личната помощ.  ", "date": "2018.10.03", "title": "БСП иска законово да се спре концесията на летище „София“"}
{"url": "http://epicenter.bg/article/Parlamentarnite-grupi-na-DPS-i--quot-Volya-quot--shte-izslushat-kandidata-za-konstitutsionen-sadiya-Krasimir-Vlahov/164941/2/0", "text": "Парламентарните групи на ДПС и \"Воля\" ще изслушат кандидата за конституционен съдия Красимир Влахов, издигнат от управляващите, предаде БНР.   Очаква се от ДПС първи да обявят дали ще подкрепят Влахов при избора в пленарната зала в петък.   Срещите с парламентарните групи са инициирани от заместник-председателя на ГЕРБ Цветан Цветанов.   До този момент от БСП не са решили дали ще искат отделни разговори с единствения кандидат за конституционен съдия.", "date": "2018.10.03", "title": "Парламентарните групи на ДПС и \"Воля\" ще изслушат кандидата за конституционен съдия Красимир Влахов"}
{"url": "http://epicenter.bg/article/Predstaviha-obshtina-Mineralni-bani-na-forum-v-Albena/164942/2/0", "text": "Община Минерални бани е една от 8-те общини, представени със свой щанд на 13-тата годишна среща на местните власти в Албена. Организатор на форума е Националното сдружение на общините в Република България.   Проведени са дискусии, посветени на интегрирането на образователната и социалната система в общините, състояние на администрацията и възможностите за модерно управление на човешките ресурси и други. По време на пленарната сесия на 2 октомври се състоя среща с вицепремиера Томислав Дончев и председателя на Държавната агенция \"Електронно управление\" по приоритетни въпроси и проблеми в реализацията на електронното управление. В рамките на събитието бе направена демонстрация на действия за превенция и защита при бедствия със съдействието на Столична община.   Организиран бе и общински тенис-турнир. Традиционен акцент бе изложението Общинско ЕКСПО 2018 за стоки и услуги на общините, което ежегодно осигурява пряка комуникация между общините, неправителствения сектор и бизнеса. Тази година то посрещна над 40 фирми и 8 общини на своите изложбени площи.   Гости на XIII-та Годишна среща на местните власти бяха членове на правителството, народни представители, експерти. Близо 800 представители на общините, кметове, председатели на общински съвети, заместник-кметове и експерти участват в ХІІІ годишна среща на местните власти.   От 1 до 3 октомври те  обсъждаха различни теми и актуални проблеми - възможностите на общините за привличане на инвеститори чрез развитие на индустриална инфраструктура; актуални аспекти в работата на общинските съвети и секретарите на общини; опазването на обществения ред в общините; превенция и защита при бедствия.", "date": "2018.10.03", "title": "Представиха община Минерални бани на форум в Албена"}
{"url": "http://epicenter.bg/article/Siderov--S-vota-na-nedoverie-Ninova-ubiva-s-edin-kurshum-dva-zaeka/164943/2/0", "text": "С вота на недоверие Корнелия Нинова убива с един куршум два заека – хем прави жест към вътрешната си опозиция и демонстрира активност в парламента. Това каза лидерът на \"Атака\" и председател на ПГ на „Обединени патриоти“ Волен Сидеров пред журналисти по повод вота на недоверие на тема \"Здравеопазване\", който готви опозицията, предаде агенция „Фокус“.   „Разбрах, че вотът на недоверие е бил предложен от Михаил Миков по време на съботен Пленум на БСП. Фактически Нинова е направила жест към групата на вътрешните си опоненти. Знаем, че Миков и Атанас Мерджанов се явяват опозиция на Нинова вътре в партията“, каза Сидеров. Според него трябва да има здрава опозиция, за да държи управляващите.   Сидеров коментира, че темата на вота не е подходящо подбрана. „Точно сега започват да се обмислят реформи, които да облекчат плащането на хората, да няма плащане под масата, да няма финансово натоварване за българина. Да атакуваш здравеопазването в момент, в който започват реални промени към добро, го виждам само и единствено като оправяне на вътрешнопартийните отношения“, заяви Сидеров.", "date": "2018.10.03", "title": "Сидеров: С вота на недоверие Нинова убива с един куршум два заека"}
{"url": "http://epicenter.bg/article/Spasyavat--quot-Buzludzha-quot--s-evropeyski-pari-/164944/2/0", "text": "Зам.-министърът на културата Румен Димитров потвърди, че процедурата за даване на статут на паметник на културата на монумента Бузлуджа ще бъде ускорена, съобщи Дир.бг.   Това стана ясно по време на мисия за Бузлуджа, проведена от 26 до 28 септември от европейски експерти от Европа Ностра, водещата организация за културно наследство в Европа, и Института към Европейската инвестиционна банка (ИЕИБ).  Сградата беше включена от Европа Ностра и ИЕИБ сред \"7-те най-застрашени\" обекта на културното наследство в Европа за 2018 г.   Номинацията беше направена от фондация \"Проект Бузлуджа\", представлявана от арх. Дора Иванова, която ръководи инициативата за опазване на паметника от 2015 г. насам.  Основните резултати и препоръки от мисията ще бъдат публикувани под формата на доклад в края на годината.  Мнението на експертите е, че паметникът трябва да бъде опазен и използван за културни и образователни дейности, за да се превърне в място за събирания и събития, свързани с историята и изкуството. Европейските делегати препоръчаха предприемане на спешни мерки за спиране на разрухата чрез финансиране от Европейските структурни фондове. Условие за това е сградата да има статут на паметник, което трябва да се случи в най-скоро време. Паралелно с провеждането на тези процедури трябва да се направят предварителните проучвания като архитектурно заснемане и конструктивно обследване.   Областният управител Микова съобщи, че Университетът по Архитектура, Строителство и Геодезия ще извърши необходимите дейности безвъзмездно.  При инспектирането на сградата експертите бяха удивени от изключително модерната архитектура, която е от европейско значение, и бяха шокирани от нейното окаяно състояние. Делегатите се впечатлиха от творческите умения, използвани за създаването на паметника, и майсторската изработка на мозайките и мраморните покрития, както и от природната красота на мястото. Експертите оцениха Бузлуджа като част от колективната памет на България и на Европа, поради което нейното опазване е от европейско значение.  Европейската делегация от специалисти по културното наследство и финансите проведоха продуктивни срещи с национални и местни представители на властта, включително със зам. министър-председателя Валери Симеонов, зам.-министъра на културата Румен Димитров и областния управител на Стара Загора Гергана Микова. Те се срещнаха също и с архитекта на паметника арх. Георги Стоилов. Всяка една от страните обеща своето пълно съдействие за опазването на монумента Бузлуджа.  ", "date": "2018.10.03", "title": "Спасяват \"Бузлуджа\" с европейски пари!"}
{"url": "http://epicenter.bg/article/Upravlyavashti-i-opozitsiya-vlyazoha-v-spor-za-problemite-na-horata-s-uvrezhdaniya/164945/2/0", "text": "Управляващи и опозиция влязоха в спор за проблемите на хората с увреждания, предаде репортер на агенция \"Фокус\". Спорът възникна по време на срещата им край палатковия лагер на протестиращите майки.     В крайна сметка се насрочи среща за утре от 14.00 часа в Народното събрание, на която ще се обсъждат проблемите на майките на децата с увреждания.  ", "date": "2018.10.03", "title": "Управляващи и опозиция влязоха в спор за проблемите на хората с увреждания"}
{"url": "http://epicenter.bg/article/Mladen-Marinov--Postradalite-v-kv---Strelbishte--sa-kriminalno-proyaveni-po-liniya-na-narkotitsi-i-krazhbi/164946/2/0", "text": "Продължава работата по случая в кв. „Стрелбище“, търсят се видеокамери. Това каза министърът на вътрешните работи Младен Маринов пред журналисти в Министерски съвет, предаде агенция „Фокус“.   „Пострадалите лица са криминално проявени по линия на наркотици и кражби. Така че колегите работят на терен, търсят видеокамери. Когато имаме нещо ново, ще го съобщим“, обясни вътрешният министър.   Попитан дали вече е известно името на новия главен секретар на МВР, Маринов отговори, че когато има име, то ще бъде съобщено.  ", "date": "2018.10.03", "title": "Младен Маринов: Пострадалите в кв. „Стрелбище“ са криминално проявени по линия на наркотици и кражби"}
{"url": "http://epicenter.bg/article/Vesela-Lecheva--Upravlyavashtite-za-peti-poreden-pat-othvarliha-Zakona-za-mladezhta-na--BSP-za-Balgariya-/164947/2/0", "text": "„БСП за България“ за пети пореден път внесе в парламента промени в Закона за младежта и управляващите отново го отхвърлиха. „Надявахме се НС да защити нашето желание за грижа и внимание към младите хора“. Това заяви зам.-председателят на ПГ на „БСП за България“ Весела Лечева от парламентарната трибуна.   Тя подчерта, че десетки младежки организации и млади хора очакват от народните представители да подкрепят желанията им за тяхната легитимация пред местните и държавните институции, за тяхното национално представителство, което да бъде разписано в закон. „Сигурна съм, че министърът на младежта присъства на десетки младежки срещи, а най-вече във Варна, където младежите защитават техните права и искания за младежки пространства и младежки обекти, както са разписани в закона“, каза още Лечева.  ", "date": "2018.10.03", "title": "Весела Лечева: Управляващите за пети пореден път отхвърлиха Закона за младежта на „БСП за България“"}
{"url": "http://epicenter.bg/article/Daniela-Daritkova--Finansovata-stabilnost-na-zdraveopazvaneto-e-garantirana-/164949/2/0", "text": "Финансовата стабилност на системата на здравеопазването е гарантирана, заяви народният представител от ГЕРБ и председател на здравната комисия в парламента д-р Даниела Дариткова, предаде репортер на БГНЕС.   Д-р Дариткова коментира заявеното намерение от страна БСП да започне работа по изготвяне на мотиви и внасяне на вот на недоверие към правителството за политиката му в сферата на здравеопазването. „За първи път в парламентарната история имаме вот на недоверие за намерения. Намерения, които са резултат от решение на Народното събрание, защото то задължи министъра на здравеопазването да предложи концепция за усъвършенстване на здравноосигурителния модел. Тази концепция е налична в Комисията по здравеопазване и всеки може да се запознае с нея“, смята д-р Дариткова. Според нея вотът на недоверие ще бъде заради концепцията за променя в модела на здравно осигуряване, а не за настоящето състояние на сектора.   Дариткова обяви, че през следващата седмица в комисията ще бъде организирана и дискусия по темата. „Ние не сме избрали още модел, който да се реализира. Не бива да се плашат българските граждани, че ще им се налага задължително да плащат повече пари. Просто анализираме фактите, че българското здравеопазване, в този му вид, не може да си позволи да се развива“, смята Дариткова.  ", "date": "2018.10.03", "title": "Даниела Дариткова: Финансовата стабилност на здравеопазването е гарантирана "}
{"url": "http://epicenter.bg/article/Doncho-Barbalov--I-az-imam-zabelezhki-kam-remonta-na--quot-Graf-Ignatiev-quot--no-da-izchakame-da-priklyuchi-/164952/2/0", "text": "За да има реална преценка дали ремонтът на столичната ул. \"Граф Игнатиев\" е добре извършен, трябва да се изчака той да приключи. Това каза за предаването „Хоризонт до обед“ по БНР заместник-кметът по финансите и здравеопазването на София Дончо Барбалов. На фирмите, които поддържат уличната мрежа в града, в последните години са наложени над 1 200 000 лв. санкции, изтъкна той:  „Аз също имам забележки, но наистина, нека да свършат работа фирмите, строителите, да видим ще има ли санкция, няма ли да има и тогава да съдим. За всеки строителен обект е така. Дори вкъщи, когато човек прави ремонт, докато не приключи ремонтната дейност, нещата изглеждат доста грозно. Всички се надяваме накрая да бъде добър резултатът“.  В последните години, според Барбалов, има подобрение в работата по столичната инфраструктура. Когато бъдат налагани глоби, те отиват като приход в бюджета на общината и след това, с решение Общински съвет, могат да бъдат изразходвани за други дейности. Заместник-кметът се обяви за увеличение на гаранционните срокове след изпълнение на големи инфраструктурни обекти. Той подкрепя и предложението притежателите на старите автомобили ще плащат по-високи данъци заради отделяните вредни газове, което се надява да влезе в сила още догодина:  „Естествено, преходът няма да е толкова рязък, но все пак това е една добра и положителна крачка. Направихме една справка за новорегистрираните в София нови автомобили и се вижда, че голям брой от новорегистрираните са с Евро 5 и Евро 6. От началото на годината до началото на септември имаме почти 13 000 регистрирани нови МПС с Евро 6, което мисля, че е добра е индикация за обновяване на автомобилния парк“.  Барбалов не очаква приходите в общината да спаднат заради по-ниския данък на новите автомобили:  „Ще дадем възможност, когато тази законова промяна бъде факт, всеки да може да проверява и да види какъв би бил новия данък на неговото превозно средство, а не да научи, когато се яви на касата за заплащане. Търсим и такава услуга да предоставим на гражданите“.  Барбалов приветства решението част от приходите от нарушения във фонда за Пътна безопасност да отиват за общините, които имат видеокамери, проследяващи скоростта, заложено в новия Закон за пътищата. „Като дисциплиниращ ефект, мисля че ще е много положително, защото, от една страна, общините ще можем да инвестираме в такива средства за контрол на скоростта, а от друга страна тази инвестиция ще бъде възстановена чрез глобите, а и ще се стимулират общините да помагат за контрол на трафика на своята територия“, посочи зам.-кметът.  По повод предложенията за промяна в налога за недвижимостите, така че данъкът за основно жилище да загуби отстъпката от 50%, когато собственикът му има и второ, Барбалов коментира:  „Една социална справедливост ще възтържествува, защото ако някой има 5-6 жилища очевидно е заможен човек и не би било редно да ползва преференции за основно жилище за всички тези жилища. В София ние сме въвели контрол от няколко години, където имаше хора, които злоупотребяват с това – имаха по 5-10 основни жилища на територията община. Наистина мисля, че е справедливо на територията на страната същото се подходи по този начин“, смята той.  Такса \"смет\" остава в същия размер и през 2019 година. Работна група анализира различни варианти, за да може от 2020 да има нов модел за събирането ѝ.  ", "date": "2018.10.03", "title": "Дончо Барбалов: И аз имам забележки към ремонта на \"Граф Игнатиев\", но да изчакаме да приключи!"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/164953/2/0", "text": "  Правителството прие отчета за проведените събития от календара на Българското председателство на Съвета на ЕС 2018.   В рамките на Българското председателство в страната са проведени 330 срещи, заседания и конференции. В приложения отчет е предоставена и информация за постигнатите договорености и резултати в отделните политически сфери, на база подадената от министерствата и ведомствата информация.   Календарът на редовните заседания на Съвета и подготвителните му органи включва 101 срещи на различните формати на Съвета на ЕС, 1523 заседания на подготвителните органи на Съвета на ЕС, 42 заседания на Комитета на постоянните представители на правителствата на държавите членки на ЕС; 29 заседания на Комитета на заместник-постоянните представители на правителствата на държавите-членки на ЕС.   В допълнение Министерството на външните работи организира близо 50 събития в задграничните представителства на Република България, изпълняващи функции на местни председателства па ЕС, както и още толкова срещи и заседания в страната или чужбина по повод Българското председателство. Всички събития, проведени по повод Българското председателство в страната и чужбина, допринесоха за изпълнението на програмата на Българското председателство на Съвета на ЕС 2018.     Правителството прие решение ,  с което допълва одобрения с РМС № 495/2018г. списък на язовирните стени и съоръженията към тях, на които трябва да се извърши основен ремонт или реконструкция.    В списъка се включват язовирите „Огоста“ в община Монтана и „Бели Искър“ в община Самоков, с което се създават условия да се предприемат необходимите мерки за осигуряване на изправното техническо състояние на язовирните стени на двата обекта и съоръженията към тях и за тяхната безопасна експлоатация.     Правителството предлага на Президента на Република България да удостои Веселин Николов с орден „Стара Планина“ – първа степен, за неговите изключителни заслуги в областта на културата и изкуството.   Веселин Николов завършва Музикалното си образование във Варшавския университет - Институт по музикология. През 1971 г. създава джазовата формация „Бели, зелени и червени“ в Окръжен Младежки Дом гр. Пазарджик. Основател е и на мъжкия вокален ансамбъл за православни песнопения „Филипополис“ (1987-1992г.), на който е диригент и художествен ръководител. Ансамбълът изнася множество концерти в страната и чужбина.   В периода 1992-95 г., докато Николов е директор на Българския културен институт във Варшава, създава и хора „Св. св. Кирил и Методий“, който е ориентиран предимно към православната църковна музика.   Веселин Николов е лауреат на множество български и чуждестранни награди. През 2008 г. той е удостоен със званието „Почетен гражданин на град Пловдив“.     Правителството одобри годишния отчет за изпълнението на държавния бюджет на Република България за 2017 г. и доклада към него, и предлага на Народното събрание да го разгледа и приеме.   На база на данните от годишните отчети за касово изпълнение на бюджета на първостепенните разпоредители, 2017 г. приключи с излишък по консолидираната фискална програма (КФП) на касова основа в размер на 845,5 млн. лева. Отнесен към БВП, излишъкът по КФП за 2017 г. представлява 0,9 % от БВП. За сравнение в разчетите към Закона за държавния бюджет на Република България за 2017 г. (ЗДБРБ за 2017 г.) е заложен дефицит за годината в размер на 1 330 млн. лв., което означава, че спрямо заложеното в програмата за годината се отчита номинално подобрение на бюджетното салдо с 2,2 млрд. лева. Бюджетното салдо на сектор „Държавно управление“ за 2017 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 0,9 % от БВП, което съответства на разпоредбите на чл. 25, ал. 2 на Закона за публичните финанси.   Фискалният резерв към 31.12.2017 г. е 10,3 млрд. JIB., в т.ч. 9,8 млрд. лв. депозити на фискалния резерв в БНБ и банки и 0,5 млрд. лв. вземания от фондовете на Европейския съюз за сертифицирани разходи, аванси и други. Фискалният резерв към края на годината е над определения в чл. 65 на ЗДБРБ за 2017 г. минимален размер от 4,5 млрд. лева.   Постъпилите приходи, помощи и дарения по консолидираната фискална програма за 2017 г. са в размер на 35 316,6 млн. лв., което представлява 99,7 % от годишните разчети, а представени като относителен дял в БВП - 35,8 % от БВП. Съпоставени с 2016 г., постъпленията по КФП бележат номинален ръст от 4,0 % (1 357,2 млн. лева). Данъчните приходи за годината възлизат на 29 581,3 млн. лв., което представлява изпълнение от 105,5 % на годишните разчети. Неданъчните приходи са в размер на 4 214,7 млн. лв., което представлява 88,6 % изпълнение на годишните разчети, а приходите от помощи и дарения (основно средства от Структурните и Кохезионния фондове, от Европейския земеделски фонд за развитие на селските райони по линия на Програмата за развитие на селските райони, без директни плащания, и Европейския фонд за морско дело и рибарство) за 2017 г. са в размер на 1 520,6 млн. лв., което представлява 57,5 % от разчета за годината. Приходите в частта на преките данъци възлизат на 5 644,3 млн. лв., което представлява 110,8 % спрямо годишния разчет. Съпоставени с 2016 г., преките данъци нарастват с 12,1 % (607,0 млн. лв.). Приходите от косвени данъци са в размер на 14 532,5 млн. лв., което представлява 103,7 % спрямо годишния разчет. Съпоставени с 2016 г., косвените данъци бележат ръст от 7,2 % (970,8 млн. лв.). Постъпленията от други данъци (включват други данъци по ЗКПО, имуществени данъци и др.) са в размер на 1 039,3 млн. лв., което представлява 104,9 % спрямо годишния разчет и нарастват с 5,4% (53,4 млн. лв.) спрямо 2016 година. Приходите от социални и здравноосигурителни вноски към 31.12.2017 г. са в размер на 8 365,2 млн. лв. или 105,4% спрямо планираните за годината, като спрямо 2016 г. нарастват с 1 047,4 млн. лв. (14,3 %).   Разходите, включително вноската в бюджета на ЕС, по КФП за 2017 г„ представляват 34,9 % от БВП. Общият им размер е 34 471,1 млн. лева. Съпоставено с   разчетите към ЗДБРБ за 2017 г., разходите представляват 93,7 на сто от планираните за годината, а спрямо предходната 2016 г. разходите се увеличават с 1 979,7 млн. лв. (6,1 %). Нарастването на разходите е основно поради по-високия размер на социалните и здравноосигурителните плащания (базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), както и по-високите разходи за субсидии и разходи за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 п. п. спрямо 2016 година.   Лихвените плащания възлизат на 792,4 млн. лв. (95,8 % от планираните за 2017 г.), текущите нелихвени разходи - на 29 004,2 млн. лв. (101,1 % спрямо разчета за годината), капиталовите разходи (вкл. нетния прираст на държавния резерв) - 3 749,7 млн. лв. (60,0% от разчетите към ЗДБРБ за 2016 г.) и предоставените текущи и капиталови трансфери за чужбина - 36,6 млн. лв. при планирани с разчетите към ЗДБРБ за 2017 г. 14,4 млн. лева.   Вноската на България в общия бюджет на ЕС, изплатена за 2017 г. от централния бюджет, възлиза на 888,2 млн. лв. (0,9 % от БВП), което е в съответствие с действащото през годината законодателство в областта на собствените ресурси на ЕС.   Със същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2017 г. и Годишен отчет за състоянието на държавния дълг за 2017 г„ които предстои да бъдат внесени в Народното събрание. Общият паричен ресурс към 31.12.2017 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 785.8 млн. лв., от който 2 785,0 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2017 г. е 23,5 млрд. лв., което представлява 98,3 % от заложения лимит за максималния размер на държавния дълг към края на 2017 г. в ЗДБРБ за 2017 г. в размер на 23.9 млрд. лева.     Правителството прие Дългосрочната инвестиционна политика на Държавния фонд за гарантиране устойчивост на държавната пенсионна система (т.нар. „Сребърен фонд“) и Средносрочната стратегия за инвестиране на средствата на Фонда за периода 2019-2021 г.   Двата документа са одобрени от Управителния съвет на Фонда и предвиждат запазване на прилагания досега консервативен подход за управление на активите, при спазване на принципите за надеждност, ликвидност и прозрачност. Настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея.   Двата стратегически документа за „Сребърния фонд“ предстои да бъдат актуализирани ежегодно, в съответствие с тенденциите на финансовите пазари и при оценка на риска. Този подход позволява своевременното и адекватно предефиниране на инвестиционната политика и средносрочната стратегия на Фонда при настъпили промени в пазарната среда.     Правителството увеличава утвърдения със закона за държавния бюджет показател по бюджета на Държавна агенция „Технически операции“ за максимален размер на ангажиментите за разходи, които могат да бъдат поети през 2018 г., със сумата 3 100 000 лв.   Планирането, прогнозирането и изпълнението на ангажиментите за разходи и новите задължения за разходи в Държавна агенция „Технически операции“, отразяват спецификата на дейността на агенцията при изпълнение на задачата по чл. 19а, ал. 1 от Закона за специалните разузнавателни средства, обусловена от бързо променяща се оперативна среда и бързо развиващата се среда на информационните и комуникационни технологии. Това налага отделяне на значителни ресурси за иновации, които са насочени към повишаване на технологичния и техническия капацитет на агенцията за изпълнение на законово регламентираните й цели.   Поетите и очакваните до края на 2018 г. ангажименти за разходи, са съобразени с финансово обезпечаване постигането на основните цели и изпълнението на приоритетите на агенцията, произтичащи от Закона за специалните разузнавателни средства, както и за постигане на ефективен капацитет, даващ възможност за гъвкавост и адекватна реакция на възникващите в естеството на работа промени. Разпределението и изразходването на наличния ресурс е насочен към постигане на ефективност и резултатност в дейността на агенцията в условията на ресурсни ограничения.       46 деца без право на наследствена пенсия от починал родител ще получат персонални пенсии в размер на 113,02 лв. месечно, реши правителството.   Пенсиите са в размер на 90 на сто от социалната пенсия за старост и се изплащат от 1 октомври. С отпускането им ще бъдат подпомогнати 31 семейства, останали в затруднено финансово положение.     Общо 1 231 035 лв. се предоставят от правителството по бюджетите на общините по Националната програма „Ученически олимпиади и състезания“, модул „Осигуряване на обучение на талантливи ученици за участие в ученическите олимпиади“.   Средствата са предназначени за провеждане на допълнителна работа с ученици за подготовката им за олимпиади. В тях са включени и средства за администриране на дейностите, свързани с обучението им, както и за участието на учители и ученици в национални олимпиади и състезания. Модулът цели създаването на допълнителни условия за изява на учениците с таланти, както и мотивиране на учителите за работа с ученици с изявени способности.   Постановлението няма да доведе до пряко или косвено въздействие върху държавния бюджет, тъй като необходимите средства за изпълнението му са предвидени по бюджета на Министерството на образованието и науката за 2018 г.     Правителството одобри  допълнителни разходи/трансфери в размер на 112 590 лв. за изплащане на стипендии на ученици от държавни спортни и общински училища за постигнати спортни успехи през второто тримесечие на годината. Необходимите средства са в рамките на разчетените за тази дейност в централния бюджет средства за 2018 г.      Министерският съвет прие Постановление за условията и реда за отпускане на временни безлихвени заеми от централния бюджет по бюджетите на общините. Те са за финансиране на разходи за междинни и окончателни плащания по одобрени проекти по Програмата за развитие на селските райони (ПРСР) за периода 2014 - 2020 г. и тяхното възстановяване.   Общините бенефициенти по ПРСР са с малък бюджет и приходи. Те са силно затруднени да осигуряват собствени средства за извършване на междинните и окончателни плащания към изпълнителите по съответния проект, преди подаването и одобряването на заявките за плащане от фонд „Земеделие“.   Временните безлихвени заеми от централния бюджет ще могат да се отпускат на общини с одобрени проекти по ПРСР, които са сключили договор с Държавен фонд „Земеделие” (ДФЗ) за предоставяне на безвъзмездна финансова помощ. Необходимо е общините да нямат и задължения към ДФЗ, освен ако е допуснато разсрочване, отсрочване или обезпечение на задълженията. Размерът на заема, който ще се предоставя на общината за извършване на междинни плащания ще е до разликата между общия размер на одобрените за финансово подпомагане разходи, включени в заявките за плащане, и платеното по проекта авансово плащане от Държавен фонд „Земеделие“.   С друго Постановление правителството одобри  допълнителни разходи по бюджета на Държавен фонд „Земеделие“ за 2018 г. в общ размер до 20 750 000 лв. Средствата са необходими за извършване на плащания за финансиране на разходи за ДДС на общини по одобрени за подпомагане проекти по ПРСР и Програмата за морско дело и рибарство.     Правителството разреши продажба на недвижими имоти, собственост на „Напоителни системи“ ЕАД, гр. София. На търг ще бъде предложен поземлен имот в с. Ястребово, община Опан с площ 1 042 кв. м, заедно със сграда със застроена площ 104 кв. м. Продава се и поземлен имот в същото село с площ 1 197 кв. м, заедно със сграда с разгъната застроена площ 284 кв. м на два етажа. Ще бъдат продадени също поземлен имот с площ 19 308 кв. м в землището на гр. Гулянци, както и поземлен имот в землището на с. Боздуганово, община Раднево с площ 2 343 кв. м, заедно с построената в имота сграда със застроена площ 108 кв. м на един етаж.   Мотивите за продажбата са, че обектите не се ползват за нуждите на дружеството и нямат пряко отношение към основната му дейност, както и липса на заявен интерес за отдаване под наем на някои от тях. Продажбата на недвижимите имоти ще се извърши чрез търг при начална цена, не по-ниска от пазарната стойност, определена от независим оценител, сертифициран от Камарата на независимите оценители в България.   Съгласно друго решение на МС, се учредява  безсрочно ограничено вещно право върху част от поземлен имот - публична държавна собственост в с. Джерман, община Дупница, представляващ поземлен имот с площ от 12 836 кв. м. Сервитутът се учредява за право на преминаване на електрозахранване за обект „Площадка за изграждане на инсталация за предварително третиране на смесени битови отпадъци и инсталация за компостиране на разделно събрани зелени/биоразградими отпадъци“. Той е част от проект „Изграждане на Регионален център за третиране на неопасни отпадъци, регион Дупница“. Определената стойност на ограниченото вещно право върху засегнатата площ от 247,15 кв. м от имота е в размер на 683 лв.     Правителството даде съгласие за преназначаването за нов мандат на Митко Солаков, български гражданин, за почетен консул на Република Казахстан в Република България със седалище в Благоевград и консулски окръг, обхващащ областите Благоевград, Видин, Враца, Кюстендил, Монтана, Пазарджик, Перник, Пловдив, Смолян и София.   Процедурата по даване на съгласие за преназначаването на г-н Солаков за почетен консул беше открита, след като неговият предишен мандат изтече на 13 юли 2018 г.     Правителството одобри проект на Административно споразумение относноправилата за прилагане на Спогодбата за социална сигурност между РепубликаБългария и Кралство Мароко. Упълномощен да води преговори и да подпише документа е министърът на труда и социалната политика Бисер Петков.   Спогодбата регулира осигуряването при работа в България и Мароко, както и реда за отпускане и изплащане на пенсии и други видове обезщетения на хора, които са били осигурявани в двете държави. Административното споразумение ще уреди процедурите за прилагането й.   Правителството одобри проекта на Шестия допълнителен протокол към Споразумението за Многонационалните мирни сили в Югоизточна Европа (ММСЮИЕ) и упълномощи министърът на отбраната да го подпише при условие на последваща ратификация.   Многонационалните мирни сили в Югоизточна Европа са създадени през 1998 г. на базата на Споразумение, подписано от министрите на отбраната на Албания, България, Гърция, Италия, Македония, Румъния и Турция. То е ратифицирано със закон, приет от 38-то Народно събрание на Република България на 13 май 1999 г. През годините промените в глобален и регионален мащаб промениха условията за функциониране на ММСЮИЕ, което наложи изменения и в правно-нормативната уредба на многонационалната инициатива. За времето от създаването на ММСЮИЕ до сега са договорени и подписани пет допълнителни протокола към Споразумението.   Шестият допълнителен протокол към Споразумението за Многонационалните мирни сили в Югоизточна Европа отразява необходимите изменения в досегашното Споразумение за тяхното създаване и петте допълнителни протокола към него, предизвикани от оттеглянето на Италия.   България запазва досегашното си участие в ММСЮИЕ. Тази инициатива, в която освен нашата държава участват Албания, Гърция, Македония, Румъния и Турция, има съществен принос за подобряването на взаимоотношенията между страните, за тяхната интеграция в евроатлантическите структури и за повишаването на регионалната сигурност и стабилност в Югоизточна Европа.     Правителството одобри проект на Меморандум за разбирателство между министерствата на отбраната на България, Хърватия, Унгария и Словения относно създаването на Многонационална програма за подготовка на авиацията за специални операции в гр. Задар, Хърватия.   Изграждането на център за обща подготовка на авиационните формирования за специални операции на четирите държави ще оптимизира разходите за обучение и подготовка на авиационните екипажи и ще унифицира подготовката съгласно стандартите на НАТО.   Българските Военновъздушни сили ще участват с един военнослужещ в състава на центъра, а авиационни екипажи ще водят периодично специализирана подготовка.     Правителството определи Антоанета Байчева, началник на кабинета на министъра на външните работи на Република България, за председател на българската част на Постоянната междуправителствена комисия „България – Бавария“ и за председател на българската част на Смесената междуправителствена комисия „България - Баден-Вюртемберг“, и одобри състава на двете междуправителствени комисии. Комисиите се утвърдиха като ефективни инструменти за координация и развитие на сътрудничеството във всички области от взаимен интерес между Република България и германските федерални провинции Свободната държава Бавария и Баден-Вюртемберг.   Дейността им допринася съществено за разширяване на българо-германските връзки в приоритетни области като повишаване на административния капацитет, подпомагане на реформите в областта на правосъдието и вътрешния ред, сътрудничество на регионално равнище, поощряване на инвестиционната политика, развитие на малките и средни предприятия, тясно сътрудничество в сферата на образованието, науката и културата.     Правителството одобри българската позиция за заседанието на Съвета на ЕС по околна среда, което ще се проведе на 9 октомври 2018 г. в Люксембург. В рамките на Съвета се предвижда политически дебат по две ключови досиета, които са част от цялостния подход за намаляване на емисиите СО2 от автомобилите. По предложенията за Регламент за определяне на стандарти за емисии на СО2 от нови тежкотоварни автомобили и Регламент, установяващ стандарти за емисиите на нови леки и лекотоварни автомобили, държавите-членки ще дебатират заложените цели и механизма за стимулиране на нулево и ниско емисионни автомобили. Съветът ще приеме Заключения, изразяващи основните елементи на преговорната позиция на ЕС за Конференцията на страните по Рамковата конвенция на Обединените нации по изменение на климата, която ще се проведе през декември тази година в Полша. Очаква се министрите да приемат и Заключения на Съвета на ЕС относно позицията на ЕС за предстоящите през ноември срещи по Рамковата конвенция за биологично разнообразие на ООН.   МС одобри също позицията на България за предстоящото неформално заседание на Съвет външни работи (Търговия) на Европейския съюз. То ще се проведе на 4 и 5 октомври в Инсбрук, Австрия. В рамките на заседанието ще бъдат обсъдени теми, свързани с модернизацията на Световната търговска организация (СТО), търговските отношения между ЕС и САЩ, както и актуалното състояние на текущите преговори на ЕС с трети страни.   В периода 10-11 септември се състоя неформално заседание на Съвета на ЕС  по заетост, социална политика, здравеопазване и потребителски въпроси, формат „Здравеопазване“.  Д елегациите дебатираха относно предизвикателствата от регулаторен и политически характер пред осигуряването на достъп до лекарствени продукти, получили разрешение за употреба чрез централизираната процедура. Акцент бяха високите цени на иновативните лекарства, както и липсата на достатъчно доказателства за ефективността им. Обсъдена беше също темата за инвестиции в дигиталното здравеопазване.     Правителството одобри резултатите от Осемнадесетата сесия на българо-индийската междуправителствена смесена комисия за икономическо и научно- техническо сътрудничество. Тя беше проведена на 6 март в гр. Делхи, Индия.   По време на сесията бяха обсъдени въпроси свързани с българо-индийските търговски отношения, инвестиции, иновации, стартиращи компании, малки и средни предприятия, финансово сътрудничество между двете държави, селско стопанство, информационни технологии и съобщения и др.     Дружеството „Траш Енерджи“ ЕООД ще поеме изцяло правата и задълженията по концесионен договор за добив на твърди горива - кафяви въглища, от участък „Миньор“ на находище „Бобовдолски въглищен басейн“. Това реши правителството, одобрявайки поисканата от досегашния концесионер - „Фундаментал“ ЕООД, промяна.   Участък „Миньор“ на находище „Бобовдолски въглищен басейн“ е разположено в община Бобов дол, област Кюстендил. Концесионният договор за добив на кафяви въглища от него е сключен през 2005 г. за срок от 35 г.   С днешното правителствено решение се предвижда и промяна на клаузите на концесионния договор, свързани с предоставянето на банкова гаранция. До момента исканата банкова гаранция покриваше 50% от паричните задължения на концесионера. След измененията тя ще се отнася 100% за всички (не само за паричните) задължения, свързани с изпълнението на концесионния договор. След въвеждането на по-широк обхват на банковата гаранция, вноските във фонда за окончателно напускане на концесионната площ също ще бъдат финансово обезпечени с нея.   Съгласно друго решение на МС, к онцесионният договор за добив на строителни материали - пясъци, от находище „Горен близнак 2“ ще бъде прекратен по взаимно съгласие на страните. Находището се намира на територията на община Аврен, област Варна. През юли 2011 г. за него е сключен концесионен договор с „Ескана“ АД, гр. Варна. В искането си за прекратяване на договора дружеството посочва, че пазарната конюнктура налага преструктуриране на активите на концесионера и ограничаване на разходите за поддържането им.   Правителството одобри също така предложената от „Каолин“ ЕАД, гр. Сеново, промяна на концесионната площ на находище „Саръгьол - гнезда 17 и 20“ („Жълти дол“), което е за добив на неметални полезни изкопаеми - индустриални минерали. Концесионната площ се определя в размер на 838,6 дка. Правната възможност за промяна на концесионната площ по мотивирано искане на концесионера е регламентирана със Закона за подземните богатства. От „Каолин“ ЕАД мотивират искането си с факта, че при предоставянето на концесията за добив концесионната площ не обхваща цялото находище. „Саръгьол - гнезда 17 и 20“ („Жълти дол\") се намира на територията на община Каолиново, област Шумен. Концесионният договор е сключен през 1999 г за срок от 27 години.     Правителството одобри допълнителни разходи/трансфери за 2018 г. в размер на 2 782 263 лв. по бюджетите на Министерството на регионалното развитие и благоустройството и общините Мизия, Дупница и Тетевен.   Сумата е предназначена за преодоляване на щетите от бедствията в посочените общини и е предложена с решение на Междуведомствената комисия за възстановяване и подпомагане към МС. Заложените цели са: възстановяване на засегнати обекти в следствие на падналите обилни валежи на 23 и 24 юли т.г. в района на Община Тетевен, ремонтни дейности на улици и сгради в Мизия, укрепване на пътя Дяково-Кременик чрез изграждане на подпорна стена.     Министерският съвет одобри проект на Закон за изменение и допълнение на Кодекса за застраховането (ЗИД на КЗ). Предложените промени са в резултат от транспонирането на изискванията на Директива (ЕС) 2016/97 на Европейския Парламент и на Съвета от 20 януари 2016 г. относно разпространението на застрахователни продукти. Директивата отменя Директива 2002/92/ЕО на Европейския парламент и на Съвета относно застрахователното посредничество.   Законопроектът предвижда въвеждането на нови, завишени изисквания спрямо познанията и квалификацията на застрахователните посредници, членовете на техните органи и служителите, които са непосредствено заети с разпространение на застрахователни продукти. Новите изисквания са диференцирани по области на познания и спрямо категориите на предлаганите застрахователни продукти. Поставят се нови изисквания за повишаване квалификацията на застрахователните посредници, членовете на техните органи и служителите, които се занимават с разпространение на застрахователни продукти - чрез професионално обучение или развитие, не по-малко от 15 часа годишно. Повишава се минималният размер на застрахователната сума по задължителната застраховка „Професионална отговорност“ на застрахователните посредници.   Законопроектът въвежда регламентация на нова категория разпространители на застрахователни продукти - посредници, предлагащи застрахователни продукти като допълнителна дейност. Те ще могат да бъдат регистрирани при спазване на ограничени изисквания за квалификация, които основно се свеждат до познаването на предлаганите застрахователни продукти и на правилата за разглеждане на претенции и жалби. Предоставя се възможност спрямо тази категория посредници да се прилагат и по-ниски нива на минималната застрахователна сума по задължителната застраховка „Професионална отговорност“ на застрахователните посредници.   С проекта на закон се въвежда ново условие за регистрация на застрахователен посредник, касаещо разкриване на самоличността на лицата, които притежават повече от 10 на сто от капитала на посредника, както и на лицата, които имат тесни връзки с него. Предвидена е и възможност за подаване на заявление за регистрация като застрахователен посредник по интернет. Текстовете поставят и допълнителни изисквания по отношение на пакетните продажби и на продажбите на основаващи се на застраховане инвестиционни продукти.   Със законопроекта се въвеждат нови правила за трансграничното извършване на дейността по застрахователно посредничество и за надзора върху него. Уредена е детайлна процедура по изпращане на уведомления между надзорните органи. Предлага се също така механизъм за разпределение на правомощията между надзорните органи на държавата членка по произход и държавата членка по седалището на клона на застрахователните посредници.   Промените ще създадат задължение за предоставяне на обективна информация относно застрахователните продукти, като се предвижда предоставянето на стандартизиран информационен документ за застрахователния продукт при сключване на застраховки по общо застраховане. Предлага се доразвиване на уредбата в частта й по предоставянето на ползвателите на застрахователни услуги на информация върху траен носител, различен от хартия, включително и чрез интернет страница с изричното съгласие на конкретния ползвател. ЗИД на КЗ предлага също така актуализирането на минималните размери на застрахователната сума по задължителна застраховка „Гражданска отговорност“ на автомобилистите, като досегашният размер от 10 000 000 лв. за имуществени или неимуществени вреди вследствие на телесно увреждане или смърт да се увеличи на 10 420 000 лв., а досегашният размер от 2 000 000 лв. за вреди, причинени на имущество, да се увеличи на 2 100 000 лв.     Правителството прие пакет от законодателни промени, свързани с ефективното изпълнение на присъди относно конфискация на имущество, придобито от престъпна дейност, както и за противодействие на противозаконното отнемане на моторни превозни средства (МПС). Законопроектът за промени в Наказателния кодекс прецизира уредбата относно превенцията срещу противозаконно отнемане на МПС. В чл. 195, ал. 1 на НК се създава т. 12 за квалифициран състав на кражба, когато деецът с обективните си действия е демонстрирал намерение противозаконно да присвои МПС и да се разпорежда с него, като със своя вещ. Предлага се още приготовлението към кражба на МПС да се наказва като самостоятелно престъпление.   Отпада предвидената възможност за налагане на алтернативното наказание глоба в случаите на противозаконно проникване в чуждо МПС. Това е мотивирано с високата степен на обществена опасност на тези престъпления, което се обуславя както от значителната стойност на отнетата движима вещ, така и от факта, че много често отнетото МПС се използва при извършването на други престъпления.   С промените се предвижда още пряката и непряка облага, придобити чрез престъплението, да се отнемат в полза на държавата, ако не подлежи на връщане или възстановяване. А в случаите когато тя липсва или е отчуждена, да се присъжда нейната равностойност.   Въвеждането на мярката е в изпълнение на изискванията на Директива 2014/42/ЕС на Европейския парламент и на Съвета за обезпечаване и конфискация на средства и облаги от престъпна дейност в ЕС. Тя цели създаване на реална възможност не само за признаване, но и за ефективно изпълнение на наказателните присъди в частта им относно конфискация на имущество, придобито от престъпна дейност. За вземане на мерки, гарантиращи адекватно управление на обезпечено имущество с цел евентуална последваща конфискация, се предлагат промени в Наказателно-процесуалния кодекс (НПК). Те предвиждат имуществото, обезпечено по реда на чл. 72 от НПК с цел конфискация или отнемане на вещи в полза на държавата, да се управлява о г Комисията за противодействие на корупцията и за отнемане на незаконно придобитото имущество.   Във връзка с транспонирането на Директива 2013/48/ЕС за установяване минимални правила относно правото на достъп до адвокат в наказателното производство и в производството по изпълнение на европейска заповед за арест, с проектозаконът се уреждат по-подробно правата на лицата при задържане и обвиняемите в наказателното производство, и правата на лицата в производствата по изпълнение на европейска заповед за арест и на издирваните по Закона за екстрадицията и Европейската заповед за арест.     Правителството прие законопроект за изменение и допълнение на Закона за експортното застраховане. Промените са свързани със системата на управление на „БАЕЗ“ ЕАД, като Междуведомственият съвет за експортно застраховане (МСЕЗ) отпада и се заменя с Надзорен съвет на „БАЕЗ“ ЕАД. По този начин се прави и преход от едностепенна система на управление (Общо събрание и Съвет на директорите) към двустепенна (Общото събрание, Надзорен и Управителен съвет). Някои от разпоредбите в Закона за експортното застраховане ще отпаднат, а други ще се хармонизират с действащия Кодекс за Застраховането.   Министърът на икономиката следва да представи Законопроекта в Народното събрание.     Правителството одобри Законопроект за изменение и допълнение на Закона за филмовата индустрия. Чрез промените ще бъде осигурено прилагането на изискванията на европейското законодателство в областта на държавните помощи, съответно на изискванията на Регламент (ЕС) № 651/2014 и Регламент (ЕС) № 1407/2013 на Комисията. Целта е да се установи прилагането на три схеми за помощ - две схеми за държавна помощ, прилагани на основание Регламент (ЕС) № 651/2014 и една смеха за помощ de minimis по Регламент (ЕС) № 1407/2013.   Със законопроекта се въвеждат разпоредби, регламентиращи изричното прилагане на двата регламента, като същевременно се предлага процедурите за прилагане за всяка от схемите да бъдат регламентирани с правилник за прилагане на закона. Касае се конкретно за разписване на условията за предоставяне на минималната помощ съгласно Регламент (ЕС) № 1407/2013 и съответно за разписване на условията предоставяне на държавна помощ съгласно Регламент (ЕС) № 651 /2014.     Министерският съвет прие промяна на Наредбата за условията и реда за разрешаване на дейностите по чл. 73, ал. 1 от Закона за контрол върху наркотичните вещества и прекурсорите. С промяната се отменя изискването към физическите лица за представяне на свидетелство за съдимост, и се въвежда изискване за служебно установяване на обстоятелствата относно съдимостта.   С промяната се създава и ново приложение с образец на заявление, което да се подава в случаите на промяна на обстоятелствата, посочени в издадено разрешение по реда на Наредбата.   Очакваният резултат е намаляване на административната тежест за лицата, кандидатстващи за издаване на разрешение по чл. 73, ал. 1 от Закона за контрол върху наркотичните вещества и прекурсорите, както и улесняване при подаване на заявление в случай на промяна в обстоятелствата, посочени в издадено разрешение.     Правителството одобри пакет от над 1500 мерки за трансформация на модела на административно обслужване. Предвижда се общо 373 административни услуги и регулаторни режима да бъдат премахнати с цел облекчаване на гражданите и създаване на по-добри условия за икономическа и инвестиционна дейност. С решението се редуцират изискваните от заявителите документи, увеличава се служебният обмен на документи, съкращават се някои срокове и такси, стандартизират се услуги на администрации със сходен профил на дейност.   До 31 декември т.г. министрите трябва да организират съответстващото на приетите мерки заличаване или вписване в Административния регистър на предоставяните административни услуги, а в срок до 31 март 2019 г. - да изготвят и внесат за одобрение в Министерския съвет проектите за изменения на закони и подзаконови нормативни актове от тяхната компетентност. Отчет за изпълнението на приетия пакет от мерки ще бъде внасян на всеки три месеца от заместник министър-председателя, отговарящ за административната реформа.     Правителството одобри допълнителни разходи по бюджета на Министерския съвет за 2018 г. в размер на 315 000 лв. за довършителните дейности по новостроящия се храм „Св. Св. Онуфрий, Дамаскин и всех мучеников Габровских“ в гр. Габрово. Отпуснатите средства ще спомогнат храмът да се превърне в духовен център на един от най-големите квартали на гр. Габрово – Младост.     Министерският съвет одобри Споразумението за изменение на Споразумението между правителството на Република България и правителството на САЩ за икономическа, техническа и съответна друга помощ, сключено чрез размяна на ноти на 20 септември 2018 г., и го предлага за ратификация на Народното събрание .   Със Споразумението се предвижда, че данъците и митата, и по-специално данъкът върху добавената стойност, начислени върху стоки или услуги, закупени във връзка с програми за предоставяне на помощ, финансирани от правителството на САЩ, да се заплащат от българските бенефициенти или от Република България. Тяхното възстановяване ще става чрез Единната процедура за осигуряване на средства за заплащане на данък върху добавената стойност и/или митни сборове на бенефициенти по проекти, финансирани по Споразумението със САЩ за икономическа, техническа и съответна друга помощ, която е приета на 11 септември 2015 г .   След ратифицирането и влизането в сила на Споразумението се очаква закриване на процедурата по нарушение на правото на Европейския съюз от страна на Европейската комисия, започнала във връзка с това Споразумение.", "date": "2018.10.03", "title": "Вижте решенията на правителството от днес"}
{"url": "http://epicenter.bg/article/Mustafa-Karadaya--Vse-oshte-ne-sme-tarseni-za-konsultatsii-za-vota-na-nedoverie/164955/2/0", "text": "Все още не сме търсени за консултации за вота на недоверие. Това каза председателят на ДПС Мустафа Карадайъ за вота на недоверие, който ще внесе БСП, предаде репортер на Агенция „Фокус“. \"Ние сме опозиция в 44-тото Народно събрание и това предпоставя определено поведение на ДПС. Все пак има две неща, които мисля, че е нужно да се кажат в една такава ситуация. Първото е, че не сме видели мотивите все още на вота на недоверие. Би трябвало да ги видим и тогава да ги коментираме\", коментира той. „Може би ще зададете въпроса дали имаме консултации с БСП. Все още не сме търсени за консултации за вот на недоверие“, допълни още Карадайъ. Той уточни, че за вота на недоверие през януари ДПС са предлагали темата „Здравеопазване“.   Първият вот на недоверие към третия кабинет на Бойко Борисов бе иницииран от БСП в началото на годината. Темата бе корупция, а при гласуването депутатите от ДПС подкрепиха искането на БСП. Правителството оцеля при гласуването на 25 януари с гласовете на ГЕРБ, Обединени патриоти и \"Воля\".      ", "date": "2018.10.03", "title": "Мустафа Карадайъ: Все още не сме търсени за консултации по вота на недоверие"}
{"url": "http://epicenter.bg/article/Tereza-Mey-tantsuva-na-stsenata-pod-zvutsite-na-ABBA/164973/7/0", "text": "Британският премиер  преди речта си на годишната конференция на Консервативната партия под звуците на песента „Dancing Queen” на АBBA. На фона на бурни аплодисменти тя отново показа танцовите си умения. \r\n   \r\n   \r\n „Ще трябва да ме извините, ако кашлям по време на тази реч. Бях будна цяла нощ, за да лепя декорите на сцената”, пошегува се Мей, имайки предвид реч от миналата година, при която постоянно кашляше.   \"Има неща от миналогодишната конференция, които се опитвам да забравя. Но винаги ще си спомня топлината, която почувствах от всички в залата, които ме подкрепяха. Благодаря!\", каза още Мей, цитирана от CNN.   при посещение в Африка. Децата се опитаха да я научат да танцува, а опитът й породи много подигравки в социалните мрежи. \r\n   \r\n Някои написаха в Twitter, че движенията й са като на робот. И при последния й танц в Бирмингам може да се направи такова сравнение.   Източник: Нова.тв", "date": "2018.10.03", "title": "Мей танцува под звуците на ABBA преди речта си на годишната конференция на Консервативната партия"}
{"url": "http://epicenter.bg/article/Turtsiya--Priznavame-Makedoniya-pod-konstitutsionnoto---ime-i-ya-podkrepyame-za-chlenstvo-v-ES-i-NATO-/164975/7/51", "text": "Турция ще продължи да подкрепя просперитета и сигурността на приятелската страна Македония и нейното членство в ЕС и НАТО, съобщи в сряда турското Министерство на външните работи, пише електронното издание на македонския вестник „Денешен“, цитирано от Агенция \"Фокус\".  \"Турция признава Република Македония под конституционното ѝ име още от самото ѝ основаване. Както и досега, ще продължим да подкрепяме приятелска Македония, нейният просперитет и сигурност, както и нейното присъединяване към ЕС и НАТО\", се казва в реакция на официална Анкара за неделния референдум в Македония.  На 12 юли 2018 година гръцкият вестник Protothema съобщи: „Турция признава Република Македония с конституционното й име“, се отбелязва в забележка на Анкара в края на текста на общата Декларация от срещата на върха на НАТО, с която, освен другото, малката балканска страна е поканена да започне преговори за присъединяване към Алианса, пише електронното издание на гръцкия вестник Protothema.  Изданието отбелязва, че Турция не е единствената страна-членка на Северноатлантическия алианс, която признава Македония с конституционното й име.  Сред другите страни са и САЩ, но американците не включиха особено мнение в документа, че признават Скопие като „Македония“, пише „Прототема“. В Договора за името между Македония и Гърция ясно се казва, че Скопие ще влезе официално в НАТО само като „Северна Македония“, припомня вестникът“.  Днешното изявление на турското МВнР е само потвърждение на тази позиция, на която Анкара настоява още от зараждането на спора през 90-те години на ХХ век.  В хода на преговорите между Атина и Скопие Турция открито застана на страната на противниците на споразумението и дори прие в края на февруари т.г. най-отявления враг на сделката между Ципрас и Заев – президентът на Македония Георги Иванов, в Анкара, където му гарантира, че ще получи пълна подкрепа.  Нещо повече, сред аргументите на привържениците на споразумението в Атина е и този, че ако не се стигне до договор по спора за името, Гърция ще си отвори втори вражески фронт на северозапад, освен този на изток – с Турция.  ", "date": "2018.10.03", "title": "Турция: Признаваме Македония под конституционното ѝ име и я подкрепяме за членство в ЕС и НАТО "}
{"url": "http://epicenter.bg/article/Putin--Sergey-Skripal-e-prosto-predatel-i-merzavets-/164977/7/97", "text": "\"Някои информационни източници ни представят господин Скрипал едва ли не като правозащитник\", заяви президентът на РФ Владимир Путин по време на пленарното заседание на форума \"Руска енергийна седмица\", отговаряйки на въпрос за антируските санкции и делото за отравянето на Сергей Скрипал и дъщеря му Юлия. \"А той е просто шпионин и предател на Родината. Той е просто мерзавец и това е всичко\", категоричен бе държавният глава, цитиран от ТАСС.  В хода на форума президентът потвърди, че Москва ще работи със САЩ и сегашния президент Доналд Тръмп.  \"Друг президент САЩ нямат, други Съединени щати също не съществуват. САЩ са най-голямата световна държава и лидер в много отношения\", отбеляза Путин.  Държавният глава нарече Америка \"наш естествен партньор в редица дейности, включително международната сигурност, въпросите за неразпространение на оръжията за масово поразяване, борбата с тероризма, с измененията на климата\".  При това Путин отбеляза, че би му се искало \"мракобесието\" отвъд океана по повод мнимото вмешателство на Русия да бъде прекратено.  Президентът заяви още, че Москва и за в бъдеще ще отговаря сдържано на антируските санкции и по начин, който да не вреди на страната.  \"Ние отговаряме на санкциите, при това с много сдържани стъпки. За да не навредим, преди всичко, на самите себе си. И ще продължим по същия начин\", подчерта президентът на РФ.   ", "date": "2018.10.03", "title": "Путин: Сергей Скрипал е просто предател и мерзавец "}
{"url": "http://epicenter.bg/article/Sharl-Aznavur-shte-bade-pogreban-v-tesen-semeen-krag/164978/7/0", "text": "\r\n Феновете на Шарл Азнавур няма да могат да се простят с него на официална церемония. Това стана ясно, след като близките на певеца решиха, че ще го изпратят в последния му път в тесен семеен кръг. \r\n \r\n \r\n \r\n Той ще бъде погребан в градчето Монфор-Ламори, където се намира семейното имение. \r\n   \r\n Хиляди почитатели на легендата на шансона скърбят и в Армения - родината на предците на Азнавур. Там, в деня на неговото погребение, ще бъде обявен ден на траур, съобщава bTV. \r\n   \r\n Големият френски певец бе открит мъртъв в дома си в понеделник. Той е починал от естествена смърт, вследствие на оток на белите дробове. Тялото на покойника беше предадено на семейството му. Неговите близки се обявиха срещу провеждането на общонационална церемония във връзка с прощаването с него. Тези церемонии са със строг протокол и с тях се изпращат видни френски политически, обществени и културни дейци в двора на Дома на инвалидите в Париж. На тях задължително произнася прощално слово президентът на Франция. \r\n   \r\n Азнавур навлиза в света на песента в началото на 40-те години на миналия век заедно с Пиер Рош. През 1946 г. среща Шарл Трене и Едит Пиаф. По онова време пише песни за други изпълнители - \"Plus bleu que le bleu de tes yeux\" за Пиаф, \"Je hais les dimanches\", която е одобрена от Жулиет Греко, след като била отхвърлена от Пиаф, но няма никакъв успех като изпълнител. Нещата се променят през 50-те с успеха на песента \"Sur ma vie\" (1954) и участията му в концерти в прочутата парижка зала \"Олимпия\". През 1960 г. се снима във филма \"Не стреляйте по пианиста\" на Франсоа Трюфо и излиза една от най-известните му песни - \"Je m'voyais deja\". През 1963 г. Азнавур триумфира в \"Карнеги хол\" в Ню Йорк и става световна знаменитост. Тогава за пръв път посещава Армения. \r\n   \r\n Негови песни са изпълнени от известни певци - \"La Mamma\" от Рей Чарлз, \"Les plaisirs demodes\" от Фред Астер, \"Hier encore\" от Бинг Кросби. \r\n \r\n \r\n \r\n Азнавур се снима също в \"Тенекиеният барабан\" (1997) на Фолкер Шльондорф и \"Призраците на шапкаря\" (1982) на Клод Шаброл. \r\n През 1991 г. поделя сцената в Париж с Лайза Минели. Докато други музиканти обмислят възможността да се пенсионират, той продължава да изнася концерти. \"Никога не съм произнасял думата \"сбогом\", сподели Азнавур през 2011 г., преди да изнесе поредица от 22 концерта в \"Олимпия\" по повод 87-годишнината си. \r\n", "date": "2018.10.03", "title": "Шарл Азнавур ще бъде погребан в тесен семеен кръг"}
{"url": "http://epicenter.bg/article/Melaniya-Tramp-poseti--quot-zamak-za-robi-quot--v-Gana/164980/7/0", "text": "Първата дама на САЩ Мелания Тръмп днес посети един от африканските \"замъци за роби\" на брега в централния регион Кейпкост в Гана, използван като преден пост за трансатлантическата търговия с роби, предаде ДПА, цитирана от Новини.бг Гана е първата спирка в едноседмичната обиколка на съпругата на президента Доналд Тръмп в африкански държави. За пръв път г-жа Тръмп пътува самостоятелно като първа дама.  Облечена в маслинено зелено сако, жълтокафяв панталон и обувки с висок ток в шоколадов цвят, гостенката започна посещението си в зала \"Обама\" в двореца Еминцимадзе в Кейпкост, където се срещна с лидера на местната етническа група фанти.  Залата е наречена на бившия президент на САЩ Барак Обама, който през 2009 г., през първата година от мандата си посети \"замъка за роби\" със съпругата си Мишел и двете им дъщери.  Тогава Обама сравни преживяването си с това да посети бивш концентрационен лагер от времето на Холокоста и каза, че това място за задържане е напомняне \"за способността на човешките същества да вършат огромни злини\".  Мелания Тръмп направи обичайно дарение от храни и напитки, които да помогнат на хората от етноса фанти при общуването с предците им. Дарението включваше розова пластмасова кошница с шнапс, вино, други спиртни и безалкохолни напитки.  На церемонията присъстваха множество местни гости, облечени в традиционни, пъстроцветни облекла кенте, а дворецът беше украсен с ганайски и американски знамена, както и с жълти и лилави воали, символизиращи кралско достойнство и богатство.  \"Замъкът за роби\" в Кейпкост е построен през 17 в. от шведите, за да търгуват с дървен материал и злато, но се превръща в място, където робите са държани докато преминат през \"врата, от която няма връщане назад\", предаде Асошиейтед прес.  След Гана, г-жа Тръмп ще посети Малави, Кения и Египет, но Белия дом не съобщава подробности от програмата й, от съображения за сигурност.", "date": "2018.10.03", "title": "Мелания Тръмп посети \"замък за роби\" в Гана (Снимки)"}
{"url": "http://epicenter.bg/article/Makedonskoto-pravitelstvo-nastoyava-za-prochistvane-na-izbiratelnite-spisatsi/164988/7/0", "text": "Избирателните списъци трябва да се прочистят, това каза говорителят на македонското правителство Миле Бошняковски, цитиран от БГНЕС и БТВ.  „Над 400 000 души отдавна не живеят в страната, но те фигурират в Избирателния списък, което има отражение върху всички изборни резултати и референдума\", заяви правителственият говорител.  Бошняковски припомни, че повече от 15 години в Република Македония не е имало преброяване на населението.  „Има доста наследени проблеми, които трябва да бъдат решени. Всички сме наясно, че над 400 000 наши съграждани не живеят в Македония, а продължават да съществуват в Избирателния списък. ДИК по всяка вероятност ще се намеси в списъка, но всички институции трябва да реагират и този въпрос да бъде решен”, каза още Бошняковски.  ", "date": "2018.10.03", "title": "Македонското правителство настоява за прочистване на избирателните списъци"}
{"url": "http://epicenter.bg/article/Maroko-otryaza-ES--Dori-i-sreshtu-finansova-pomosht--nyama-da-vi-postroim-migrantskite-lageri-/164992/7/0", "text": "Министърът на външните работи на Мароко Насер Бурита заля със студен душ европейците, които измислиха плана за решаване на миграционния проблем чрез построяване на лагери в страни извън Съюза, в конкретния случай – в Северна Африка. Той заяви, че няма никакъв шанс Рабат да разреши построяването на лагери на своя територия, дори и Брюксел да предложи пари, пише европейската редакция на Politico, цитирана от Агенция \"Фокус\".  „Мароко генерално се противопоставя на подобен тип „центрове““, заяви Бурита пред Die Welt в сряда. „Това е част от нашата миграционна политика и суверенната ни национална позиция“.  „Много е лесно да се твърди, че това е отговорност на Мароко“, обясни той, като добави, че тази политика е контрапродуктивна и че дори Съюзът да предложи „финансова помощ“, това няма да промени позицията на страната му.  Бурита обвини политическите борби в Съюза за раздухването на миграционния проблем извън реалните му размери и посочи, че Европа трябва да промени мнението си за южния си съсед: „Ние истински партньори ли сме, или просто съсед, от който ви е страх“?  ", "date": "2018.10.03", "title": "Мароко отряза ЕС: Дори и срещу финансова помощ, няма да ви построим мигрантските лагери!"}
{"url": "http://epicenter.bg/article/Putin--V-tarsene-na-vinovnika-za-visokite-tseni-na-petrola-Tramp-da-pogledne-v-ogledaloto-/164996/7/97", "text": "Президентът на Русия Владимир Путин заяви, че би посъветвал американския лидер Доналд Тръмп в търсенето на виновника за повишаването на световните цени на петрола да погледне в огледалото, предава ТАСС, цитирана от Агенция \"Фокус\".  „Имахме много хубава среща с президента Тръмп в Хелзинки“, отбеляза Путин. „Но ако с него бяхме засегнали темата, която в момента обсъждаме, бих му казал, че ако иска да намери виновника за повишаването на цените (на петрола), Доналд, тогава ти трябва да погледнеш в огледалото“.  Руският държавен глава във връзка с това припомни за влиянието на геополитическите фактори на цените на нефта. „Такива има, те реално играят на пазара“, констатира той.  „По-добре да не се бъркаш в тези пазарни процеси, да не се опитваш да получиш някакви конкурентни предимства за сметка на политически инструменти и да не се опитваш да ги регулираш, както в Съветския съюз, цените (на нефта): това не води до нищо хубаво“.  Путин отбеляза, че съгласуваните с ОПЕК действия фактически са пазарни инструменти. \"Ние просто изравняваме търсенето и предлагането на пазара, това е всичко“, констатира той. „Не ме вкарвайте, моля ви, във вътрешнополитическите процеси и дрязги в САЩ. Оправяйте се сами, защото пак ще кажат, че ние се бъркаме във вътрешнополитическия живот на САЩ“.  Външни фактори  Путин смята, че текущото нарастване на цените на петрола са свързани с външни, често политически фактори.  „Това, че расте цената на нефта, това даже не е толкова резултат от нашата дейност (изпълнението на международното споразумение за намаляване на добивите), колкото резултат, в значителна степен, от други обстоятелства: очакваните решения за Иран, между другото, абсолютно незаконни решения и вредни за световната икономика; намаляването на добива в Северна Африка във връзка с редица политически обстоятелства; намаляването на добивите във Венецуела, също по вътрешнополитически съображения и във връзка с въведените там ограничения“, заяви Путин на пленарното заседание на форума „Руска енергетическа седмица“.  „Нека да си го кажем честно, че тези цени на нефта до голяма степен са резултат от дейността на сегашната американска администрация“, призова руският лидер. Той уточни: „Ето, очакванията от въвеждането на санкциите срещу Иран, политическите проблеми във Венецуела“. „Погледнете какво се случва в Либия. Ето резултата от безотговорната политика, която директно се отразява на световната икономика“, уверен е руският президент.  Ето защо, според неговото мнение, различните страни „трябва не само в енергетиката, но и в политиката да работят една с друга по-плътно и тясно, за да не допускат проблеми“.  ", "date": "2018.10.03", "title": "Путин: В търсене на виновника за високите цени на петрола Тръмп да погледне в огледалото "}
{"url": "http://epicenter.bg/article/Merkel-pristigna-v-Izrael--vodi-sadbovni-pregovori-s-Netanyahu/164999/7/0", "text": "Ангела Меркел пристигна на посещение в Израел, предава AFP, цитирана от Агенция \"Фокус\". Това е първата визита на германския канцлер в за последните четири години, подчертава израелският вестник \"Аарец\". Уточнява се, че Меркел няма планирани срещи с властите на Палестинската автономия, подчертава изданието.  Германският канцлер Ангела Меркел пристигна в Израел в сряда за разговори с премиера Бенямин Нетаняху, въпреки различията между тях по редица въпроси. Меркел и членове на нейния кабинет ще участват в последната серия от двустранни разговори между Германия и Израел.  Посещението идва след острата критика на Нетаняху към европейските страни за позицията им по отношение на Иран, основния враг на Израел. Нетаняху призова европейските държави да последват американския президент Доналд Тръмп и да се оттеглят от ядрената сделка с Иран.  Германия, подобно на останалите държави, подписали споразумението, се опита да го запази живо, заявявайки, че за момента то не позволява на Иран да се сдобие с ядрени оръжия.  Правителството на Меркел също е сред страните от ЕС, които многократно са критикували Израел за изграждането на селища в окупирания Западен бряг. В отговор Нетаняху обвини страните от ЕС в \"абсолютно луди\" искания към Израел.  Германия наскоро се присъедини към призивите срещу планираното унищожение от Израел на бедуинско село на Западния бряг на река Йордан.  Преди пристигането на Меркел израелският министър на културата Мири Регев предупреди канцлера да не повдига въпроса за съдбата на село Хан ал-Армар.  \"Препоръчвам ѝ да се занимава с вътрешните проблеми на собствената си страна\", каза Регев.  ", "date": "2018.10.03", "title": "Меркел пристигна в Израел, води съдбовни преговори с Нетаняху"}
{"url": "http://epicenter.bg/article/Bivshiyat-direktor-na-TsRU-za-Balkanite--SASht-sa-saglasni-na-promyana-na-granitsite-na-Balkanite/164962/11/0", "text": "      - Що се касае до Балканите, работите стоят така. САЩ и Русия са съсредоточени върху този регион, защото започва Студена война. Русия има своите интереси в Ниш и на други места, както и САЩ. НАТО е в конфликт с руснаците и иска Сърбия да влезе в Алианса. За щастие, президентът Вучич заяви: „Не!“. И това е правилното решение. Заедно с това в местната балканска психология е дълбоко вкоренено убеждението, че решенията ги взима някой друг. Идеята, че вие сами можете да решавате за себе си, се приема трудно. Ние вече от 20 години ви говорим: „Трябва да разчитате на самите себе си!”. И всеки път ме питат: „А какво иска Вашингтон?“ Аз винаги отговарям по един и същ начин: „А какво искате вие?“ Политикът, който разбира най-добре тази ситуация е Милорад Додик. Вашингтон, разбира се, го отхвърля и даже въведе санкции срещу него, но те не вредят много на Додик. Мисля, че той може да научи много от Тито, който знаеше как да балансира между сплашването, политиката и икономиката“.   - Проблемът е в Държавния департамент, в дипломатите, които работят с този регион в протежение на десетилетия и които формират официалната линия. Но в момента ситуацията се променя. Не мисля, че ако балканските лидери се съгласят за промяна на границите, Вашингтон ще възрази. За разлика от Германия, която се опасява от нестабилност, британците са готови да приемат това решение 50 на 50. Европейският съюз би се съгласил с това решение, ако то бъде взето мирно. Винаги съм се аргументирал с това, че границите не са свещени. Тачи и Вучич говорят за разграничение, което всъщност означава промяна на границите. Ето, вече 20 години твърдя, че това трябва да се случи. Казах на сръбските си приятели, че трябва да осъзнаят: вече не могат да върнат голяма част от Косово. За нея ще им се наложи да воюват. Но района на север от река Ибър е друго нещо.   - Що се касае до южната част на Косово и Метохия, то сръбските общини имат избор: или да останат, или да се преселят. Ако те изберат да се преселят, то те трябва да бъдат подпомогнати чрез програмата на ООН за бежанците. Тези, които останат, трябва да бъдат взети под защитата на ООН и тя трябва да контролира ситуацията минимум два пъти в годината, за да не бъдат подложени сърбите на дискриминация. Същото се касае до албанското население на север от река Ибър. Освен това трябва да се постигне договорка за областите с преимуществено албанско население в Прешевската долина. Освен това, трябва да се проведе референдум в Република Сръбска, на който да бъдат предложени три варианта: оставане в състава на Босна и Херцеговина (БиХ), основаване на независима държава или присъединение към Сърбия. Това би хомогенизирало тези страни.   - Хърватското население в БиХ намалява, но има такива части на страната, където трябва да се проведе референдум за присъединяване към Хърватия. Това би създало условия за неголяма бошняшка държава. По размер тя няма да е по-малка от Косово и, както си мисля, на мюсюлманското население трябва да бъде осигурена такава защита, каквато и на сърбите в Южно Косово, и албанците на север от река Ибър.   - Сърбите повтарят: „Ние не можем да позволим създаването на Велика Албания!“ Аз отговарям: „Защо? От какво се страхувате?“ Вие сте по-силни от Албания и по-богати от нея. Охридското споразумение се спазва в по-голяма или по-малка степен, но и тук трябва да бъде проведен референдум за това, каква система искат хората. Ако всичко бъде направено мирно в течение на няколко години чрез преговори и, което по-важно, ако силните държави останат настрана, то е напълно възможно да бъде постигнат успех. На Вашингтон може да бъде казано: „Ние искаме добри отношения със САЩ, но това е наш местен проблем!“     - Когато рухна комунизма и СССР се разпадна, на Запада му се откри възможност да покани Русия да стане част от голямото европейско семейство на народите. Но ние не направихме това и само наказвахме Русия. Москва избра стратегия да води борба с нови кибероръжия и Путин работи усърдно над това, а в същото време ние, както и по-рано, разчитаме на традиционните въоръжени сили, смятайки себе си за непобедими. Но в кибервойна ние не сме непобедими и затова спецслужбите стигнаха до извода, че Русия, може би, се е месила в изборите, макар и косвено. Съществуват големи опасения във връзка с това, че някоя страна може да разбие цялата система.   - Ако Белград заеме твърда позиция, включително и за отношенията с Берлин и Москва, тогава защо не?   - Забелязвам напрежението, но, когато всичко приключи, минат пет-шест месеца, ще видим, кои ще бъдат лидери в региона. Президентът Вучич може да балансира между Запада и Русия, тъй като Сърбия има интереси и с двете страни. Нещата трябва да се правят постепенно.   - Да, в Белия дом има такива. Огромната част от Конгреса изобщо не се интересува от всички тези въпроси и въпреки това ще се намерят няколко човека. Мненията на експертите са разделени, но този спор се води вече 20 години. Когато Джон Болтън заяви: „Оставете ги на мира. Нека правят, каквото искат!“ – той шокира част от експертите, а другата част ръкопляскаше. Лично аз съм съгласен с администрацията на Тръмп по този въпрос. Трябва всичко да бъде направено бързо, защото 2020-а година не е далеч, а тогава ще е актуален въпросът за продължаването на президентството на Доналд Тръмп.   - „Дълбоката държава“ е формулировка на ултрадесните в Америка, която подразбира бюрокрацията, която не приема Тръмп. Опозиция действително съществува, но ако питате, единна ли е позицията на \"дълбоката държава\", то в този случай това не е така. Във Вашингтон няма обединена опозиция. Американските органи на властта и департаментите продължават междуособната борба. Минимум два пъти през моята кариера Ричард Холбрук искаше да ме уволни, защото аз, заедно с някои колеги, се обявявах срещу това, което се случва.   - Целта на САЩ БиХ да е демократическа многонационална държава. По време на „Дейтън“ и след него Холбрук беше възмутен от нашите заявления, че „Дейтънския договор“ действа в противоположна на замислената посока, тъй като само закрепва етническите различия. От 1995 година твърдя, че БиХ не е страна, а фиктивна държава, тъй като реалната власт е в етническите ентитети, а не в сараевското правителство.   - Мисля, че да. Но трябва в техните органи на властта и министерствата им да има хора, които разбират границите на това, което е позволено. Защото силните държави умеят да наказват, още повече, че САЩ и Русия са в конфликт помежду си и се борят на Балканите. Сърбите купуват оръжие от руснаците, а хърватите – от американците и това може да бъде опасно. Важното е лидерите да се договорят за мирно разрешаване на споровете, без да обръщат внимание на това, че винаги ще звучат възражения.   - Официално проблемите на ЕС не се признават, затова планът, съгласно който Сърбия ще влезе в ЕС през 2025 година ми се струва доста амбициозен. Не мисля, че това ще се случи. В Европейския съюз изглежда не разбират, че Съюза е толкова голям и нефункционален, че не е ясно дали той изобщо ще се съхрани в сегашния си вид или не. Един от проблемите са финансите, а друг – бежанците... Ние сме свидетели на това как се засилват позициите на националистите в правителствата на Швеция, Холандия, Германия, Италия. И си задавам въпроса, а не е ли по-добре за Сърбия да не влиза в ЕС и само да поддържа с него специални търговски отношения? Главният въпрос е в това, каква полза ще има Сърбия от ЕС. Мисля, че този аспект така и не е проучен до края.  ", "date": "2018.10.03", "title": "Бившият директор на ЦРУ за Балканите: САЩ са съгласни на промяна на границите на Балканите"}
{"url": "http://epicenter.bg/article/Partnyor-na-Soros--Zadava-se-tri-pati-po-moshtna-svetovna-kriza-/164965/11/33", "text": "През 1992 година Стенли Фримън Дръкънмилър заедно със своя партньор, приятел и колега Джордж Сорос извършиха най-успешната \"спекулативна атака\" на ХХ век. Според израза на финансовите медии този дует финансисти, ръководили фонда \"Куантум\", атакуваха Банката на Англия и за няколко дни спечелиха близо милиард лири от обезценяването на британската валута. По-късно пътят на Дръкънмилър, който обичал тишината и предпочитал винаги да е в сянка, и пътят на Сорос, който винаги е демонстрирал желанието си открито да се занимава със световна политика, рязко се разминали. И двамата спекуланти обаче се превърнаха в легенди във финансовия свят, защото успяха да унижат най-старата централна банка на Запада, пише РИА \"Новости\".  Наскоро тайнственият и необщителен партньор на Сорос реши да даде първото за много години голямо интервю. От разговора се разбира, че той няма добри новини за световната икономика и има много лошо отношение към Доналд Тръмп. Най-важното в интервюто обаче е неочакваното признание на Дръкънмилър, че семената на новата глобална икономическа криза не само са посети, но скоро и ще поникнат. \"Ние взехме причините за миналата криза и ги утроихме\", признава Дръкънмилър. Той обаче не уточнява кого има предвид под \"ние\".  Всъщност прочутият спекулант има готов списък на онези, които, според него, са виновни за бъдещата криза. Дръкънмилър е убеден, че за всичко са виновни именно политическите и монетарните власти на САЩ (за последните десет години) и никой друг.  Позицията на американския милиардер е оформена не като предупреждение, а като присъда. Той обвинява американските политици и ръководителите на американския Федерален резерв, че те в известна степен са \"изопачили капитализма\", който не може нормално да работи при близо нулеви процентни ставки, и именно това изопачаване е направило следващата криза не просто неизбежна, но и далеч по-мащабна от тази през 2008-2009 години.  Милиардерът подчертава, че опитите да се решат с помощта на нови кредити проблемите, предизвикани от старите дългове, са обречени на провал. Нещо повече - той заявява, че освен икономическите въпроси, той е разтревожен от екстремното ниво на социалното неравенство, предизвикано от американската икономическа политика. \"Най-голям ускорител на социалното неравенство стана програмата за количествено смекчаване (програмата на Федералния резерв, в рамките на която банките и банкерите бяха спасени от фалит за сметка на държавната хазна - бел. РИА \"Новости\"), тук няма какво да се спори\", смята Дръкънмилър.  И веднага посочва втората причина за предстоящия социален взрив - интернет, \"който транслира информацията за разрива между нивата на живот\" на всички жители на планетата. Като пример милиардерът дава собственика на компанията \"Амазон\" Джеф Безос. \"През последните дни имаше десетки статии за това, че състоянието на Безос е над 150 милиарда долара. Как ще погледне на това обикновеният човек?!\"  Въпреки че интервюто на Дръкънмилър е публикувано на сравнително слабо известната интерент телевизия \"Риал вижън\", тезата му се разпространи сред световните финансови медии със скоростта на горски пожар.  Проблемът е в това, че все по-трудно става да се обявяват пророците на приближаващата криза за глупаци, фанатици и конспиролози. Когато за наближаващата криза и социален взрив говорят авторитетни финансисти, е хубаво да се вслушаме в думите им. Нещо повече, журналистите от агенция Блумбърг, които са анализирали интервюто на Дръкънмилър, подчертават, че той далеч не е първият, който обръща внимание на предстоящите трудности за глобалната икономика. През последните месеци едновременно няколко мними влиятелни личности на Уолстрийт се изказаха по темата и представиха не по-малко мрачни прогнози.  Кенет Корделе Грифин, милиардер и мениджър на гигантския хедж фонд Citadel Investment Group, наскоро предупреди, че прекалено големите дългове ще станат \"семена\" на бъдещото падение на икономиката. Citadel е компания, известна с участието си на всички финансови пазари и с колосалните си доходи. А под управлението на самия Грифин е капитал, равен на БВП на такива страни като Латвия или Парагвай. Такива големи играчи никога не правят непремислени изказвания, тъй като грешките, направени публично, влияят прекалено негативно на бизнеса им.  През юни тази година към списъка на пророците на кризата се добави още един милиардер, финансист и математик Джефри Гъндлах, който е собственик на инвестиционния фонд DoubleLine Capital. Той смята, че отправна точка на следващата криза ще е прекалено големият дълг. Гъндлах обръща особено внимание на това, че дефицитът в американския бюджет и американският държавен дълг се увеличават на фона на увеличаващите се доларови лихвени проценти и всичко това може да доведе до \"фискални трудности\" за Вашингтон.  Би било грешка обаче да се смята, че прогнозиране на кризата е прерогатив само за милиардерите финансисти. Предчувствието, че след \"кредитния банкет\" ще последва кризисен икономически махмурлук се появяват и в много финансови медии. \"Гответе се за следващата финансова криза\", с такова заглавие влиятелният \"Уолстрийт джърнъл\" зарадва читателите си на юбилея от банкрута на банката \"Лемън брадърс\", с който започна кризата през 2008-а. \"Начините за решаване на проблемите след 2008 г. натрупаха още повече дългове\", твърди колумнистът на най-влиятелното икономическо издание в САЩ.  А освен това съществува категория участници на финансовите пазари, които не могат публично да говорят за приближаващи кризи, но които чисто служебно са длъжни да се готвят за тези кризи и да предприемат за защита от тях конкретни мерки. Това са централните банки и западните анализатори още сега отбелязват прекалено активното увеличаване на златните резерви на Русия, Китай, Индия и други страни. Дори полската Централна банка при положение, че страната не е заплашена от каквито и да било санкции от страна на САЩ и съпътстващите ги политически рискове, изведнъж започна да купува злато, за първи път от няколко десетилетия.  Положението малко напомня \"Титаник\": на палубата свири оркестърът и пътниците все още се веселят, въпреки че срещата с айсберга вече е неизбежна. В същото време най-прозорливите вече спускат на вода лодките и се бият за място в тях. Втората вълна на световната финансова криза болезнено ще удари всички. Но когато \"Титаникът\" на западната икономика се срещне с айсберга, руската лодка има всички шансове да е на безопасно разстояние, пише РИА \"Новости\".  Стенли Дръкънмилър е хедж фонд легенда. Той е роден на 14 юни 1953 г. в Питсбърг, Пенсилвания. Учи в ричмъндското училище The Collegiate School и го завършва с отличие по английски език и икономика. След като завършва колеж, той стартира своя Ph.D в University of Michigan.  На 28 години основава Duquesne Capital фонд, като използва макроикономически план за инвестиции. Неговата забележителна възвръщаемост привлича вниманието на Dreyfus и той е поканен да управлява някои от техните фондове. Докато управлява своя и някои от фондовете на Dreyfus, Дръкънмилър постига средно по 40% възвръщаемост за 3 месеца, което е изключително постижение.  През 1988 г. Стенли започва работа в Soros Fund Management, където е шеф стратег до 2000 година, като едновременно ръководи и своя Duquesne. През 1992 г. Стенли Дрънкънмилър прави 1 милиард долара, като заедно със Сорос залагат срещу британския паунд.  През 2000 г., Дръкънмилър напуска Soros Fund Management и се отдава на своя фонд, като от създаването си фондът отчита една-единствена година на загуба - 2010, а средната възвръщаемост е 30% годишно. През 2010 г. Дръкънмилър обявява, че закрива своя 12- милиарден фонд Duquesne Capital, защото е разочарован, че не е могъл да донесе възвръщаемост на своите клиенти. Стенли е известен също с множеството дарения, които прави през живота си, като едно от тях е дарение от 36,5 млн. долара за реконструиране на научния факултет в Боудуин.  ", "date": "2018.10.03", "title": "Партньор на Сорос: Задава се три пъти по-мощна световна криза "}
{"url": "http://epicenter.bg/article/-Deyvid-Mozer-/164934/11/0", "text": "    Правилно, за първи път дойдох в Китай през 1987 г., точно тук в Пекинския университет. Участвах в студентски обмен, като в същото превеждах една книга. Тогава започнах да изучавам културата и езика, което правя и до днес. До голяма степен на това посветих живота си.    - Разликите са огромни, особено в икономиката и инфраструктурата. От слаборазвита страна, за близо 40 години, Китай направи мащабни реформи, за да достигне до позиция на втора икономическа сила в света. Освен това, през 80-те години много ясно личеше, че страната се бори за идентичност, страда от различни комплекси и трудно се вписва в международния ред. Унижението на китайската нация от чуждите сили през вековете оказваше силно влияние върху самочувствието на хората и това се усещаше. Китай беше в процес на трансформация и следваше съветът на Дън Сяопин: „Крий истинските си намерения, докато назрее подходящият момент“. Днес това укрепване е факт и Китай се налага икономически, политически и културно.     Пекинският университет е първият „западен“ университет в Китай от гледна точка на облик и структура. Създаден е през 1898 г,, но през годините многократно е реформиран. В началото на 20-ти век, университетът е бил основен център на интелектуалния живот и науката. Също така, тук възниква „Движението от 4-ти май“ – кампания за модернизация на обществото, която отхвърля старото и предлага западния модел за развитие във всяка област.   Оттогава, Пекинският университет е притегателен център за интелектуалния елит. Много от големите имена в китайската наука и политика са преподавали или учили тук. Сред тях са Мао Дзедун, Ли Дажао, Ху Шъ, Бъртранд Ръсел и други. В днешни дни, възпитаник на университета е премиерът Ли Къцян. Университетът е на първо място по качество на образованието в Китай и е сред най-авторитетните в Азия. Студентите трябва да знаят това и да бъдат горди, че вървят по стъпките на гиганти.     От една страна, Китай е изключително плодородна почва за изследователи на културата и историята. Въпреки големия интерес, все още липсват мащабни изследвания в някои конкретни ниши, особено на езика. През вековете, Китай до голяма степен напредва самостоятелно, без особено влияние от Западния свят. Благодарение на това, тук са запазени уникални културни и философски традиции, които го различават от останалите страни. В някои отношения, разликите са толкова съществени, че Китай е разбиран погрешно. Животът тук поставя на изпитание всички наши разбирания за това какво е култура, политика и общество, как функционира семейството, какво сплотява социума. Това е вълнуващо. Студентите, които идват тук за една или две години си тръгват напълно променени, най-вече във вижданията им за живота.   От друга страна, Китай е важен геополитически фактор. Навлязохме в време, в което той влияе на всеки регион. Нуждаем се от хора, които разбират страната и психиката, за да улесняват сътрудничеството. Съвсем скоро, Китай ще може да влияе на процесите едностранно. Трябва да възпитаваме млади хора, които умеят да водят диалог и да създават партньорства на всички нива. Само така ще сме сигурни, че възходът на Китай ще бъде от полза за всички.   Това е една от основните ни цели. Що се касае до политиката и икономиката, стараем се да ги запознаваме с различни гледни точки, за да са в състояние да градят сътрудничество в перспектива. Важно значение има обективността. За съжаление, някои медии на Запад създават погрешно впечатление за Китай и целите му в политически и икономически план. Същото е и в академичната общност.   Противопоставяме се на това и вярваме, че студентите ни ще успеят да променят нагласите и да дадат възможност на света да чува истината. Само така ще създадем продуктивни отношения с Китай. Независимо в какъв план, ако не разбираш отсрещната страна, не можеш да си сътрудничиш.   Отделяме много време за оценка на кандидатите. Това е важно за нас, тъй като всяка година интересът нараства. Получаваме отлични кандидатури от всички точки на света, които трябва да класираме по различни критерии. От значение е профилът на студентът – занимавал ли се е с Китай, в коя страна се намира и т.н. Определено държим да приемаме студенти от всички региони.   Към момента, повечето ни студенти са от Европа или Америка, тъй като броят на кандидатите там е по-голям. В бъдеще целим да приемаме повече студенти от Африка и Латинска Америка. Разбира се, приоритет е да увеличим и студентите от България.   Повечето от тях имат отличен успех, талант и обществена ангажираност. Летвата е много висока. Въпреки това, лидерството и високият успех не са всичко. Всъщност, мнозинството от кандидатите са такива. Търсим хора, които да дойдат тук и по някакъв начин да променят научното поле, в което се развиват.   От друга страна, търсим студенти, за които академията ще се окаже решаваща при реализация на техните планове. С други думи, ще им даде шанс да постигнат нещо, което не биха постигнали в други условия. Точно за това не изискваме от студентите да владеят китайски език. Разбира се, някои от тях имат познания. 20 % от целия ни випуск са китайски студенти, но имаме и такива, които започват от нулата.    Отворени сме за хора, които показват креативност, вдъхновение и честно казано страст към това, с което се занимават. Трудно е да се определи, но го разпознаваш, щом го видиш. Интересуваме се от кандидати, които имат нетрадиционни идеи и подходи и работят между няколко дисциплини. Не знаем какво ще стане, когато дойдат в академията.   Прилича на химически експеримент. Приемаме хора с различни интереси, приоритети и цели, поставяме ги на едно място и следим какво ще се случи. Светът се променя с огромна скорост и се нуждаем личности, които да се адаптират и да намират решения на проблемите в бъдеще.   Следим къде се насочват студентите след завършване на академията. Друг важен елемент е доколко партнират помежду си, как времето, прекарано заедно се отразява на кариерата и успеха им. Разбира се, академията съществува от четири години и тепърва започваме да следим този процес.   В близко бъдеще, искаме да постигнем по-голяма представителност и да увеличим броя студенти от някои страни и региони. Добър пример е Африка, където потенциалът е огромен, но все още интересът нисък. Друг приоритет е да приемаме повече личности с хуманитарен профил. Засега привличаме студенти с интереси в търговията, дипломацията и финансите, но Пекинският университет е най-силен в хуманитарните дисциплини – той води се Харвард, а не MIT на Китай. Университетът има сериозен ресурс в направления като философия, религия и изкуства, които се опитваме да оползвотворим.   В перспектива, целим да изградим по-силнии връзки между „Йенчинг“ и останалите академични структури. Смятаме, че синергията между академията и НПО сектора е полезна за всички. Разбира се, бихме желали да установим отношения с повече световни университети. Последно, но не по значение е да увеличим капацитета на академията да подпомага студентите в търсенето на стажове и други възможности в Китай.   Разбира се, целим да изграждаме личности, които да създават изцяло нови академични и професионални пространства.   - Посланието ми е следното: бъдещето ви може да не е в Китай, но Китай ще бъде във вашето бъдеще. Дори да не посветите кариерата си на Китай, ще имате отношения с тази страна, с каквото и да се занимавате. България има традиционно приятелство и добри дипломатически връзки с Китай, откакто признава КНР през 1949 г. Перспективата за сътрудничество по различни проекти е сериозна, особено в контекста на „Един пояс, един път“.   Като наши студенти, получавате пълна стипендия за обучение, която включва годишни такси, пътуване и настаняване в Пекинския университет. Имате достъп до една чудесна среда, в която да развивате себе си и създавате отношения за цял живот. Шансът е налице, от вас зависи да се възползвате.", "date": "2018.10.03", "title": " Дейвид Мозер: Пекинският университет е притегателен център за интелектуалния елит"}
{"url": "http://epicenter.bg/article/V-BSP-se-karali--A-da-slushkat-i-papkat-li--/164984/11/0", "text": "На 29 септември на „Позитано“ 20 имаше заседание на Националния съвет на БСП.  - колеги журналисти в изданията си и депутати от управляващото мнозинство в кулоарите на парламента. , който, коментирайки идеята на левицата да внесе вот на недоверие по темата \"здравеопазване\" в някое ТВ студио, да не обясни на гражданството, че с вота Корнелия Нинова искала да отвлече вниманието от разнобоя в собствената й партия.   Да не би социалистическата партия да е взела властта, без никой да е разбрал? В този случай интересът към това кой какво казал, рекъл и отговорил на пленума й би бил напълно оправдан.  Но не е така.  Напълно нормално за една партия. Националните партийни съвети са точно за това – там да се кове партийната политика. Който не вярва, да погледне на запад –    Някога, през юни 2001 г., на първото заседание на парламентарната група на НДСВ, лидерът на партията Симеон Сакскобургготски даде следния съвет на своите:  Не го послушаха, защото НДСВ се състоеше от хора активни, с ярка позиция и самочувствие, които, макар и обединени в обща политическа организация, не приемаха да ги командват. Дори царя.    И в СДС по онова време много – много не си мълчаха, нищо че викаха на лидера си Иван Костов Командира. „  какво ще помислят в останалите партии. В началото на промените в сините редици вреше и кипеше, беше времето на \"сините мравки\". Имаше хора, които защитаваха възгледите си дори с цената на напускане на партията. И в сегашната десница не е по-различно.  , изригна цялото насъбрало се недоволство от налаганата десетилетия тишина.  Затова на всеки пленум има спорове. Политиката на лидера, както и да се казва той, не се приема с мълчаливо съгласие.   Ако някой от Националния съвет мисли, че председателят греши, защо да не му го каже? И къде е най-редно да го каже? Не е ли заседанието на пленума именно това място ?   За Истанбулската конвенция. За отношението към премиера на Унгария Виктор Орбан и политиката на Вишеградците въобще. Повечето партии от семейството на ПЕС не споделят тази линия. И в БСП има хора, които не я споделят. Да мълчат ли? Ако мълчат, това ще означава ли, че са променили мнението си? Едва ли! По-скоро би означавало, или че им е все едно, или че не искат да разсърдят лидера. И в двата случая имат наум нещо, което едва ли е свързано с общото благо.   Всъщност кой е лидерът във всяка една партия? Не е ли това човекът, начело на оперативното ръководство? Оперативното ръководство пише проектите на партийните документи, които после националният съвет обсъжда. Затова най-естественото нещо е по тях да се спори и в спора да се родят решенията.   В БСП често спорят и най-острите критики идват точно от вътрешнопартийните среди. Най-пресният случай е \"Визия за България\". Затова и Нинова говори за нея като за проект, защото споровете и вътре в партията продължават.  Да не би да бяха политическите опоненти на социалистите? Не, думите са на главния редактор на \"Дума\" Стефан Продев и са изречени на заседание на пленума. А за самата \"Дума\" на \"Позитано\" 20 се спори има-няма на всеки пет години.     А от какви партии имат нужда българските граждани? Едва ли от такива, в които всички мълчат, слушкат и папкат.   Ето, най-голямата управляваща партия подхвана здравната реформа. Похвално, всеки който е опирал до здравеопазването, ще ги поздрави за куража. Министър Кирил Ананиев предложи два варианта. Обсъждат ги бивши министри на здравеопазването, представители на пациентски организации, синдикалисти, застрахователи. Само че те ли ще ги гласуват? Не, ще ги гласуват народните представители. Какво мислят в БСП обществото вече разбра – цял вот на недоверие внесоха по темата. Естествено, основните гласове „за“ се очаква да дойдат от партиите във властта.   Поотделно за двата варианта, защото няма как да са съгласни и с двата. Ето, неотдавна имаше сбирка на ГЕРБ-София, на която бе и зам.-председателят на партията Цветан Цветанов. Какво разбра обществото от нея?  Никой ли не е попитал за реформата в здравеопазването, например? Или за смените на министри? По повод акцията на червените да обикалят страната Цветанов се пошегува, че се запознавали с електората. Те в ГЕРБ редовно се срещали с хората.  За лекарите без заплати и фалиращите болници? И за пътищата ли никой не пита?   Може и да са попитали, но това в медиите не излиза. За разлика от БСП. Когато БСП, СДС или НДСВ управляваха, това не беше така. Намираха се хора, които не цепеха басма нито на Царя, нито на Командира.   Когато БСП управляваше нямаше по-силна критика към водената политика от тази на заседанията на Националните съвети. „На такава политика не ръкопляскат!“, изрече покойният Николай Добрев в лицето на премиера и лидер на БСП Жан Виденов на драматичния 42-я конгрес на БСП.   Или трябва да чакаме един ден ГЕРБ да падне от власт, за да каже някой на министър-председателя: „На такава политика не ръкопляскат!“ Все едно дали за пътищата или за здравеопазването.   При това не само за социалистическата партия ще е зле, за цялото общество. Защото ГЕРБ е един, няма нужда от още един – червен.   И накрая, демокрацията е точно това - всяко мнение, дори ексцентричното, да може да се чуе. И всяко предложение, дори перфектното, да бъде подложено на критичен оглед. За да стане още по-добро за благото на всички.    ", "date": "2018.10.03", "title": "В БСП се карали! А да слушкат и папкат ли? "}
{"url": "http://epicenter.bg/article/Svetlana-Sharenkova-Targat-za-samoletite---sastezanie-s-edin-kon/164998/11/0", "text": "    Офертите за нови изтребители за българската бойна авиация са факт – четири предложения от три държави: две от САЩ за Ф-16 и Ф-18, от Швеция за „Грипен” и от Италия за употребявани „Юрофайтър”.   И когато сложната материя на огромните по обем поръчки би трябвало безпристрастно, спокойно и без натиск да се обсъжда от комисия от компетентни лица, на сцената се появи премиерът Бойко Борисов.   В типичен стил между откриването на ремонтирана спортна зала и обещанието за нов стадион той зачеркна една от офертите – тази на италианците. Мотивът на пръв поглед е добронамерен – самолетите да са нови, а пилотите от Граф Игнатиево да са спокойни, когато свалят найлона от седалките...   И обществената поръчка отиде на кино! Подобна политическа, груба намеса не се случва за първи път. Това стана и преди година и половина, когато служебното правителство определи за фаворит предложението на шведската компания „Грипен”. Тогава в средите на атлантическите ястреби се разигра истинска истерия, около която се родиха същински бисери – противоконституционна комисия, чиято цел бе да разследва и дискредитира държавния глава, абсурдни твърдения, че с шведски изтребители сме ставали зависими от… Русия, че и при самолетите било като при колите – тези на старо били по-хубави (тогавашната оферта беше именно за Ф-16 втора и даже трета ръка).   И въпреки че сега Швеция даде гаранции за дългогодишна поддръжка на „Грипените” (включително  и за създаване на работни места у нас), е явно, че тенденцията на властта е конкурсът за изтребители да стане състезание с един кон: вярно куц, но без съмнение - американски. Че е куц, говорят два факта: Ф-16 вече не се произвеждат (моделът е от началото на 70-те, пуснат от конвейера за пръв път в далечната 1976-а, спрян е през 2010-а), както и че офертата за Ф-18 е проформа (каза го категорично главният секретар на президентството Димитър Стоянов, който е дългогодишен висш офицер от ВВС). Ако това е стремежът на властта и лично на премиера, нека го кажат открито, вместо да разиграват етюди.     Ако българската власт задкулисно саботира офертите на държави - партньори от ЕС, каквито са Италия и Швеция, за да фаворизира третата, то какво доверие ще има в нас Европа?     А какво доверие ще имат българските граждани за това как се харчат техните пари (от изтребители до пътища, саниране, стадиони). Или пък точно тази сделка без правила е била основната тема на дипломатическата активност на премиера при посещението в САЩ и е била парафирана в онези прословути 3 секунди ръкуване с Доналд Тръмп в Ню Йорк?  Вследствие на всичко това бедна България, в която милиони хора пестят даже от храна и отопление, ще стане поредният щедър спонсор на американския военнопромишлен комплекс...    ", "date": "2018.10.03", "title": "Светлана Шаренкова:Търгът за самолетите – състезание с един кон"}
{"url": "http://epicenter.bg/article/Otkriha-9-neregistrirani-krana-za-iztochvane-na-alkohol-vav-vinproma-na-Petya-Slavova--video-/164976/4/0", "text": "Девет нерегистрирани крана за източване на алкохол и междинни продукти са открити във Винпром \"Черноморско злато\" в Поморие, обяви зам.-директорът на Агенция \"Митници\" Юлиан Мирков, предаде БНР. Съоръженията са запечатани.   В село Славянци е открит проблем при измервателен уред, през който протича течност, но отчетът за количеството не постъпва в митниците.   В останалите четири обекта, които вече са проверени, имат малки нарушения и ще получат административни санкции.   \"Това е в разрез с разпоредбите. Крановете са поставени без одобрението на митническите органи. В технологичните схеми, които са налични в Агенция \"Митници\", те не съществуват. В представените от самия склад схеми също не присъстват тези кранове\", допълни Мирков.   В надзорния съвет на винпрома „Черноморско злато“ са банкера Петя Славова, собственик на \"Инвестбанк\", дъщеря ѝ Жени чрез компанията си \"Грейн Нюз\" и Ивайло Василев чрез своята фирма \"Чалис\". Петя Славова и Ивайло Василев са акционери във \"Феста Холдинг\" според данни на сайта на дружеството. Една от обявените дейности на дружеството е винопроизводство.", "date": "2018.10.03", "title": "Откриха 9 нерегистрирани крана за източване на алкохол във винпрома на Петя Славова (видео)"}
{"url": "http://epicenter.bg/article/Anglichani-i-kitaytsi-sa-parvite-kandidati-za-kontsesiyata-na-letishte-Sofiya-/164994/4/0", "text": "Първата фирма, която заяви официално своето намерение да кандидатства за концесията на летище \"София\", е британският летищен оператор Manchester Airport Group. Дружеството участва заедно със своя партньор в лицето на китайската държавна компания Beijing Construction Engineering Group. Това стана ясно днес на пресконференция днес в столицата, предаде Канал 3.  Към момента Manchester Airport Group (MAG) оперира 3 летища във Великобритания - Манчестър, Лондон Станстед и Ийст Мидландс, които обслужват общо 60 милиона пътници годишно по над 270 дестинации и 70 авиокомпании.  Партньорът им за българската концесия Beijing Construction Engineering Group (BCEG) е в топ 250 на глобалните строителни изпълнители. Един от основните проекти на BCEG е летището Даксин в Пекин.  \"София е градът с най-големи неразвити потенциални възможности.\"  Това заяви изпълнителният директор на групата Андрю Харисън по време на пресконференцията. По думите му компанията няма други интереси в региона, освен да спечели концесията за българското летище, което гарантирало желанието ѝ да го развива.  Изказването на Харисън идва в контекста на процедурата за концесия на летището в Белград, в която MAG \"се е отказала да участва\".  Харисън посочи, че за 5 години управление трафикът на лондонското летище Станстед е нараснал с 45%, а този в Манчестър - с 35%. Той не се ангажира с планове за софийското летище, но открои три основни причини да искат да инвестират у нас.    Туризмът расте и София е \"перла в короната\" по това отношение.  Отличното географското местоположение на столицата, което й отрежда близост до Изтока.  По думите му софийското летище не трябва да стои в сянката на турското в Истанбул, а напротив - да развие собствена мрежа за директни полети.  Възможността за инвестиции и възвращаемост на самото летище.  От компанията обаче отказаха да споделят конкретни планове за развитие на аерогарата. По думите на Чарли Хорниш, главен изпълнителен директор на компанията, софийското летище няма нужда в скоро време от трета писта, както и от трети терминал.  Корниш е на мнение, че Летище София не трябва да бъде сателитно на Истанбул или която и да е друга аерогара, а трябва да се превърне в летищен център на Балканите.  „Разглеждаме плановете за концесия в дългосрочна перспектива, Летище София ще има нужда от нов терминал в близките години“, посочи Корниш.  По думите му търговските условия на концесията са подобни на тези, които съществуват по света. Корниш напомни, че софийското летище се конкурира с тези на Балканите и Турция и обяви: \"Тук ще сме за дълго време и поемаме отговорността да сме стабилен летищен оператор. Искаме да разширим Летище София до глобален мащаб като работим с локални партньори“.  Ксинг Ян, управляващ директор на BCEG, потвърди, че приносът освен с китайски инвестиции ще е с експертиза като основен доставчик. Той обясни, че разглежда предложението за участие в процедурата за Летище София като продължение на меморандума за разбирателство между Китай и България и като част от от Инициативата „Един пояс, един път“.  „Проектът представлява истинска възможност за нас да проучваме и за в бъдеще съвместни инфраструктурни възможности“, каза Ксинг Ян.  Концесията ще бъде за 35 години, а общата й себестойност се оценява на близо 3.9 милиарда евро.  Едно от условията по нея е бъдещият концесионер да инвестира общо 600 милиона евро, а от MAG споменаха именно такава цифра планирани капиталовложения. На въпрос каква конкуренция очакват за концесията, от оператора посочиха, че интерес има от Турция, Франция и Германия.  ", "date": "2018.10.03", "title": "Англичани и китайци са първите кандидати за концесията на летище София "}
{"url": "http://epicenter.bg/article/Prokuraturata-e-naznachila-oshte-5-ekspertizi-i-e-razpitala-15-dushi-za-katastrofata-kray-Svoge/164935/3/0", "text": ". Това съобщиха от пресцентъра на Прокуратура на Република България.   На 04 септември 2018 г. Пресцентърът на Прокуратурата на Република България представи информация за осъществените до този момент действия по разследването на тежкото произшествие на пътя Своге – София. Разследването е възложено от главния прокурор на Националната следствена служба, под ръководството на екип от прокурори от Софийска окръжна прокуратура. За времето от 05 септември 2018 г. до сега, по делото е извършено следното:     - Два допълнителни огледа на местопроизшествието, като са иззети сравнителни образци от поставената еластична ограда (мантинела);   - Повторен оглед на автобуса - във връзка с изготвяне заключението на назначената експертиза за установяване на техническото му състояние;   - Три огледа на веществени доказателства - допълнителни огледи на двата леки автомобила, участвали в произшествието, както и детайлен оглед на иззетите части от еластичната ограда (мантинела).     В качеството на свидетели са разпитани още 15 лица, сред които служители на дружествата, участвали в строителството на пътния участък, включително и изпълнителния директор и председателя на Надзорния съвет на „Трейс Груп Холд“ АД и ръководителя на лаборатория „Пътно строителство – Трейс“. Разпитани са също служители на АПИ, имащи отношение към изпълнението на проекта и директора на ОПУ.   Показания са дали петима пострадали от произшествието и трима свидетели, оказали помощ на пострадали лица.       - Техническа експертиза, възложена на специализирана лаборатория - на иззетите сравнителните образци от асфалтова настилка за установяване дали асфалтовата смес от иззетите проби (изрезки) отговаря на утвърдената рецепта за изготвянето ѝ и на БДС за тежко и много тежко движение. Експертизата ще даде отговор и на въпроса, дали едрозърнестия минерален материал, вложен в асфалтовата смес, по устойчивост на ускорено полиране отговаря на действащия стандарт;   - Техническа експертиза на иззетите части (сравнителни образци) от поставената в района предпазна еластична ограда (мантинела) - на това, дали тя съответства на установените стандарти като материал, дебелина, закрепване и други показатели. Изследването е възложено на Института по металознание към БАН.   - Физико-химическа експертиза за определяне на химичния и морфологичния състав на иззети сравнителни образци от боя от мантинелата на мястото на произшествието. Възложена е на НИК – МВР.   - Съдебно-оценителна експертиза на МПС, участници в ПТП, възложена на вещи лица авто- експерти.   - Строително-техническа експертиза (пътно строителство), която следва да даде заключение относно спазването на технически правила и норми при изготвянето на проекта и при изпълнението на обекта (пътя) в участъка на ПТП. Заключението ще бъде изготвено от експерт, притежаващ специалност в областта на пътното строителство.     Изискани и приобщени са редица нови документи, относими към предмета на разследването от: АПИ, „Трейс груп Холд“ АД, Български институт по стандартизация, лечебни заведения (по повод проведено лечение на пострадалите от произшествието), „Мотт Мак Доналд България“ ООД (във връзка с делегирани от възложителя по договора права и задължения и уточняване обхвата на консултантските услуги).    ", "date": "2018.10.03", "title": "Прокуратурата е назначила още 5 експертизи и е разпитала 15 души за катастрофата край Своге"}
{"url": "http://epicenter.bg/article/Piyan-sofiyanets-pregazi-11-godishno-momiche-vav-Vrachansko--deteto-e-v-koma/164940/3/0", "text": "Момиче на 11-години е в тежко състояние, след като бе блъснато от пиян шофьор в село Търнак, област Враца, вчера.   На 02.10.2018г., около 19.50 ч. на кръстовище в село Търнак, лек автомобил \"Нисан Х-Трейл\", управляван от 59-годишен мъж от гр. София, блъснал 11-годишно момиче от същото село. Детето е транспортирано до ЦСМП - Б.Слатина и след извършен първоначален медицински преглед е транспортирано за лечение в МБАЛ-гр.Плевен, съобщават от ОДМВР-Враца.   Пробата за алкохол на водача е положителна -1,48 промила. Мъжът е задържан в РУ Бяла Слатина. Образувано е досъдебно производство.   Детето е изпаднало в кома, като е с тежки наранявания по главата и гръдния кош, предава \"Нова телевизия\".  ", "date": "2018.10.03", "title": "Пиян софиянец прегази 11-годишно момиче във Врачанско, детето е в кома"}
{"url": "http://epicenter.bg/article/Spetsprokuraturata-predade-na-sad-prokuror-za-zloupotreba-sas-sluzhebno-polozhenie-i-lazhesvidetelstvane/164959/3/0", "text": "Специализираната прокуратура внесе в Специализирания наказателен съд обвинителен акт срещу прокурор от Окръжна прокуратура – Добрич за извършване на две престъпления. Това съобщиха от пресцентъра на Специализираната прокуратура.  Първото е за това, че на 30 юни 2012 г, като длъжностно лице, тя използвала служебното си положение (представяйки се като прокурор пред служители в Първо РУ „Полиция“ - Добрич), за да преустанови започнала проверка на съпруга й, спрян от полицаите във видимо нетрезво състояние.  Мъжът отказал на служителите на МВР проверка за алкохол, оказало се, че няма и необходимите документи в себе си – легитимирал се единствено с международен паспорт. След негово обаждане по телефона на мястото пристигнала съпругата му. Представила се със служебното си качество и попитала дали може да направи нещо, за да няма последствия за съпруга. Носела и документите му.  След повторна покана от полицаите за алкохолна проверка с дрегер, мъжът станал агресивен, хванал единия от полицаите за ръката, нанесъл му удар с юмрук в гърдите, отправял заплахи и обиди. Наложило се идването на втори полицейски екип, след което бил задържан с белезници и отведен в Районното управление.  В хода на образуваното досъдебно производство по случая, по свое желание (макар да не е длъжна да свидетелства за член от семейството) съпругата на три пъти дала лъжливи показания като свидетел пред разследващи и съдебни органи в Добрич, Варна и Разград. Започналото в Добрич разследване по него продължило в Разград заради служебното положение на съпругата.  Досъдебното производство срещу прокурорката от Окръжна прокуратура - Добрич е образувано през 2015 г. в Софийска градска прокуратура и приключва с обвинителен акт. Съгласно новите компетенции за разследване на магистрати, делото е изпратено в Специализираната прокуратура.  Предстои Специализираният наказателен съд да насрочи разпоредително заседание.  ", "date": "2018.10.03", "title": "Спецпрокуратурата предаде на съд прокурор за злоупотреба със служебно положение и лъжесвидетелстване"}
{"url": "http://epicenter.bg/article/Sadat-otmeni--zapechatvaneto-quot--na-hotel--quot-Marinela-quot-/164963/3/0", "text": "С определение от 01.10.2018г. Административен съд – София град отмени наложената от НАП мярка „запечатване“ на хотел Маринела. Всички обекти в хотела работят без ограничения, съобщиха от Виктория груп, предаде БНТ.   Хотелът може да бъде резервиран, чрез глобалните и локални канали за резервиране на хотелско настаняване, както и чрез уебстраницата на Хотел Маринела София и директните телефони за резервации. В сила остават групови и корпоративни договорки за настаняване, както и договори за организиране на мероприятия.   Съгласно мотивите в определението на Административен съд – София град, изложените от органите на НАП мотиви за „запечатването“ на хотела са абстрактни и не представляват основания за предварителното изпълнение на ПАМ „запечатване на обекта“.   Съдът посочва още, че от издадената от органите на НАП заповед не става ясно „…как несъхранявайки свидетелство за регистрация на ИАСУТД в обекта „търговецът е създал пречки пред контролните органи да извършват цялостна проверка за установяване и проследяване правилното и законосъобразно регистриране и отчитане на осъществените продажби за съответния период“, който период изобщо не е бил уточнен, допълнително се пояснява в акта на съда, съобщават от Виктория груп.   След постановяване на определението на съда, органите на НАП са задължени незабавно да премахнат всички съобщения за запечатване на обекта.", "date": "2018.10.03", "title": "Съдът отмени „запечатването\" на хотел \"Маринела\""}
{"url": "http://epicenter.bg/article/Emiliya-Rusinova-ottegli-kandidaturata-si-za-shef-na-Apelativnata-spetsprokuratura/164967/3/0", "text": "Един от двамата кандидати за нов ръководител на Апелативната специализирана прокуратура се оттегли от надпреварата.    На 2 октомври ръководителят на Софийска градска прокуратура Емилия Русинова е оттеглила кандидатурата си за ръководител на по причини от личен характер,  предаде Канал 3.   В момента изслушват Бойко Атанасов, който остава единствен кандидат.   Още преди две седмици бе отложен изборът за нов ръководител на Апелативната спецпрокуратура след молба на Русинова, като мотивът ѝ бе заболяване. Сега тя вече окончателно се оттегля.   Апелативната специализирана прокуратура остана без ръководител, след като през март Даниела Попова изненадващо подаде оставка.  ", "date": "2018.10.03", "title": "Емилия Русинова оттегли кандидатурата си за шеф на Апелативната спецпрокуратура"}
{"url": "http://epicenter.bg/article/Valentin-Radev--Kakvo-da-sazhalyavam--Mozheshe-da-dovarshim-nyakoi-protsesi-v-MVR--VIDEO--/164969/3/0", "text": "Какво да съжалявам? Човек в положението ми - направил нещо, но те спират по средата на пътя или там, където не искаш. Можехме да довършим някои процеси - но иначе не съжалявам. Това заяви в предаването \"Денят на живо\" по Канал 3 бившият вътрешен министър Валентин Радев, сега редови депутат от ПГ на ГЕРБ.  \"Получих уникален опит, познавам всички вътрешни министри в Европа, с някои сме приятели. В България трябва да погледнем в целия сектор сигурност, но като депутат нямах този опит. Някои баланси трябва да се намерят\", добави Валентин Радев.  Той смята, че при престоя си начело на МВР едва ли е успял да види всички неща в системата. \"Видях основните проблеми, видях, че това е най-големият работодател в страната - 50 000 души. Като я видях тази система, разбрах, че тя сама не може да се реформира, занимава се с неща, които не са нейна отговорност. При ПТП и други министерства да поемат отговорността - и го направихме\", отчете още Радев.  Той се спря по-подробно за ПТП-то с участието на бащата на президента Румен Радев в Харманли. \"Аз лично бях там. В петък научихме, на мен премиерът ми го каза\", разказа Валентин Радев. \"Намерихме, защо не е стигнало до нас - отчетено е като малко ПТП, без тежки наранявания и не стига до нас. Има политически оттенък, не го е преценил шефът на ОДМВР в Хасково.  Но тук е забъркан родител на нашия президент и ние оставаме неподготвени. С едно изречение - тези хора, които бяха там, вместо да му изпишат вежди, му извадиха очи на президента. На всеки може да се случи това, не само на президента\", каза Валентин Радев.  По думите му неговото присъствие в почивния ден на мястото на инцидента е било наложително \"за да бъдат спазени всички процедури, това бе една от задачите ми, и само исках обективност. Трябваше да обявят за виновни и двамата (участници в ПТП-то), и други грешки са направени там - дори да има пешеходец там, не може да го удряш\", продължи той.  Уволнението на виновния полицай не е политическо, категоричен бе Валентин Радев. \"Със сигурност работата не е свършена като хората, затова е наказан този полицай. Доказано е, че е направил грубо нарушение, не е питал нито един свидетел. След като не го е направил, кадрите можеше да ги види. Каква намеса на политиката? Във всички случаи така реагираме. Не може да научаваме за това по този начин и така да обърнат нещата по този начин - че е виновен само човекът с триколката\", отбеляза бившият шеф на МВР.  По въпроса за битовата престъпност и лозунга \"Полицай във всяко населено място\", Валентин Радев уточни, че той не е негов. \"Обещанието в програмата на ГЕРБ е с 1000 служители повече - казах им, да го слагат в сайта, че полицаите и жандармеристите са с 1000 повече. От това съм доволен и това съм го изпълним. Това е написано в програмата ни\", припомни той.  Валентин Радев разкри, че премиерът Бойко Борисов е искал от него да мотивира и защити всяко свое действие в системата на МВР. \"Премиерът може би някои неща не е харесвал - той е от системата, много милее за тях, за всяко нещо буквално трепереше за тях. Казах - мога да го направя, тази система може да бъде отпимизирана. Той (премиерът) каза - \"добре, но искам от вас приходната част\". И той даде над 200 милиона лв., които са вкарани в МВР. И им казах - ето, сега хората искат резултати. За дрогата Европа ни хвали, пазим добре границата, много други неща направихме, свързани с мотивацията на всеки един служител\", добави Валентин Радев.  ", "date": "2018.10.03", "title": "Валентин Радев: Какво да съжалявам? Можеше да довършим някои процеси в МВР (ВИДЕО) "}
{"url": "http://epicenter.bg/article/Shofyor-bez-knizhka-ubi-peshehodets-i-izbyaga/164970/3/0", "text": "54-годишен мъж от Долни чифлик загина, след като бе блъснат от лека кола в центъра на село Детелина. Инцидентът е станал тази нощ, съобщиха от полицията.   След инцидента на място е пристигнал медицински екип, който констатирал смъртта на 54-годишния мъж. На около 200 метра в посока ромската махала в селото е открит автомобил „Форд“ с деформации от пътно-транспортно произшествие и без регистрационни номера. Водачът на катастрофиралата кола е открит и задържан по-късно, тъй като е избягал от местопроизшествието, уточниха от Окръжната прокуратура във Варна, съобщи Дарик.   Водачът, причинил катастрофата, е 33-годишният Михаил М., който се оказал неправоспособен. Окръжната прокуратура във Варна ще го привлече като обвиняем и ще го задържи за срок до 72 часа. Престъплението се наказва с лишаване от свобода от 3 до 15 години.   Окръжната прокуратура във Варна ще внесе и искане във Варненския окръжен съд за вземане мярка за неотклонение „Задържане под стража“ на неправоспособния Михаил М. до изтичане на срока на предварителното задържане.   Около 21:40 часа снощи млад шофьор уби пешеходец на пътя между село Краище и град Белица. 42-годишният мъж от село Орцево, община Белица, се движел отдясно на пътното платно по посока на движение на автомобилите, когато лек автомобил „Мерцедес“, шофиран от 21-годишен водач от Краище. Пешеходецът е загинал на място. Пробата за алкохол на водача е отрицателна. ", "date": "2018.10.03", "title": "Шофьор без книжка уби пешеходец и избяга"}
{"url": "http://epicenter.bg/article/Ranitsa-s-detski-igrachki-vdigna-na-krak-politsiyata-v-Sofiya/164982/3/0", "text": "За около два часа полицията бе отцепила част от пространството около паметника на \"Цар Освободител\" в центъра на София заради изоставена раница.   На място бяха изпратени екипи на СДВР, съобщи БНР.   При проверката в раницата са намерени детски играчки и преди минути движението в района бе възстановено.   Багажът беше открит около 14.10 часа пред хотел в района.", "date": "2018.10.03", "title": "Изоставена раница вдигна на крак полицията в София"}
{"url": "http://epicenter.bg/article/Spetsprokuraturata-vnese-v-sada-pretsizirani-obvineniya-sreshtu-Dyankov--Prokopiev-i-Traykov-/164986/3/0", "text": " Това съобщиха от пресцентъра на Прокуратурата на Република България.  Отстранени са всички посочени от съда неясноти и процесуални нарушения в първоначалния обвинителен акт (изготвен и внесен в СпНС от Софийската градска прокуратура), заради които в края на март 2018 г. делото бе прекратено и върнато по компетентност в Специализираната прокуратура.  Прецизирани са и обвиненията срещу шестимата привлечени към наказателна отговорност лица.   – престъпление по чл. 283а, т.1, вр. чл. 282, ал.2, вр. ал.1, вр. чл.20 ал. 2, вр. ал.1 от НК.  Трима от привлечените - изпълнителният директор на \"Булброкърс\" Радослав Рачев, Петър Василев и Любомир Евстатиев са обвинени за съзнателно нанасяне на щети на чуждо имущество в особено големи размери (чл. 217, ал.4, вр. ал.2, вр. чл. 20 ал. 2, вр. ал. 1).   (чл. 219, ал.4, вр. ал.3, вр. ал. 1 от НК).  Предстои Специализираният наказателен съд да насрочи разпоредително заседание  ", "date": "2018.10.03", "title": "Спецпрокуратурата внесе в съда прецизирани обвинения срещу Дянков, Прокопиев и Трайков "}
{"url": "http://epicenter.bg/article/Ofitsialno--Interpol-izdirva-sina-na-Minyu-Staykov-s-chervena-byuletina/164990/3/0", "text": "официално издирва сина на бизнесмена Миню Стайков – Стайко. Полицейската организация публикува днес на сайта си снимката на 29-годишния мъж.   Той се издирва с червена бюлетина по обвинението му, че е член на престъпна група за данъчни престъпления, пране на пари и нелегално производство на цигари.   Според прокуратурата в бандата влизат Миню Стайков, шуреят му Белун Хазърбасанов, синът на кмета на Карнобат Иван Димитров и други 4-има.   Стайков се издирва по света и у нас от началото на септември, когато от Специализираната прокуратура обявиха, че Миню Стайков е арестуван.", "date": "2018.10.03", "title": "Официално: Интерпол издирва сина на Миню Стайков с червена бюлетина"}
{"url": "http://epicenter.bg/article/Korneliya-Ninova--Neka-vsichki-podkrepim-maykite-na-detsa-s-uvrezhda/164928/2/0", "text": " \"Нека всички подкрепим майките на деца с увреждания. Тяхната мъка няма цвят. Нека покажем на Борисов, че свърши времето, в което можеше с раздаване на милиони да купува послушание\".   Това написа във фейсбук лидерът на БСП Корнелия Нинова. \"Обещаните 150 млн. няма да решат проблемите, без промени в законите. Още през юли ние внесохме закона за личната помощ, изготвен заедно с майките. Два месеца и половина отлежава на бюрото на Караянчева. Досега можеше отдавна да е факт. Когато трябва да уредят някой бизнесмен, законите се приемат за 24 часа. А майките стоят четири месеца в палатките с децата си. Управляващите ги лъжат, разделят ги, противопоставят ги\", пише още тя.   \"Онзи ден на среща с тях една майка сподели, че някои от децата вече не са живи. Помните ли как започна всичко? Отказаха да ги пуснат в парламента на среща с нас, защото носели рекламни материали. Рекламните материали бяха надписите на гърдите им - “системата ни убива\". Нека застанем до тях и им покажем, че няма да го допуснем. Системата може да се промени\", добави още лидерът на БСП.", "date": "2018.10.03", "title": "Корнелия Нинова: Нека всички подкрепим майките на деца с увреждания"}
{"url": "http://epicenter.bg/article/Parvanov--Borisov-i-Radev-shte-zasluzhat-Nobelova-nagrada--ako-zastanat-edin-do-drug/164929/2/0", "text": "  Според него в този случай, трябва да преценим какъв е българският интерес. „Сега е моментът да вземем инициативата.   Нека се върнем към исконното име, с което ние сме признали Македония – Илинденска. Не виждам какво ще накара македонците да отстъпят от тази позиция. Всеки опит да се наложи това, ще доведе до конфликти“, прогнозира Първанов.   „  Няма защо да се бърза със смяна на името. Трябва да мислим какъв е интересът на България и на населението в Македония. Тази страна трябва да влезе в Алианса силна и стабилна“, смята президентът Първанов. Той припомни, че от АБВ не веднъж са настоявали да не оставаме спора за името на Македония само между Скопие и Гърция. Той коментира оценката на Росен Плевнелиев към настоящият президент - Румен Радев , а именно - нула за външната политика. Първанов не се съгласи с нея. „Това не е добър тон. Аз съм бил критичен и към двамата. Нека това да са критики по политики и стратегии, да не си позволяваме да прескачаме границите на добрите човешки отношения.   \"  заяви Първанов и почдерта, че от много време премиер и президент избягват да бъдат на едно и също място.  Дали Радев ще прави партия или не не знам, но определено той се опитва да изпълнява ролята на незаобиколим вътрешнополитически образ.  каза още Първанов.  ", "date": "2018.10.03", "title": "Първанов: Борисов и Радев ще заслужат Нобелова награда, ако застанат един до друг"}
{"url": "http://epicenter.bg/article/Prezidentat-Rumen-Radev-shte-vrachi-otlichiyata--Dzhon-Atanasov--za-2018-godina/164979/2/0", "text": "На 4 октомври от 16.00 часа в Гербовата зала на \"Дондуков\" 2 държавният глава Румен Радев ще връчи 16-ите президентски отличия „Джон Атанасов“ на млади български учени в областта на компютърните науки в четири категории. Това съобщиха от прессекретариата на държавния глава.   - Награда „Джон Атанасов“ – отличието се присъжда за изключителни постижения на български граждани на възраст до 35 години, независимо дали развиват своята научна и изследователска дейност в България или в чужбина.   - Грамоти „Джон Атанасов – ученици и техните преподаватели“, екипни отличия в подкрепа на състезателите ни, постигнали най-високите резултати в международни и национални ученически олимпиади и състезания по информатика и информационни технологии, и на техните преподаватели.   - Грамота „Джон Атанасов – дебютен пробив в компютърните науки“ - отличия за ученици и студенти, постигнали през последната година високи резултати с авторските си проекти.   - Грамота „Джон Атанасов – проект с висок обществен принос“ - отличия за ученици, студенти и млади учени, чиито индивидуални и екипни проекти, дават решения чрез прилагане на компютърни технологии на значими проблеми и предизвикателства в национален и световен мащаб. Наградата „Джон Атанасов“ на Президента на Република България се връчва от 2003 г. насам на изявени в световен мащаб български учени в областта на компютърните науки. Сред лауреатите на високото отличие са настоящи ръководители във водещи изследователски институти и световни компании, които развиват дейност в областта на компютърните науки, включително криптология, компютърна лингвистика, роботика, квантовата информатика.", "date": "2018.10.03", "title": "Президентът Румен Радев ще връчи отличията „Джон Атанасов“ за 2018 година"}
{"url": "http://epicenter.bg/article/Krum-Zarkov--BSP-nyama-da-podkrepi-kandidaturata-na-Krasimir-Vlahov-za-konstitutsionen-sadiya/164981/2/0", "text": "  Това заяви депутатът от БСП Крум Зарков по време на изслушването на кандидата за конституционен съдия от квотата на Народното събрание Красимир Влахов.   ,Според вас парламентът ли е най-високата трибуна? Така ли смятате наистина?'', обърна се Зарков към Красимир Влахов.  ,,Изказването ви г-н Зарков е за пленарната зала, а не за тук'', напомни му председателят на Правната комисия Данаил Кирилов.  ,  Това явно е някаква процесуална тактика с политически оттенък. Спазвайте процедурните правила'', предупреди го Кирилов.  ,,Просто политическият дебат го няма, няма да го има и в парламентарната зала.  , завърши Крум Зарков, явно подчертавайки, че изборът е с предизвестен край и затова няма смисъл от задаване на въпроси. Правната комисия към Народното събрание изслуша кандидат за конституционен съдия Красимир Влахов, който към момента е съдия от ВКС.  , ', каза в увода си Влахов.  ,,Конституционния съд има своето място за гарантиране на правовия ред в държавата, за установяването на баланс. Значимостта на Конституцията се нуждае от ролята на Конституционния съд'', поясни още Влахов.  ,,Република България участва в развитието и изграждането на ЕС още преди приемането ни в Общността, защото Конституционния съд със своята практика се е приобщил към общата европейска правна рамка'', каза той.  ,,Трябва да се разшири достъпа но Конституционното правосъдие. Може да се търси в друга посока, чрез овластяване на институциите. Конституционния съд не бива да се превръща в 4-та инстанция по всякакви правни въпроси, не това е неговата идея'', обяви Влахов.", "date": "2018.10.03", "title": "Крум Зарков: БСП няма да подкрепи кандидатурата на Красимир Влахов за конституционен съдия"}
{"url": "http://epicenter.bg/article/Tsvetanov-uchastva-v-sreshta-na-Upravitelniya-savet-na-Evropol-v-Haga-/164985/2/0", "text": " Цветанов бе поканен на срещата в качеството си на представител на Съвместната група за парламентарен контрол на Европол (СГПК) в УС на Европол, за какъвто бе избран с консенсус на последната среща на Групата в Брюксел на 24 и 25 септември 2018 г. Това съобщиха от пресцентъра на Народното събрание.   В изказването си председателят на Комисията по вътрешна сигурност и обществен ред подчерта, че доброто сътрудничество между СГПК и ръководството на Европол представлява още една възможност за повишаване на легитимността на агенцията, както и за засилване на разбирането и респекта към изключително важната работа, която тя извършва в името на сигурността на европейските граждани.   Двамата проведоха работна среща с участието на изпълнителния директор Катрин де Бол и представители на секретариата на Управителния съвет и на Агенцията. В разговора участва и представител на Европейската комисия, както и номинираният за бъдещ председател на Управителния съвет на Европол.  По време на срещата Катрин де Бол и Прит Паркна изразиха задоволство си от избирането на Цветанов за представител на СГПК в УС на Европол.   ", "date": "2018.10.03", "title": "В Европол са убедени, че богатият професионален опит на Цветанов ще повиши имиджа на Агенцията  "}
{"url": "http://epicenter.bg/article/Yotova--Politikata-za-balgarite-v-chuzhbina-tryabva-da-bade-natsionalen-prioritet/164987/2/0", "text": "Крайно време е политиката за българите в чужбина да бъде национален приоритет. Това посочи вицепрезидентът Илияна Йотова, която е на посещение в Украйна и днес беше в селата Задунаевка, Бабата и Заря, предаде БНР. Бесарабските българи искат страната ни да открие българско училище в Одеса, където децата да учат на родния си език от 1-ви до 11-и клас.   Бедност, липса на пътища, обезлюдяване и недостатъчно млади хора, това са проблемите на българските села в Бесарабия. България трябва ясно да постави пред украинските власти проблема за развитието на този регион, смята вицепрезидентът Илияна Йотова:   \"Аз съм далеч от мисълта всички тези хора да получат български паспорти, защото те имат право, те имат стопроцентов български произход. Не е въпроса обаче да ги обезлюдяваме по този начин. Те искат да останат тук и затова България на всякакви нива трябва да поставя тези въпроси. Трудно Украйна може да бъде равноправен член на ЕС, ако продължава с тази политика, която виждаме в тези краища на страната\", коментира тя.   Освен ясното поставяне на проблемите на българите в Украйна пред властите в Киев, страната ни трябва да има друг тип политика към общностите ни зад граница.   \"Не можем да си останем само на читалищна дейност. В 21-ви век имаме нови изисквания. Повече възможности за общи проекти, за да може да има инвестиции, и то български инвестиции. Защо не една част от тези млади и активни хора да не дойдат да поработят и в България. Има и още един вариант - да включим тези деца в средните професионални училища“, допълни Йотова.", "date": "2018.10.03", "title": "Йотова: Политиката за българите в чужбина трябва да бъде национален приоритет"}
{"url": "http://epicenter.bg/article/Filip-Kirkorov-shte-uchastva-v-estraden-festival-v-SOK-Kamchiya-v-ramkite-na-Dnite-na-Moskva-u-nas/164989/2/0", "text": "Кметът на Варна Иван Портних прие днес делегация, водена от Сергей Черьомин, министър в Правителството на Москва и ръководител на Департамента за външноикономически и международни връзки.   Визитата е част от програмата на Дните на Москва в България, които се провеждат в София, Варна и Плевен. От руска страна в срещата участваха посланикът на Руската федерация у нас Н. Пр. Анатолий Макаров, генералният консул на Руската федерация във Варна Владимир Климанов, зам.-ръководители на департаментите по външноикономически връзки и по култура, депутати от Московската градска дума.    На разговорите присъстваха и областният управител на Варна Стоян Пасев, председателят на Общинския съвет Тодор Балабанов, зам.-кметовете Пейчо Пейчев и Коста Базитов, директори на дирекции в Община Варна.   „Радвам се, че Варна е един от градовете-домакини на Дните на Москва, които се провеждат в България. Проведохме ползотворна среща с нашите гости от Правителството на Москва, вярвам, че ще можем да надграждаме нашите контакти и да развиваме по-активно сътрудничество в сферите на градското развитие, културата, спорта.   Независимо от различните мащаби, нашите градове са изправени пред сходни предизвикателства, затова с интерес бихме проучили опита на Москва в създаването на пешеходни зони, намаляване на автомобилния трафик. Полезни ще бъдат и добрите практики в сферата на образованието, културата, спорта, развитието на библиотеките и социалната активност на възрастните хора“, обяви кметът Иван Портних.   „Чудесно е, че Дните на Москва се организират и във Варна. В този момент се провеждат и в Плевен. Видяхме, какво се случва тук, че много от руските граждани признават България за своя втора родина. Видяхме колко добре са развиват нашите двустранни отношения“, заяви Сергей Черьомин.   „Правителството на Москва, което аз представлявам, е значителен инвеститор в туристическата инфраструктура в СОК Камчия, и занапред това място ще се развива целогодишно. Надявам се, че още много деца и граждани на Русия ще могат да почиват там. СОК Камчия ще бъде развиван не само като място за почивка, но и като център за обучение по руската образователна система“, заяви Сергей Черьомин.    Той допълни, че по време на срещата са били обсъдени възможностите за сътрудничество в областта на здравеопазването, образованието, архитектура. „Надявам се, че положителните промени в политиката, които настъпват, ще доведат до още по-добро развитие на нашите отношения“, допълни той.   Като част от сътрудничеството между двете страни мегазвездата Филип Киркоров ще направи естраден фестивал в Санаторно-оздравителен комплекс \"Камчия\".    \"СОК Камчия ще бъде развиван не само като място за почивка, но и като център за обучение по руската образователна система\", обясни Черьомин.   ", "date": "2018.10.03", "title": "Филип Киркоров ще участва в естраден фестивал в СОК Камчия в рамките на Дните на Москва у нас"}
{"url": "http://epicenter.bg/article/Fandakova--Sanktsii-za-nad-1-milion-leva-mozhe-da-poluchi-firmata--remontirala--quot-Graf-Ignatiev-quot-/164991/2/0", "text": "Над 1 милион лева санкции заради лошо качество на работата може да получи фирмата, която ремонтира улица \"Граф Игнатиев\" в София. Това посочи кметът на София Йорданка Фандъкова, предаде БНР. Столичният кмет допълни още, че ремонтът не е приключил. По договор обектът трябва да е готов до март въпреки поетия ангажимент, че ремонтът ще приключи предсрочно и ще бъде възстановено движението на трамваи до края на месец октомври.   \"Няма да допуснем да бъде приет обект, който е в недобро качество. За лошо качество на фирмата ще бъдат наложени санкции, ако това се окаже така, над 1 милион лева. Ще връщаме изпълнителите, докато не направят нещата, както трябва, а за забавянето също се дължат допълнителни санкции. Към момента аз искам от господин Крусев да прави това, което прави - да бъде на обекта, да следи и да не допуска някой да не си върши добре работата“, коментира Фандъкова.  ", "date": "2018.10.03", "title": "Фандъкова: Санкции за над 1 милион лева може да получи фирмата, ремонтирала \"Граф Игнатиев\""}
{"url": "http://epicenter.bg/article/Rumen-Ovcharov-/164993/2/0", "text": "Като държим ниски цените на енергоресурсите, не помагаме на бедните, а помагаме на богатите, които си отопляват басейните с ток.   Това заяви бившият министър на енергетиката Румен Овчаров в предаването \"Лице в лице\" по БТВ. И подчерта, че цените на газа са пазарни, а не са социална категория.   Овчаров коментира завършилите в Санкт Петербург преговори между \"Булгаргаз\" и \"Газпром експорт\". Постигнати били два анекса. Единият анекс - предоговаряне да има не на 4, а на 2 години. Вторият е свързан с цената, която може да се промени, ако България докаже, че е била ощетена.   Овчаров бе категоричен, че \"с бакалски сметки\" не можем да постигнем по-добра цена на газа в преговорите с руската страна. И обясни защо - за да стане това, трябва да докажем, че сме ощетени. Трудно ще докажем, че сме ощетени, при положение, че у нас газът струва 190 долара за 1000 куб.м, а в Германия е 208, изтъкна той.   \"Така че в сферата на бакалските сметки няма. Другото е политика\", посочи Овчаров. И припомни, че на срещата Борисов - Путин от руската страна е бил поставен въпросът за проваления проект за АЕЦ \"Белене\" и загубите, които е понесла от това руската страна.   Бившият министър отговори и на въпроси, свързани с идеята за сливане между АЕЦ \"Козлодуй\" и ТЕЦ \"Марица - изток\". Овчаров разкритикува тези идеи и предположи, че целта е с печалбата от АЕЦ да се плащат заплатите на енергетиците от ТЕЦ-а, за да няма недоволство преди изборите.   Инвеститорите за АЕЦ \"Белене\" със сигурност са сериозни. Без руснаците, които са главен изпълнител и доставчик на оборудването, не можем да построим централата, припомни Овчаров. Той каза, че е оптимист за построяването на ядрената централа, защото \"кое си требе, оно си сака\". Китайските инвеститори са сериозни, друг е въпросът дали са приемливи за ЕС, каза той. Овчаров коментира и сделката за ЧЕЗ, като посочи, че изглежда, че вече е \"трудно да бъде спряна г-жа Върбакова\".    ", "date": "2018.10.03", "title": "Румен Овчаров: АЕЦ \"Белене\" ще я има. Кое си требе, оно си сака!"}
{"url": "http://epicenter.bg/article/Tsvetanov-i-predsedatelyat-na-holandskata-HDP-Sibrand-Buma-obsadiha-evroizborite-dogodina/164995/2/0", "text": "Председателят на ПГ на ГЕРБ и зам.-председател на партията Цветан Цветанов проведе работна среща в парламента на Холандия със Сибранд Бума - председател на Холандската християндемократическа партия, вторият по големина коалиционен партньор в правителството на министър-председателя от либералната партия Марк Рюте и част от семейството на Европейската народна партия. Това съобщиха от пресцентъра на ГЕРБ.  Двамата обсъдиха политическата ситуация в Европа и взаимно се информираха за случващото се в България и Холандия. Бума и Цветанов обсъдиха процеса по присъединяване на България към Шенген и се обединиха около становището, че е необходимо темата да получи повече политическо внимание. С оглед засилване на парламентарното сътрудничество между двете държави, Цветан Цветанов и Сибранд Бума обсъдиха възможността за посещение в България на делегация от членове на холандския парламент, които са активни по темата сигурност и охрана на външната граница.  По време на разговора Бума поздрави председателя на ПГ на ГЕРБ за избирането му за представител в Управителния съвет на Европол на Съвместната група за парламентарен контрол над дейността на Агенцията. Той отбеляза, че работата на Европол е ключова в подпомагането на националните правоприлагащи власти и затова позицията на Цветанов е особено важна и еволюционна за развитието на Агенцията.  Цветан Цветанов и Сибранд Бума обсъдиха предстоящите европейски избори догодина и конгреса на ЕНП в Хелзинки през ноември тази година. Двамата се обединиха в подкрепата си за кандидатурата на Манфред Вебер за водещ кандидат на ЕНП за председател на Европейската комисия. ГЕРБ и холандските християндемократи вече са изпратили писма в подкрепа на Вебер до председателя на ЕНП Жозеф Дол.  ", "date": "2018.10.03", "title": "Цветанов и председателят на холандската ХДП Сибранд Бума обсъдиха евроизборите догодина"}
