{"url": "http://epicenter.bg/article/Filip-Popov--Podkrepyam-kandidaturata-na-Sotir-Tsatsarov-za-shef-na-KPKONPI-/200938/2/0", "text": "Към настоящия момент нямаме решение относно изборът на Сотир Цацров за шеф на КПКОНПИ. Това съобщи Филип Попов - секретар на ПГ на \"БСП за България\" в предаването \"Офанзива с Любо Огнянов\" на Канал 3.    \"За мен той като юрист и главен прокурор е много добър и е силна кандидатура. Самият модел обаче опорочава цялата прокуратура. Аз лично бих подкрепил Цацаров за шеф на КПКОНПИ. Трябва да има промени в конституцията, за да има промяна за прокурорите\", каза Попов във връзка с предложението на премиера за разкриване на ново звено - независим прокурор, който да разследва и да не докладва на главния прокурор.    \"Ние инициирахме разговора за субсидията, направихме своите разчети и бяхме за намаляването ѝ, но не и пълна отмяна, съобщи Попов.    \"Искаме преизчисляване на всички пенсии, през 2007 г успяхме да го направим, от тогава не са преизчислявани. Държим минималната пенсия да бъде 300 евро, животът поскъпва, пенсиите - не. Макрон например предлага 1000 евро минимална пенсия в момента\", допълни той.  ", "date": "2019.12.07", "title": "Филип Попов: Подкрепям кандидатурата на Сотир Цацаров за шеф на КПКОНПИ "}
{"url": "http://epicenter.bg/article/Borisov--Sazdavame-absolyutno-nezavisim-prokuror--koyto-razsledva-i-ne-dokladva-na-glavniya/200894/2/0", "text": "С изменението, което правим днес,   Това каза премиерът Бойко Борисов по време на извънредно заседание на Министерски съвет, предавано на живо.   „Затова разкриваме това звено. Т  добави още министър-председателят.    Това е предложил правосъдният министър Данаил Кирилов в изпълнение на препоръките на Венецианската комисия. Предлежението бе гласувано днес на извънредно заседание на Министерския съвет.    посочи премиерът.    Правителството обаче бърза да се съобрази с тях, въвеждайки институция на \"независим разследващ главния прокурор\", който ще се избира от същия ВСС, който избира и главния прокурор.  Този \"независиим\" прокурор ще се избира с 2/3 от ВСС, каквито гласове при последния избор получи и новият главен прокурор.  На тези въпроси не бе даден отговор.    Всъщност правилата ще касаят само и единствено главния прокурор, подчерта прремиерът.     който до момента се назначаваше от главния прокурор и беше пряко подчинен на зам.-главния прокурор.   тогава, когато водят разследвания срещу зам.-главните прокурори или срещу главния прокурор.    Това са основните промени, които се предлагат, за да се създаде ред за търсене на наказателна отговорност и подозрение за извършено престъпление от главния прокурор на републиката.    към председателя на Европейската комисия, обобщи премиерът.  „Когато се обсъждаха мониторинговия механизъм за България, изпратих едно писмо до председателя на Европейската комисия (ЕК), с което  . Препоръката беше да се обърнем с промените и предложенията, които имаме към Венецианската комисия“, обясни премиерът.    „Направихме го. Голяма група експерти от Венецианската комисия дойдоха в България, срещаха се с всички, включително и с мен.  , анализ, исторически с препоръки и така, както бях поел ангажимент, с извънредно заседание“, допълни той.   \"   , допълни Борисов.   \"Досега, ако имаше сигнал срещу главния прокурор, негов подчинен го разследваше и му докладваше. Създаваме ново звено – независим прокурор, разследва и не докладва на обвинението, нито в хода на разследването. Той не е зависим от главния прокурор\", обясни няколко пътии премиерът.   . В тази единствена точка днес - проект на решение за одобряване на проект за Закон за допълнение на допълнение на наказателно-процесуалния кодекс, която се надявам да приемем след като Дани Кирилов докладва“, каза още Борисов.   \" . Благодаря на комисията, че ни дава възможност да се съобразим с Конституцията. Вече и съдиите, и прокурорите трябва да се успокоят, да си вършат работата и да не се занимават с партийни дела, за това си има политически партии.    и веднага решението днеска по надлежния ред ще изпратим на заинтересованите комисари и до нея, лично нашето решение. С ангажимента, който имаме ГЕРБ и Обединени патриоти в парламента да бъде подкрепен, за да стане максимално бързо“, каза още той.   Правосъдният министър Данаил Кирилов уточни, че след днешните корекции в проектозакона се създава нова правна фигура, която да разследва главния прокурор. Дава се статут на прокурор на завеждащия отдел Инспекторат към Върховна касационна прокуратура, той ще се избира от прокурорската колегия на ВСС с квалифицирано мнозинство от 2/3 и ще е с мандат от седем години.   Министърът на финансите Владислав Горанов каза, че с промените не се предвиждат допълнителни финансови тежести и от първи прочит не смята, че има нужда от промени в бюджета.   Все още остава неясно обаче по какъв ред ще бъде избиран или назначаван \"независимия прокурор\".   Борисов очаква промените в закона да минат \"максимално бързо\" в парламента с гласовете на  ГЕРБ и Обединени патриоти.           Разследването срещу главния прокурор и неговите заместници да се провежда от завеждащия инспектората на прокуратурата, предвиждат приетите днес от правителството допълнения на Наказателно-процесуалния кодекс.    Целта на законопроекта е изпълнение на препоръките на Механизма за сътрудничество и проверка на Европейския съюз посредством въвеждането на ефективен и съобразен с действаща конституционна уредба модел, гарантиращ разследванията срещу главния прокурор и неговите заместници.    Законовите промени са в изпълнение на препоръка на Службата за подкрепа на структурните реформи към Европейската комисия във връзка с реформата на прокуратурата и взаимодействието й с другите институции, включително механизъм за отчитане на постигнатия напредък пред широката общественост.    Предлага се още в случай на предполагаемо умишлено престъпление от общ характер, извършено от главния прокурор или негови заместници, прокурорът завеждащ инспектората на прокуратурата, да може да възлага отделни действия по разследването и други процесуални действия на прокурори или следователи от Националната следствена служба.    Създават се законови гаранции в случаите, когато може да бъде ангажирана наказателната отговорност на главния прокурор или неговите заместници, главният прокурор да не може да осъществява надзор за законност по тези преписки и дела.    С цел осигуряване на независимостта на прокурора завеждащ инспектората на прокуратурата е предвидено той да се избира и освобождава по предложение на не по-малко от трима от членовете на прокурорската колегия и с мнозинство не по-малко от осем гласа от членовете на прокурорската колегия на Висшия съдебен съвет. А срокът на мандата му да е 7 години.    Проектът на Закон за допълнение на Наказателно-процесуалния кодекс, както и мотивите към него, са публикувани на интернет страницата на Министерския съвет:   ", "date": "2019.12.07", "title": "Борисов: Създаваме абсолютно независим прокурор, който разследва и не докладва на главния"}
{"url": "http://epicenter.bg/article/borisov-subsidii/200895/2/0", "text": "Борисов с нова идея за изборите, призна защо е увеличена партийната субсидия Моето предложение ще бъде –    Това каза по време на извънредно заседание на Министерски съвет премиерът Бойко Борисов.   \"Демокрацията е доказала, че с работеща многопартийна система, дава най-добри резултати. Така че дебатът за какво да се харчи субсидията - да има правила за какво може да се харчат парите“, заяви Бойко Борисов.  поясни още премиерът по време на извънредното заседание на Министерския съвет по повод партийните субсидии.    – беше прекъснато заседанието на парламента. Няколко пъти говорих с финансовия министър, с Валери Симеонов,    За мое най-голямо съжаление, в момента, в който гласувахме партийните субсидии, 30 точки ги минахме за половин час. Сиреч, оказа се, че другите парламентарни групи се интересуват от тази точка само в бюджета.   .   Но тази тема няма да я сваля от нашето внимание. Затова възлагам анализ на финансовия министър, защото сега , допълни още премиерът Борисов. ", "date": "2019.12.07", "title": "Борисов за партийните субсидии: Подкрепихме предложението на БСП, за да се приеме бюджетът"}
{"url": "http://epicenter.bg/article/Lekar-ot-Aleksandrovska-bolnitsa-obyavi-gladna-stachka--VIDEO--/200902/2/0", "text": "Лекар обяви гладна стачка заради окаяното състояние на част от клиниките в една от големите болници в България - Александровска болница, както и заради условията на работа като цяло, предава Нова тв.    „Вече прекратихме гладната стачка, защото в резултат на протеста се разбрахме с директора следващият петък да подпишем колективния трудов договор.”, заяви д-р Андрей Коцев. „Погладувах няколко дни, но по-важното е, че хората излязоха”.    По думите му освен колективния трудов договор, проблеми има и със състоянието на сградите.    „В отделението, в което работя аз, липсва сигнализационна система – хората вият, пъшкат и крещят, когато имат нужда от лекар. Няма задължителните два видеогастроскопа, които трябва да имаме. В други отделения има ужасни течове”, заяви д-р Коцев.    „От 24 сгради, в последните години са ремонтирани 13, предстои ремонтът на още 7”, заяви доц. Димитър Буланов, зам.-директор на УМБАЛ „Александровска”.    По думите му ремонтите трябва да приключат до края на 2021 г. Първите 1,5 милиона от програмата са осигурени, обясни доц. Буланов.    „В никакъв случай животът на пациентите не е застрашен”, каза доц. Буланов.  ", "date": "2019.12.07", "title": "Лекар от Александровска болница обяви гладна стачка (ВИДЕО) "}
{"url": "http://epicenter.bg/article/Mariya-Gabriel--Novata-EK-dava-yasna-zayavka--che-Zapadnite-Balkani-shte-badat-edin-ot-vodeshtite-prioriteti/200904/2/0", "text": "За мен е много важно, че новата ЕК дава ясна заявка, че Западните Балкани ще бъдат един от водещите приоритети. Това каза пред журналистите българският еврокомисар по „Иновации,научни изследвания, култура, образование и младеж“ и заместник-председател на ЕНП Мария Габриел по време на конференция „Западни Балкани“ в НДК, предаде репортер на Агенция „Фокус“. По думите на Мария Габриел, мястото на интеграцията на Западните Балкани в ЕС не трябва да се премахва от дневния ред на институциите.    „Каквото и да се случва по отношение на политическата част на този процес, ние трябва да продължаваме не само да заявяваме, че са част от приоритетите ни, а да имаме все повече и повече общи и конкретни инициативи и действия, които да показват, че има грижа за региона. Ако ЕС не е в региона, други ще бъдат, ако това вече не се е случило“, допълни Габриел.    Еврокомисарят посочи още, че във връзка със Западните Балкани трябва да се наблегне сериозно върху необходимостта от инвестиции.    „Няма местна икономика и държава, която може да се развива без тях. Трябва да се наблегне на инвестиция в талантите. Изтичането на мозъци е много сериозен проблем в този регион, а то е и наше общо предизвикателство. Разбира се не трябва да забравяме и много по-големи теми, свързани със сигурността. Радвам се, че от една страна цифровата програма за Западните Балкани даде конкретен резултат. Намаляване със 70% на цената на роуминга, в областта на киберсигурността: създаване с финансиране от 8 милиона, над 6 вече дигитални иновационни хъба“, добави Габриел.    Тя обърна внимание и на необходимостта партньорите ни от Западните Балкани да се включват пълноценно в програми като „Еразъм плюс“.    „За мен е важно да продължим в рамките и на ресора, който ми е отреден, с много конкретни инициативи. Визирам програмата „Еразъм плюс“. Само два от партньорите ни от Западните Балкани са част от нея: Северна Македония и от февруари тази година и Сърбия. Би било добро послание за младите хора от региона да се включат в цялата част на „Еразъм плюс“, защото в момента ние на тях им казваме всъщност: „Вие сте чужденци за ЕС“. Те участват само в тази, свързана с третите страни, част на програмата. Би ми се искало много сериозно да се инвестира в иновации“, обясни еврокомисарят.    Сред другите приоритети, които Мария Габриел посочи, бяха и иновациите в различни области.    „По програмата „Хоризонт Европа“ може да се изпрати силно послание и за хората, работещи в областта на научните изследвания за рака, здравеопазването, за селските райони. Има такива проекти, те обаче са в своето съвсем начало. Няма как да не повдигна темата за това да има много повече инвестиции, свързани с даването на перспективи на малките компании, защото ако има нещо, което може да ускори перспективата за региона, това е да се даде възможност на малките да творят, да носят полза за местната си икономика. Това е нещо, което мисля, че ще е добре да направим в новия мандат. От цифрова програма за Западните Балкани смятам, че е дошло време за иновационна програма“, допълни тя.    На въпрос дали мисли, че сигурността и стабилността в региона е застрашена от последния шпионски скандал, свързан с Русия, Габриел посочи, че в днешното време на нарастваща цифровизация сигурността и стабилността не са даденост.    „Няма друго противодействие, освен сътрудничество, обмен на информация и в крайна сметка доверие помежду ни. Днешните кибератаки, днешните шпионски скандали не са тези отпреди 100 години. Те се развиват много бързо спрямо новите технологии. Много по-комплексни и трудни за откриване са. За мен важното е да има повече сътрудничество и доверие за бърз обмен на данни и много повече общи реакции“, допълни тя.  ", "date": "2019.12.07", "title": "Мария Габриел: Новата ЕК дава ясна заявка, че Западните Балкани ще бъдат един от водещите приоритети"}
{"url": "http://epicenter.bg/article/Milen-Velchev--Ne-vizhdam-prichina-za-naprezhenie-v-darzhavniya-byudzhet-/200905/2/0", "text": "Този бюджет е продължение на досегашните бюджети в последните години. Смятам, че е отражение на политиката, която от години води ГЕРБ, така че нищо учудващо не виждам в този бюджет като цяло и не виждам причина за напрежение. Това заяви в \"Денят започва с Георги Любенов\" по БНТ бившият финансов министър Милен Велчев.    \"Не съм привърженик на догма, че държавата никога не трябва да харчи повече от приходите си, но това трябва да става, когато икономическият цикъл е в ниската си точка и когато бюджетната политика трябва да компенсира икономическия спад и да намали неговия ефект\", каза още Велчев.    Той допълни, че на практика Законът за държавния бюджет обхваща всички сфери на държавното управление и пришиването на определени етикети рискува да неглижира други негови важни функции.    \"Бюджетът далеч не зависи само от финансовия министър. Той трябва да бъде приет от всичките му колеги в правителството, след това и защитен в парламента. Дори при наличието на силна политическа фигура какъвто е министър Горанов, бюджетът въпреки това претърпя някакви корекции в парламента. Така че желанията на финансовия министър може да са едни, а политическата реалност понякога прави своите корекции, като стремежът е те да са минимални и да не водят до дисбаланси\", обясни Велчев.    Бившият финансист №1 каза още, че практиката на бюджетирането в по-голяма степен трябва да бъде в синхрон с изискванията на Закона за публичните финанси. Да се прави извънредна политика по отношение на част от пенсиите според него е непродуктивно.  ", "date": "2019.12.07", "title": "Милен Велчев: Не виждам причина за напрежение в държавния бюджет "}
{"url": "http://epicenter.bg/article/Rumen-Radev-pochete-pametta-na-Nikola-Vaptsarov-/200909/2/0", "text": "Президентът Румен Радев участва в отбелязването на 110 години от рождението на поета Никола Вапцаров. Това съобщиха от прессекретариата на държавния глава.    Държавният глава почете паметта на твореца и поднесе цветя пред паметника му в София.    Събитията, посветени на 110-ата годишнина от рождението на Вапцаров, се провеждат под патронажа на президента. Пред паметника на твореца неговата племенница Мая Вапцарова почете паметта му със стих на поета, чието творчество е преведено на над 90 езика.  ", "date": "2019.12.07", "title": "Румен Радев почете паметта на Никола Вапцаров "}
{"url": "http://epicenter.bg/article/Radev-prisastva-na-liturgiya-za-vazdigane-na-apostolicheskata-ekzarhiya-v-Sofiya-v-eparhiya-Sv--Yoan-XXII/200913/2/0", "text": "Държавният глава Румен Радев присъства на Света литургия за въздигане на апостолическата екзархия в София в ранг на Епархия с името „Софийска епархия Св. Йоан XXIII за католиците от византийско-славянски обред в България\", съобщиха от прессекретариата на президента.    Тържественото богослужение беше водено от префекта на папската конгрегация за Източните църкви кардинал Леонардо Сандри в католическия катедрален храм „Успение Богородично“ в София.    На 11 октомври Негово Светейшество папа Франциск издигна ранга на aпостолическата екзархия в София. За първи епархиен епископ папа Франциск назначи Негово Преосвещенство Христо Пройков.  ", "date": "2019.12.07", "title": "Радев присъства на литургия за въздигане на апостолическата екзархия в София в епархия Св. Йоан XXII"}
{"url": "http://epicenter.bg/article/Savetat-na-Evropa-ni-prizovava-da-promenim-Konstitutsiyata-zaradi-kontrola-varhu-glavniya-prokuror/200892/3/0", "text": "Съветът на Европа, който настоява да приемем Истанбулската конвенция, ни призовава да променим Конституцията с оглед на приемане на правила за независим контрол върху главния прокурор.   \", се казва в разпространено вчера становище.   Венецианската комисия приветства усилията на нашата страна да реши този въпрос и поздравява българските власти за решимостта и откритостта в търсенето на изход с всички заинтересувани страни, се посочва в съобщение на институцията. Изразено е съмнение, че с предвидените промени ще бъде постигната преследваната цел заради влиянието на главния прокурор над разследващите и във Висшия съдебен съвет.    Според Венецианската комисия обсъжданите промени не следва да обхващат върховните съдии. Българските власти са призовани да се откажат от това намерение, защото то не е от полза за съдийската независимост и не съответства на европейските изисквания и на българската Конституция.    Допълва се, че според законопроекта решението за започване на разследване срещу главния прокурор ще се основава на данни, събрани от негови подчинени. Венецианската комисия предлага няколко възможни изхода, сред които задължаване на главния прокурор да се въздържа от намеса в разследванията срещу него; предвиждане на възможност и съдийската колегия във ВСС да предложи отстраняването на главния прокурор; поверяване на разследването на \"някакъв вид независим прокурор\".    Според Венецианската комисия въпросът с отчетността и отговорността на главния прокурор не може да намери решение само с едно изменение на закона. Комисията вижда нужда от институционални промени, нови процедурни правила, промени в професионалната етика и политическата култура. Пълното съдържание на становището се предвижда да бъде представено на 9 декември. Преди няколко дни премиерът Бойко Борисов съобщи, че още преди месец е изпратил писмо до ЕК, което е адресирано към Венецианската комисия да изпрати своите експерти от различни държави, които да видят това, което България е постигнала по мониторинговия механизъм, както и напредъка с реформите в правосъдната система.   В промените, които предложи правосъдният министър Данаил Кирилов, се визираше при съмнения Триимата големи в съдебната система да бъдат отстранявани от постовете си. Идеята на Кирилов е произрводството да започва по предложение на поне трима членове на съответната колегия на Висшия съдебен съвет (ВСС) или на министъра на правосъдието, а пленумът му да дава разрешение с поне 17 гласа \"за\".   В последното си становище от вчера Съветът на Европа очертава като основен проблем продължаващата липса на гаранции за създаване на възможност за независимо и ефективно разследване срещу главния прокурор, ако има данни за престъпление.   В документа се настоява българските власти да въведат съдебен контрол на отказите на прокуратурата да започне разследване, заедно с мерки срещу прекомерното натоварване на съдилищата и прокуратурите. Настоява се и своевременно да бъде предоставена подробна оценка на обхвата и условията, които трябва да има такъв съдебен контрол.   Съветът на Европа призовава българските власти да въведат солидни гаранции за институционална, йерархична и практическа независимост на всички органи, които контролират или провеждат разследване срещу главния прокурор, във всички ситуации (с изключение на спешни действия по разследването) и на всички етапи на производството, включително предварителните разследвания.   България трябва незабавно да изготви нови законодателни предложения, гарантиращи независимостта и ефективността на евентуално разследване срещу главния прокурор.    Съветът на Европа подчертава и че българското правителство трябва да преосмисли и преразгледа идеите на Данаил Кирилов, залегнали в законопроекта за \"тримата големи\" от 14 юни и по-конкретно възможността за временно отстраняване на председателите на Върховния касационен съд и Върховния административен съд.   В становището се отправя и призив към правителството най-сетне да приеме изменения в законодателството, с които се отпадне възможността за автоматично отстраняване на съдии по искане на главния прокурор.   От Съвета на Европа подчертават за пореден път и констатирания системен проблем с неефективните наказателни разследвания в България, както и продължаващата липса на гаранции да се въведе възможност за независимо и ефективно разследване срещу главния прокурор.   Отбелязва се \"със съжаление\", че предложенията на правителството на този етап не са достатъчно конкретни. \"Отбелязваме също с дълбока загриженост, че законопроектът от 14 юни 2019 г. относно разследването на главния прокурор и председателите на Върховния касационен съд и Върховния административен съд не само не успява да разреши съществуващите недостатъци, свързани с независимостта и ефективността на разследването относно главния прокурор, но би могъл да затрудни подобно разследване\", подчертават в становището си от Съвета на Европа... Становището на Венецианската комисия е, че промените не трябва да засягат и двамата председатели на върховните съдилища - Върховния касационен и Върховния административен съд. Съществува сериозен риск предложеният от правителството механизъм за отстраняване на главния прокурор да не изпълни целите, се казва в документа.  И Венецианската комисия е против разширяването на механизма за спиране на двама главни съдии, се казва в становището на комисията.   В началото на ноември експерти от Венецианската комисия се срещнаха в България с министър Данаил Кирилов, с премиера Бойко Борисов, президента Румен Радев и неправителствени организации.    Въпреки че предложенията за отстраняване на главния прокурор изглежда разумно решение на теория, то може би няма да работи на практика заради позицията на главния прокурор в рамките на държавното обвинение и неговото важно въздействие върху Висшия съдебен съвет, подчертават от комисията.   Подобно решение би трябвало да се основава по същество на информацията, получена от следователи и прокурори, които са подчинени на главния прокурор.   Освен това ще бъде трудно да се намерят трима членове на прокурорската колегия на ВСС, които биха внесли предложение за разследване и 17 членове да гласуват решението за отстраняване и започване на разследване, смятат от комисията и предлагат няколко начина за превръщане на механизма в работещ и по-ефективен. Например законодателят може да задължи главният прокурор да се въздържа от каквито и да е инструкции в случаи, които го засягат.   Друго предложение е членовете на Върховния съдебен съвет, които не са свързани с прокуратурата, да могат да внасят искане за временно отстраняване на главния прокурор. Сред възможните механизми е и да бъде \"свален прагът на мнозинството, необходим за решение за временно отстраняване на главния прокурор...\"", "date": "2019.12.07", "title": "Съветът на Европа ни призовава да променим Конституцията заради контрола върху главния прокурор"}
{"url": "http://epicenter.bg/article/Danachnite-vlyazoha-v-zavedeniya-v-Sofiya-zaradi-15-mln--leva-dalgove--VIDEO--/200915/4/0", "text": "Данъчните влязоха в четири вериги заведения в София! Причината са дългове за близо 15 милиона лева.    От едно от заведенията, което се намира в столичен мол, екип на NOVA видя как данъчни изнасят маси, столове и оборудване, което ще бъде обявено за публична продан.    Общото между веригите е, че регистрират нови фирми, които оперират едни и същи обекти и трупат дългове за данъци и осигуровки.    Данъчните официално отказват коментар, но от свои източници Нова тв е научила, че предстоят ревизии на собствениците на заведенията и още запечатвания и конфискуване на оборудване.  ", "date": "2019.12.07", "title": "Данъчните запечатват заведения в София заради 15 млн. лева дългове (ВИДЕО) "}
{"url": "http://epicenter.bg/article/Prof--Aleksandar-Marinov--Zaigravaneto-sas-subsidiite-nastroyva-dopalnitelno-horata-sreshtu-partiite-/200908/11/34", "text": "        Александър Маринов: Не, това е тъпо и непредвидливо. Аз наистина съм изумен, докъде може да стигне безхаберието на тези хора, които седят в храма на българската демокрация, ако мога така да се изразя. Това е такъв непрофесионализъм, такова безотговорно отношение. Оставете, какво точно ще има, какви субсидии ще има и дали ще има. Това е подигравка въобще със законодателството. Гласува се бюджетът на държавата, най-важната политика във всяка една година. И си играят с него все едно се замерят със снежни топки с болтове вътре. Какво да ви кажа? Всеки път си мисля при поредната глупост, че не може да има по-голяма, и непрекъснато се случва нещо повече. Тук въпросът естествено е не само в конкретния акт на този хаос, който се случва непрекъснато в парламента, а въпросът е, че няма една сериозна дискусия. Независимо кой откъде дава някакви предложение, нужна е все пак някаква сериозна дискусия с аргументи, дали да има, колко да бъде, бих казал, има и други много важни въпроси: как се харчи, за какво може да се харчи.        Александър Маринов: Кой да контролира, как се отчита, къде се отчита. След всичко това те не разбират, че не е въпросът само за някакви суми в бюджета, въпросът е за доверието на гражданите в държавата и в партиите, разбира се, което знаете хич не е голямо. Сега може да се спекулира в добрия смисъл на думата, да се предполага, че този въпрос е изваден, за да отклони някакво внимание или да замъгли други неща. Но аз смятам, че това е просто една спонтанна, неподправена проява на безхаберие. Така мисля. Иначе тези неща би трябвало да се дискутират, да са предмет на преговори между политическите сили. Ръководството на парламента все пак има някаква функция, освен да бие звънеца като ватман, да организира законодателния процес. Пак повтарям, би трябвало специално по бюджета да бъдат проведени съответните консултации преди при председателя на парламента, и да се изясни какво ще се прави. Различия може да има, може да има налагане с мнозинство на една или друга теза или един или друг текст. Но така просто парламентът да отхвърли всичко и да не е ясно какво е гласувано в бюджета, па макар и само по такъв второстепенен ред, това е нелепо. Това просто не може да се случи в една нормална държава.        Александър Маринов: За мен не е изненадващо. Защото БСП отдавна повдига този въпрос. Предполагам, че са го поставили по тоя начин, без много-много да го експонират, за да не дадат възможност да се организира отпор. Между другото, без да съм привърженик на конспиративните теории, нищо чудно и да са постигнали някакво споразумение с ГЕРБ. Защото атаката отвън по тази тема и най-вече по зависимостта, официализираната, узаконена зависимост притеснява, ГЕРБ не обичат да ги критикуват отвън. Тях не им пука, когато ги критикуваме тук, но отвънка не обичат да ги критикуват. Така че това може да е изиграло някаква роля. Но и да е договорка, тя е много нескопосана.        Александър Маринов: Да, това е вярно, това е вярно. Всеки търси да нападне другите, че влизат в някакви договорки, че са безпринципни. Но ако погледнем все пак обективно, ДПС не е партията, която може да обвинява другите в задкулисни договорки. Тя самата го прави непрекъснато. Един вид все пак крепи управлението по такъв задкулисен начин. Но в края на краищата слушах и изказването на Йордан Цонев, в края на краищата имаме един факт, който независимо от тези гафове трябва да бъде отчетен. Огромното мнозинство от българските граждани са недоволни от начина, по който се определят и разпределят, и харчат, и не отчитат по-точно всъщност партийните субсидии. И политиците дължат обяснение за това на обществото и дължат някакво оправяне на ситуацията. Защото те не харчат свои пари, те харчат наши пари. Освен това ги харчат за неприемливи неща. Например, да правят дарения. Аз, ако искам да правя дарение, ще направя аз дарение. Няма нужда да го правя от името на ГЕРБ или на БСП. Нещата са ясни.        Александър Маринов: Ако се спазва законът, нещата изглеждат така. В този вариант на бюджета за партийни субсидии няма предвидени средства. Тоест това означава субсидията е нула лева. Друг е въпросът, че макар че това е белег на изключително лошо качество на управление, няма никакъв проблем още след публикуването му в „Държавен вестник“, обнародването му, бюджетът да бъде внесен за изменение и допълнение. Актуализиране, както се казва. Но това би било наистина дори в действителността на българските политически криви огледала, дори у нас е прекалено много да внесеш бюджет за актуализиране заради такава нелепа грешка при разпределяне на партийните субсидии. Това е резил вече не знам на каква степен. Нямам достатъчно математически познания, за да го квалифицирам.        Александър Маринов: Ами ние с вас сме говорили много пъти на тази тема, когато сме коментирали възможността дадено събитие, даден скандал или нещо внезапно да се използва за отвличане на вниманието. Аз и винаги съм казвал, и сега ще го потвърдя, че дори и този случай да е такъв, вниманието от важните за обществото, тоест болезнените за обществото въпроси, не може да бъде отклонено по такъв начин. Това просто допринася, налива бензин в огъня на недоволството. А иначе както и ще да гледате, всички основни проблеми, за които се говори, включително и по повод на бюджета, те не могат да бъдат отстранени от вниманието. Давам ви пример. Пенсиите или детските надбавки. Каквито и ще циркове да правят, ако наистина ги правят умишлено, а не поради немукаетлък, както казва народът, каквито и ще циркове да правят с партийните субсидии, това няма да отклони вниманието на хората от пенсиите и детските надбавки, както и от много-много други въпроси. Като например това досадно и бих казал малоумно подчертаване колко пари се дават повече за еди-какво си. Как няма най-после да разберат българските политици и управляващи, че не е важно колко пари харчат, важно е какво постигат срещу тези изхарчени пари. Какво като се дават толкова повече пари за българското образование, като видяхме какви са резултатите от изследването на ПИСА? Какво като са дадени не знам си колко стотин милиона повече за здравеопазване…        Александър Маринов: Да, 400. При положение, че и през изминалата година няма подобрение на здравния статус на българското население по нито един показател. Които и данни да вземете, ще видите, че ние сме в отчайващо спрямо Европа положение, ние сме в статута на някаква африканска държава. Сигурно има доста африкански държави, които са по-добре от нас. Какво значение има, колко пари се харчат? Те парите се харчат, някой ги прибира, а обществото, тоест ние, гражданите, не усещаме нищо от това, че са се увеличили харчовете. Освен че ги взимат от нас. По друго нищо не го усещаме. Ето това обаче как да бъде скрито от един подобен скандал със субсидии? Не знам, аз не съм имал възможност, утре ще се допитам до моята представителна извадка от десетина-дванайсет души, които много добре изразяват общественото мнение, нямам нужда да анкетирам хиляда души. И съм сигурен, че повечето от тях ще кажат: а бе, какво се чудиш толкова, тези идиоти за пореден път се оляха. А няма да кажат: леле, тези какви са хитри, какъв план са измислили да отклонят вниманието ни. Какво да ви кажа? Може би най-лошото е, когато за политиците, за депутатите се разсъждава като за някакви малоумници, които дори не могат да свършат и пакост като хората.        Александър Маринов: Е, то няма накъде повече. Отрицателен рейтинг не ми е известно да има. Той и сега клони към нула. Къде повече да пада, не знам. Защото тогава наистина би трябвало да бъде закрит. Простете ми, някой може да каже, че съм враг на демокрацията. Но ако демокрацията е това, което прави българският парламент, няма доказателства в нейна полза.        Александър Маринов: Това вече е тема за много сериозна дискусия обществена и за радикални мерки. Ще ви кажа защо. Ние често обвиняваме народа, че той си е виновен, той гласува така, праща тези хора в Народното събрание. Но пороците на избирателната система вече са непоносими. Те се проявиха и на последните избори. И ние всъщност сме поставили някакъв рекорд, че при население, което е не повече, имам предвид право на глас, не повече от 4,8 милиона души, ние имаме 6,2 милиона избиратели. Това са милион и половина мъртви души. В смисъл, че тези хора се водят в списъците и за съжаление немалко от тях вероятно гласуват. Вижте какво представлява изборната администрация, изборните книжа. 90% от протоколите са с поправи, ръчни поправки, които ако се прилага законът, биха ги направили невалидни. Да не говорим за всички други форми на деформиране на изборния процес – контролиран вот и всякакви други неща, които са в нарушение на духа и буквата на закона. И при тази ситуация ние сигурни ли сме какво точно е искал народът. В края на краищата ние знаем със сигурност, това го показва елементарната аритметична сметка, че представените в Народното събрание партии представляват малко повече от една четвърт от българите с право на глас. Така че има много неща, върху които трябва да се замислим. Защото при тази система, при тези партии, при този начин на тяхно поведение, което е обусловено от тяхната безотчетност и безнаказаност, това можем да получим. Нямаме никакво основание да чакаме нещо друго. Трябва просто да се правят радикални промени, колкото и това да звучи стряскащо. Иначе, вие ми казахте преди малко, доверието към парламента ще удари ново дъно. Отново поставят този въпрос: какво е реалното отношение на хората и какво е реалното възприятие на демокрацията, ако доверието в парламента е под 8 %, а както казвате, възможно е да отиде и по-надолу? За какво говорим въобще.        Александър Маринов: Ами това са неговите напъни да печели популярност, да се измъква от критиките, да лавира, да насъсква другите помежду им. Просто това е неговият стил. Само че според мен тук той се набута сам в една игра, която не е печеливша за него. Най-вероятно ще се намери някой виновник от по-ниските нива на партията му. Защото това е ситуацията и така или иначе те сега се опитват ГЕРБ да се измъкват от положението, като казват, че едва ли не нарочно го правили, защото всички били за високи субсидии, ама само те носели отговорността. Така или иначе, за всичко, което се случва в парламента, основната отговорност носят ГЕРБ, защото имат най-голяма парламентарна група, те са лидерът на управляващото мнозинство и е ясно, че ако те искат да бъде проведено едно решение, те могат да накарат своите коалиционни партньори да го подкрепят. Невинаги искат, когато не искат, тогава се получават и разминаванията в коалицията. Така че той нищо няма да спечели от това заиграване със субсидиите, защото то настройва допълнително хората срещу партиите. Те и без това имат много лошо име българските партии. Ако с това допълнително насъсквате хората срещу тях и ги дразните, какво очаквате да получите?        Александър Маринов: Ще прибави бих казал, да, насложи. И без това се събират повод след повод и никога не е ясно, кога една такава може би маловажна или второстепенна капка може да прелее чашата.        Александър Маринов: Напълно е възможно. Дори обективно да смятаме, че това не е чак толкова съдбоносен въпрос, но не е изключено това да се случи всеки момент, по всеки повод, включително и некардинален.     ", "date": "2019.12.07", "title": "Проф. Александър Маринов: Заиграването със субсидиите настройва допълнително хората срещу партиите "}
{"url": "http://epicenter.bg/article/Otbelyazvame-110-godini-ot-rozhdenieto-na-Vaptsarov/200898/6/0", "text": "Днес се отбелязват 110 години от рождението на поета Никола Вапцаров. Той е един от много български творци, който умира в разцвета на силите си - едва на 32 години .  Още от най-ранна детска възраст в дома на фамилията в Банско идват някои от най-бележитите българи за времето си: Пейо Яворов, Елисавета Багряна, Константин Щъркелов. Там са отсядалии цар Фердинанд и цар Борис III.  Това несъмнено е оставило отпечатъка си в момчето, което още от най-ранна детска възраст се вижда с едни от най-влиятелните хора на времето си.    Майката на бъдещия поет завършва американския колеж в Самоков.  Никола завършва гимназията в Разлог, като голямата му мечта е да се занимава с литература.    Строгият баща обаче предпочита сина му да има професия и така, Никола отива във Варна, където учи в Морското машинно училище във Варна. През 1932 година, той е част от екипажа на кораба \"Бургас\", с който успява да посети Цариград, Фамагуста, Александрия.    \"Морският период\" от живота на поета заражда в него онова зрънце, от което ще покълне вдъхновението на поета към машините. Вдъхновение, от което години по-късно ще се родят \"Моторни песни\". Дотогава обаче има още време.    Изключително обичан от всичките си колеги, Вапцаров е избран да държи речта за завършване на випуска в училището във Варна през 1932 г. От тази реч става ясно, че Никола не е като останалите. Че той е готов да застане зад убежденията си - и не е склонен да се примирява.  \"     Никола продължава да мечтае не за съдбата във фабрика, а за литературата. Въпреки таланта, в крайна сметка той се озовава като работник в Кочериново към \"Българска горска индустрия АД\".    В същата година се запознава с Бойка, която по-късно ще нарича в писмата си \"Мила Боя\". Двамата сключват брак през 1934 година. Любовта им обаче ще бъде подложена на множество изпитания. Едно от тях, през цялото време на брака им ще бъде бедността.   А едно от любимите на поколения българи стихотворения, е \"Прощално\", посветено на любимата   След 10 ноември 1989 година някои \"драскачи\" се опитахаа да осквернят паметта на Вапцаров. \" , пише литературният критик и издател Иван Гранитски.      задавени в пръските на собственото си раболепие, не могат да накърнят величието на поезията и да омаловажат геройския подвиг и саможертвата на Никола Вапцаров\", категоричен е Гранитски.        с множесто мероприятия. В музея \"Никола Йонков Вапцаров\" е подредена изложба с негови ръкописи и издания. Очаква се държавният глава Румен Радев да поднесе цветя пред паметника на Никола Вапцаров.   ", "date": "2019.12.07", "title": "110 години от рождението на Вапцаров: Драмата на националната съдба в безсмъртните му стихове"}
{"url": "http://epicenter.bg/article/Putin-i-Erdogan-puskat-zaedno--quot-Turski-potok-quot--na-8-yanuari/200890/7/0", "text": "Президентите на Турция и Русия - Реджеп Тайип Ердоган и Владимир Путин, ще се срещнат в Турция на 8 януари, за да пуснат \"Турски поток\" и да обсъдят обстановката в Сирия, съобщи днес пред журналисти говорителят на турското външно министерство Хами Аксой, цитиран от агенция ТАСС.  \"Проектът \"Турски поток\" е много важен аспект на нашето сътрудничество с Русия в сферата на енергетиката. Пускането му ще се състои на 8 януари.    При последните телефонни разговори нашият президент Тайип Ердоган покани президента на Руската федерация Владимир Путин да участва в тази церемония и той прие\", каза Хами Аксой.    По време на посещението в Турция лидерите ще обсъдят също двустранни въпроси и развитието на събитията в Сирия, допълни говорителят, предава БТА.    Хами Аксой не уточни в кой град ще се проведе срещата на двамата президенти. На 2 декември говорителят на Кремъл Дмитрий Песков не изключи възможността срещата да бъде в Истанбул, припомня ТАСС.", "date": "2019.12.07", "title": "Путин и Ердоган пускат заедно \"Турски поток\" на 8 януари"}
{"url": "http://epicenter.bg/article/Poroshenko-predlozhi-Ukrayna-da-izgradi-stena-na-granitsata-s-Rusiya/200891/7/0", "text": "Бившият президент на Украйна Петро Порошенко посъветва настоящите власти да изградят стена на границата с Руската федерация, а не с Донбас, предаде БНТ.    Според Порошенко изграждането на стената с Донбас може да доведе до отмяна на санкциите с Руската федерация.  \"Изградете стена на границата с Руската федерация, тя ще ви потрябва\", каза Порошенко в ефира на телевизионния канал \"Прямой\".    Бившият държавен глава подчерта, че при провал на преговорите в \"Нормандския формат\" няма \"нищо страшно\". \"Върнете се в Украйна, обединявайте нацията, градете армия, градете държава\", допълни Порошенко.    На 9 декември предстои среща на върха на \"Нормандската четворка\", която ще се проведе в Париж. Очаква се украинският президент Владимир Зеленски да се срещне с руския си колега Владимир Путин.", "date": "2019.12.07", "title": "Порошенко предложи Украйна да изгради стена на границата с Русия"}
{"url": "http://epicenter.bg/article/Na-raba-na-vaorazhen-konflikt-li-sa-Gartsiya-i-Turtsiya--/200899/7/0", "text": "Атина и Анкара имат противоречия по редица въпроси, но последното – подписването на меморандум за очертаване на морската граница между Турция и Либия, може да ги изправи на ръба на военна конфронтация, коментира телевизионният канал Al Jazeera, цитиран от Агенция \"Фокус\".    Турция подписа споразумение с Либия, която очертава граница в източната част на Средиземно море. В района му обаче попада гръцкият остров Крит. Има опасения, че споразумението допълнително ще усложни споровете за сондажите за петрол и газ в акваторията на разделения остров.    Израел и Египет също са намесени в този все по-ожесточаващ се спор. Медията пояснява, че споразумението между Турция и Либия определя тяхната Изключителна икономическа зона (ИИЗ).    Двете държави твърдят, че то им дава право да експлоатират природни ресурси в установените граници, включително и залежите на петрол и газ.   ", "date": "2019.12.07", "title": "На ръба на въоръжен конфликт ли са Гърция и Турция? "}
{"url": "http://epicenter.bg/article/Gratskata-politsiya-s-palki-i-salzotvoren-gaz-sreshtu-anarhisti-v-Atina-i-Patra-/200906/7/51", "text": "Гръцката полиция използва снощи сълзотворен газ срещу анархисти в Атина и в Патра, които замеряха силите на реда с бутилки със запалителна смес и камъни, предадоха световните агенции, цитирани от БНР.    До безредиците се стигна след края на масовите шествия, които се провеждат всяка година на 6 декември в памет на застреляния от полицаи през 2008 година 15-годишен Алексис Григоропулос. Според организаторите в демонстрацията в Атина са участвали над 10 хиляди души, а по информация на полицията - около 4500.    Първоначално походът премина без инциденти, но в един момент анархисти започнаха да атакуват силите на реда и те използваха палки и сълзотворен газ. Един полицай е пострадал, а 50 души са били задържани. Заради протестите транспортът в централната част на гръцката столица беше спрян през целия ден вчера и остана парализиран и през нощта.    В шествието в град Патра, където също се стигна до сблъсъци, участваха около 400 души. Там бяха ранени двама полицаи, а 19 души бяха задържани.  \r\n \r\n Убийството на 15-годишния Григоропулос преди 11 години доведе до безпрецедентни за Гърция протести, сблъсъци на младежи с полицията и безредици    15-годишния Алексис Григоропулос бе застрелян от полицаи на 6 декември 2008 г., докато бил навън с приятели в квартал Екзархия, популярен сред анархистите. Убийството на Григоропулос през 2008 г. доведе до безпрецедентни за Гърция сблъсъци на младежи с полицията, до погроми и палежи на стотици магазини, банки, бензиностанции, автомобили, които продължиха около 3 седмици. Процесът по делото за убийството срещу двама полицаи продължи близо година.    Съд призна, че единият полицай е извършил умишлено убийство и през октомври 2010 г. той бе осъден на доживотен затвор. Впоследствие присъдата бе заменена с 13-годишна присъда затвор, а през юли 2019 г. полицаят бе пуснат на свобода. Върховният съд на Гърция сега обжалва това предсрочно освобождаване.    Другият полицай, отговорен за убийството, бе осъден на десет години затвор, а впоследствие и той бе освободен.    Днес по повод трагичната годишнина майката на Алексис - Джина Цаликиян, призова за спокойствие и припомни, че нейното дете е било мило и не е било склонно към насилие. Тя каза, че размириците и вандалските прояви са обида за паметта на сина й, предаде Франс прес.  ", "date": "2019.12.07", "title": "Гръцката полиция използва палки и сълзотворен газ срещу анархисти в Атина и Патра (СНИМКИ, ВИДЕО)"}
{"url": "http://epicenter.bg/article/Medvedev--Rusiya-misli-za-evropeytsite-i-ne-mozhe-da-spre-dostavkite-na-gaz-prez-Ukrayna-/200907/7/97", "text": "Русия не може да прекрати доставките на газ през Украйна, тъй като се грижи за интересите на европейските и украинските потребители. Това заяви министър-председателят на Руската федерация Дмитрий Медведев в интервю за телевизионната програма „Вести в събота\" , предават TACC и Агенция \"Фокус\".    „Това [прекратяването на доставките] е невъзможно по друга причина. Все пак трябва да мислим за европейските потребители и за украинските си колеги\", подчерта лидерът на кабинета в Москва.    На въпрос дали Руската федерация може да забрани на европейските партньори да връщат газ обратно в Украйна, Медведев отговори, че това \"е доста трудно от гледна точка на технологичния контрол\".    Руският премиер обърна внимание и на факта, че правителството в Киев активно въвежда европейското законодателство в газовия сектор, което абсолютно устройва Москва.    „Готови сме да работим според европейското законодателство, но трябва да постигнем съгласие по всички основни точки. И тогава можем да възобновим сътрудничеството, включително нашите доставки на газ на украинска територия. И това, между другото, наистина ще бъде от полза за украинските граждани\", изрази увереност Медведев.    Украйна може да получава руски газ директно на по-ниска цена, но за това е необходимо да се намери взаимоизгодно решение по въпроса за транзита, заяви още руският премиер.    „Независимо дали те [украинските власти] искат или не, очевидно е, че в този случай е необходимо да се стигне до някакъв вариант. Той трябва да бъде взаимно изгоден за двете страни\", подчерта премиерът на Русия.    Медведев отбеляза, че Украйна получава руски газ, „но много по-скъпо, отколкото би могла да получава [при директни доставки]. Говорихме за това с украинските си колеги в различни формати. Тази цена може да е по-ниска, но за това трябва да се договорим\", поясни Медведев.    Премиерът на Русия е уверен, че Украйна трябва да изпълни международните си задължения, независимо кой е на власт в Киев. Според Медведев това се отнася изцяло за връщането на дълга към Русия в размер от 3 милиарда долара.    В отговор на въпрос дали трябва да се сключват дългосрочни споразумения с Украйна например по отношение на газовите доставки, ако властта в Киев често се променя, Медведев отговори: „Въпросът не е кой е начело на страната, а за спазването на международните задължения. Изхождаме от позицията, че тези задължения трябва да бъдат спазени и от бъдещите лидери на държавата“, подчерта руският министър-председател.  ", "date": "2019.12.07", "title": "Медведев: Русия мисли за европейците и не може да спре доставките на газ през Украйна "}
{"url": "http://epicenter.bg/article/Tsveta-Karayancheva-shte-prisastva-na-tarzhestvena-liturgiya-v-chest-na-papa-Frantsisk-/200889/2/0", "text": "Председателят на Народното събрание Цвета Караянчева ще присъства на тържествена литургия в католическия катедрален храм „Успение Богородично“ в София. Това съобщиха от пресцентъра на парламента.  С литургията се чества издигането от папа Франциск на апостолическата екзархия за католиците от източен обред в България в ранг на епархия с име Католическа епархия „Свети Йоан XXIII“ за католиците с източно-славянско богослужение в България.    За честването в страната специално пристига Префектът на Конгрегацията за Източните църкви Негово Превъзходителство кардинал Леонардо Сандри.   Папа Франциск въздигна новата епархия на 11 октомври 2019 г., когато Католическата църква отбелязва литургичния празник на Св. Йоан XXIII.    Очаква се литургията да започне в 10 ч.", "date": "2019.12.07", "title": "Цвета Караянчева ще присъства на тържествена литургия в чест на папа Франциск "}
{"url": "http://epicenter.bg/article/Poleditsa-skova-Balgariya/200893/2/0", "text": "Жълт код за сняг и поледици в 11 области в страната, сочи справка на сайта на НИМХ. Жълт код е обявен за: Благоевград, Кюстендил, Перник, област София, София-град, Пазарджик, Смолян, Пловдив, Кърджали, Стара Загора и Хасково.   От АПИ съобщават за ограничения в движението заради поледици в различни райони на страната. В София Кюстендил пътищата се обработват след падането на леден дъжд.   Денят започва с мъгли по поречието на река Дунав и в ниските места от Западна България. Минималните температури в събота ще се движат между минус 5 и 0 градуса, а максималните - между 5 и 10-11 градуса.   На столичния бул. \"Цариградско шосе\" е станала верижна катастрофа с десетина автомобила.  Шофьорите да се движат с повишено внимание по републиканските пътища, предупреждават от АПИ. Пътните настилки в района на София и Кюстендил са заледени вследствие на падналия леден дъжд и ниските отрицателни температури. В момента настилките се обработват за движение при зимни условия.    От АПИ съобщават още, че тази сутрин временно е затруднено движението от 25-ия километър до София по магистрала „Тракия” заради опесъчаване на пътното платно и заради катастрофа. Движението се осъществява само в една лента.    Временно беше ограничено и движението по пътя Нови Искър - Елисейна за МПС над 12 т поради обработване на пътната настилка срещу заледяване. Временно е ограничено и движението при прохода „Гълъбец” поради обработване на пътната настилка и катастрофа.    Катастрофа е причината за ограничаване на движението по магистрала „Струма” в посока Кулата в района на Долна Диканя. Шофьорите изчакват на място.    Временно е ограничено движението по пътя София - Самоков в района на Златна рибка в двете посоки заради катастрофа. Трафикът се регулира от \"Пътна полиция\", съобщават още от АПИ.    Всички машини са в пълна мобилизация за почистване и обработване на пътните настилки.", "date": "2019.12.07", "title": "Поледица скова България. Жълт код за 11 области в страната"}
{"url": "http://epicenter.bg/article/Angel-Dzhambazki--Za-Balgariya-nyama-po-tsenno-ot-tova-Makedoniya-da-bade-chast-ot-ES-/200896/2/0", "text": "За нас е важно да продължаваме да формулираме българската политика по отношение на Македония, да речем, защото в последната година всякакви фактори се опитват да влияят на Македония и нейното геополитичеко ориентиране. Ние имаме своя национален интерес, имаме голяма българска общност там и трябва да я защитаваме. Това заяви в \"Денят започва с Георги Любенов\" по БНТ евродепутатът от ВМРО Ангел Джамбазки.    Днес предстои голяма конференция в София за Западните Балкани. Евродепутатът каза, че е хубаво, че за пръв път от години насам се връща републиканският институт на Щатите, който е съорганизатор на събитието.    \"За България няма нищо по-ценно от това Македония да бъде част от ЕС, защото няма да има граница между Охрид и Черно море. Ще завършим националното си обединение. Това е задача, която стои недовършена пред нас от 44-45 година\", каза още Джамбазки.    Според него Макрон се опитва да влезе в политическия ръст на един далечен свой предшественик - Наполеон.    \"Според френската доктрина тази част от Европа свършва на Виена, на Дунава. За тях Балканите и тази част на Европа са територия, която могат да договарят, да търгуват с Русия, с Турция. По смисъла на тяхната геополитическа доктрина, Европа е и Северна Африка. Затова Макрон говори за това, че пред българите и украинците предпочита северноафриканци. Само че е пропуснал, че България е част от ЕС и се движи свободно. Френската доктрина е антибългарска, тя винаги е била такава. Съюзник на Франция на Балканите винаги е била Сърбия. Неслучайно Макрон насърчава президента Вучич да прави някакво балканско обединение, това обаче не е част от българския интерес и това ще бъде част от темите днес\", коментира още евродепутатът от ВМРО.  ", "date": "2019.12.07", "title": "Ангел Джамбазки: За България няма по-ценно от това Македония да бъде част от ЕС "}
{"url": "http://epicenter.bg/article/Stoyan-Mirchev--BSP--Byudzhetat-za-2020g--nyama-da-reshi-problemite-na-horata-/200897/2/0", "text": "Бюджетът за 2020г. няма да реши проблемите на хората. Продължава липсата на реформи. Няма решение на проблема с ниските доходи на огромна част от българите. Всеки ден има протести, свързани със социални проблеми и ниски доходи. Здравната система продължава да не функционира, въпреки че бюджетът за здравеопазване расте“. Това заяви пред БНТ народният представител от \"БСП за България\" Стоян Мирчев, съобщиха от пресцентъра на БСП.    Той обясни, че алтернативният бюджет на БСП е предложил решение на голяма част от проблемите в страната. „Имахме редица мерки за повишаване пенсиите на възрастните хора, за решаване на демографската криза, за премахване на плоския данък“, припомни Мирчев. Социалистът разясни предложението на БСП 1/5 от данъците да остават в общините : „Това ще помогне за намаляване на неравенствата в общините. Разделението между регионите в България е толкова голямо, че младите хора се евакуират от по-бедните общини. В България това се случва с ужасяващи темпове“. Той даде пример с община Силистра, от която по думите му напускат над 2 хиляди трудоспособни човека на година.    „Моделът на ГЕРБ и Борисов е да всяват разделение. Не става дума само за ляво и дясно, а за село и град, за млади и стари. Редица мерки на БСП за подкрепа на младите бяха отхвърлени от управляващите с мотиви, че не са предложени мерки за възрастните. Когато предложихме минималната пенсия да стане 300лв, ГЕРБ противопоставиха самите пенсионери един срещу друг“, каза Мирчев.    Народният представител коментира, че ГЕРБ управлява негласно с подкрепата на ДПС: „Не е ли задкулисие това, което правят ДПС и ГЕРБ в последните 2 години- с постановления на Министерски съвет са раздадени над 1 млрд. лв. на общини на ГЕРБ и ДПС. ДПС привидно бяха против бюджета на ГЕРБ, но когато гласуваха с отрицателен вот, много малка част от тяхната група присъства в залата и по този начин мина бюджета на ГЕРБ“.  ", "date": "2019.12.07", "title": "Стоян Мирчев, БСП: Бюджетът за 2020г. няма да реши проблемите на хората "}
{"url": "http://epicenter.bg/article/Ivaylo-Penchev--Evala-na-pravitelstvoto-za-balansiraniya-byudzhet---VIDEO--/200900/2/0", "text": "„Еваларката им правя на правителството за балансирания бюджет. България е една от малкото, които има балансиран бюджет – харчи толкова, колкото вади. Малко неща са по-безотговорни от това да изхарчиш парите на децата си”. Това каза в интервю за предаването „Тази събота” по бТВ бизнесменът Ивайло Пенчев по повод Бюджет 2020.    Относно скандалите около размера на минималната пенсия той каза: „Всякакви обещания, че държавата ще се погрижи за вас като възрастни, са за наивници. Солидарната система не работи. Хората трябва да носят отговорност за своите пари. Те трябва да преценят къде да внесат спестяванията си, но не да се надяват на държавата”.    По думите му солидарната осигурителна система има фундаментално грешен принцип.    По повод партийните субсидии Пенчев заяви, че това е противоречив въпрос, за който няма едностранчиво мнение.    „Само веднъж съм давал пари за партия – на „Да, България” преди 5 години дадох 10 000 лв. И си дадох сметка, че съм сбъркал, те са неуспешен стартъп”, обяви бизенсменът. и това беше грешка, те са неуспешен стартъп”, каза бизнесменът.    Ивайло Пенчев има четирима синове, септември тази година се ожени за майката на най-малкия. Малко след това се оженил и най-големият му син.    „Пътят на моите деца е пътят, който те си избират, на мен ми е важна на душата да им е добре”, подчерта Пенчев.  ", "date": "2019.12.07", "title": "Ивайло Пенчев: Евала на правителството за балансирания бюджет! (ВИДЕО) "}
{"url": "http://epicenter.bg/article/Bivsh-voenen-razuznavach--Nyama-naprezhenie-mezhdu-Rusiya-i-Balgariya-vapreki-shpionskite-skandali-/200901/2/0", "text": "България попадна в епицентъра на нов международен скандал. Руски шпиони са имали тайна база във френските Алпи, откъдето са действали в няколко страни, сред които и у нас. Разкритията са на френския вестник \"Монд\", който нарича тези агенти - убийците на руското военно разузнаване, предава бТВ.    Според бившия ни военен разузнавач Иван Пенков има две хипотези за този скандал, като едната е, че това е замитане на нещо по-голямо, понеже ГРУ няма как да има толкова много разкрити скандали.    Бившият заместник-начаник на военното ни разузнаване изрази и мнението, че няма никакво напрежение между Русия и България след обявяването на персона нон грата на наш дипломат в Москва, което беше ответна мярка. В края на октомври руски дипломат беше обявен за персона нон грата заради подозрения в шпионаж.    Носи малко подозрение сериозността на историята на последния международен скандал във Франция, в който е замесена и страната ни, добави той.    Приписват на разкритата група в Алпите отравянето на Скрипал и дъщеря му, както и на българския бизнесмен Емилиян Гебреб. Освен това и кампании по дестабилизация на Молдова и Черна Гора.    Общият знаменател е, че зад тях се вижда подписа на Главното разузнавателно управление на Русия, обясни Пенков.    Според разследването на \"Монд\" в продължение на 4 години - между 2014 и 2018 г. - руски шпиони многократно са пребивавали в градове в Югоизточна Франция и са пътували непосредствено до границата с Швейцария, а районът във Френските Алпи е използван за логистична база – за подготовка на операциите им в Европа и в частност в България.    Тази база по-скоро може би е била с цел да замете следите към други операции. Звучи достоверно, но твърде сложно е да се прави подготовката за тези операции в база, каза още бившият ни военен разузнавач.    Но как таен щаб на руското разузнаване функционира незабелязано в продължение на години на територията на френския департамент Савоа?    \"Тези агенти - убийците от руското военно разузнаване никога не са извършвали престъпление на френска територия. 15-те руски шпиони се връщат в алпийския си щаб преди всяка операция в ключови моменти - атаката срещу българина Емилиян Гребев, тази срещу Сергей Скрипал във Великобритания приз 2018 г., кампаниите за дестабилизация на Молдова през 2014 г. Или пък тази срещу Черна Гора, която се опитваше да се приближи до НАТО\", обяснява Жак Фолору, разследващ журналист на \"Монд\".    Пенков заяви, че не отхвърля нищо.    \"По-скоро изразявам съмнения. ГРУ има засилена разузнавателна дейност през годините. Тази история се използва като психотропно средство за промяна на съзнанието на хората, вкарването им в стрес, което не е случайно. Tам, където руското военно разузнаване е уличено по реален начин в някакъв операция, това не смущава Русия, тя не се стряска от провалите на ГРУ, от нищо не се стряска, не опровергава динамично обвиненията в операции, използва ги за въздействие като психотропно средство за възможностите на ГРУ\", коментира още Пенков.    Той засегна и темата за нашия дипломат Николай Малинов, обвинен в шпионаж в полза на Русия. Според Пенков е доста странно награждаването му от Путин в Русия, понеже дори руски медии нарекоха тогава действието „нагло”, обясни още той.    Пенков смята, липсата на напрежение между България и Русия ясно личи от последната среща на премиера Бойко Борисов с руския посланик, при която те се прегърнаха. Това доказва, че те искат да покажат, че това е именно така.  ", "date": "2019.12.07", "title": "Бивш военен разузнавач: Няма напрежение между Русия и България въпреки шпионските скандали "}
{"url": "http://epicenter.bg/article/Gartsiya-otpuska-ednokratna-pomosht-ot-700-evro-za-bednite-semeystva-/200912/7/51", "text": "Гръцкото правителство отпуска еднократна помощ от 700 евро за безработни и хора с ниски доходи. Социалната мярка важи и за чужденците, включително за българите, които отговарят на условията и живеят в страната поне 10 години, предаде БНР.    По 700 евро еднократна помощ получават социално слабите семейства в Гърция, информират от финансовото министерство на южната ни съседка.    Право на тази помощ имат семейства с 4 деца и такива, в които поне един или двамата родители са безработни повече от една година. Същата сума се изплаща и за деца с увреждания.    Право на помощ имат и чужденци, които плащат данъците си в Гърция и пребивават в страната поне 10 години.    Подаването на документи се извършва по електронен път, а помощите ще се изплатят до края на годината.    Специалисти съветват подаването на документи да се извърши от счетоводителя, който изготвя данъчната декларация на гражданите, като услугата е безплатна.    По предварителни проучвания 953 хиляди гръцки семейства имат право на помощ от 700 евро.  ", "date": "2019.12.07", "title": "Гърция отпуска еднократна помощ от 700 евро за бедните семейства "}
{"url": "http://epicenter.bg/article/Srabskata-armiya-predstavi-novite-helikopteri--zakupeni-ot-Rusiya-/200914/7/51", "text": "Сръбската армия представи новите хеликоптери, закупени от Русия, на специална церемония на военното летище „Батайница“ край Белград, на която присъства и държавният глава на западната ни съседка Александър Вучич, предава македонската електронна медия A1 On, цитирана от \"Фокус\".    Съгласно думите на Вучич, новите придобивки „значително ще подобрят работата и възможностите на армията\". Сръбският президент подчерта, че новите хеликоптери Ми-35, F145M и Ми-17 са закупени заради „значително подобрение на състоянието\" на държавния бюджет и заради„значителни отстъпки и облекчения\", дадени от Москва на Белград.    Русия достави хеликоптерите няколко месеца преди крайния срок. Те бяха транспортирани в Сърбия с товарен самолет на руската армия два дни преди срещата на сръбския президент Александър Вучич с руския президент Владимир Путин в Сочи на 4 декември.  ", "date": "2019.12.07", "title": "Сръбската армия представи новите хеликоптери, закупени от Русия "}
{"url": "http://epicenter.bg/article/Vodesht-diplomat-na-Pekin-predupredi-SASht-da-sprat-s-namesata-vav-vatreshnite-raboti-na-Kitay-/200920/7/0", "text": "Един от водещите дипломати на Пекин - Ян Джичи, проведе телефонен разговор с държавния секретар на САЩ Майк Помпео, в което го предупреди, че Вашингтон трябва да спре да се намесва във вътрешните работи на Китай, предава Reuters, цитирана от \"Фокус\".    Визирайки приемането на закона за защита на демокрацията и правата на човека в Хонконг, Ян Джичи заяви, че САЩ са нарушили сериозно международното право и призова Вашингтон да „поправи грешките си“, както и „незабавно да спре да се намесва във вътрешните работи на Китай”.    Камарата на представителите на САЩ прие нов закон по-рано тази седмица, с което настоява за по-силен отговор на отношението на Пекин към уйгурското мюсюлманско малцинство в Китай.    Експерти и активисти от САЩ твърдят, че Китай е задържал вероятно един милион уйгури в лагери в Синдзян. Пекин казва, че лагерите са част от борбата с тероризма и предлагат професионално обучение.    Ян Джичи твърди, че американските служители многократно са правили изявления, които изкривяват и атакуват китайската политическа система, вътрешната и външната политика и се намесват във вътрешните работи на Китай.    „Китай изразява твърдото си противопоставяне и категорично осъжда това“, категоричен бе дипломатът на Пекин.  ", "date": "2019.12.07", "title": "Водещ дипломат на Пекин предупреди САЩ да спрат с намесата във вътрешните работи на Китай "}
{"url": "http://epicenter.bg/article/Monako-razreshava-ednopolovite-brakove-/200922/7/0", "text": "Националният съвет на Монако прие законопроект, позволяващ на всички двойки, независимо от пола, да сключват граждански съюз, съобщават Дарикнюз и БТА.    Граждански съюз ще могат да сключват и роднини, които живеят заедно.    Законът бе приет единодушно на 4 декември от 24-те представители в парламента на княжество Монако.    От тези нови разпоредби произтичат права за всички двойки, сключили този граждански договор и заверили го пред нотариус, в случай на болест (когато трябва да се използва здравната застраховка на партньора), при смърт (за наследство), при договори за наем (и двамата да бъдат вписвани като титуляри).    Този договор, като част от монакското семейно право, няма за цел да конкурира институцията на брака. Той няма да има ефект върху установяването на родство, правата и задълженията на родителите, правата на децата и осиновяването, се уточнява в нормативния акт.    Признаването на гражданските съюзи ще влезе в сила, когато текстът бъде обнародван от принц Албер Втори.    Монако бе една от последните европейски държави, които не предлагаха възможност за сключване на граждански съюз.  ", "date": "2019.12.07", "title": "Монако разрешава еднополовите бракове "}
{"url": "http://epicenter.bg/article/Putin-pokani-Erdogan-na-parada-na-Pobedata-v-Moskva-na-9-may-dogodina-/200923/7/0", "text": "Русия покани турския президент Реджеп Тайип Ердоган на Парада на победата през 2020 г., съобщава в. “Известия”, позовавайки се на информация от руското посолство в Анкара. Оттам, обаче, подчертаха, че все още не е получено съгласие от турската страна.    Администрацията на турския президент все още не е потвърдила плановете на държавния глава да присъства на юбилейните тържества в Москва. Досега нито един турски президент не е посещавал Москва, за да участва в парада на Червения площад.    Следващата година целият свят ще отбележи с размах 75-годишнината от Победата във Великата Отечествена война. Сред поканените в Русия гости са лидерите на страните Договора за колективна сигурност, повечето държави на европейския континент, американският президент Доналд Тръмп и израелският премиер Бенямин Нетаняху.    В началото на декември намерението за посещение на Русия на 9 май 2020 г. бе потвърдено от ръководителите на 17 държави, включително лидерите на Индия, Франция, Куба, Венецуела, Беларус, Молдова, Сърбия, Чехия и други.    „Поканата, адресирана до президента на Турция, бе изпратена по установения ред. Чакаме решение “, заявявиха от пресслужбата на руското посолство в Анкара.    И въпреки, че президентът на Турция се среща с президента на Русия по-често от другите чуждестранни лидери – през 2018 г. Владимир Путин и Реджеп Тайип Ердоган проведоха седем срещи, през 2019 г. – четири – той никога не е посещавал Москва за честването на 9 май.    „През 2020 г. е много вероятно Ердоган да пристигне в Москва на 9 май. Това ще бъде символичен жест и повратна точка за руско-турските отношения“, коментира турският политолог Керим Хас.    Последната среща на руските и турските лидери се състоя на 22 октомври тази година, преговорите продължиха над шест часа.    На 2 декември говорителят на президента Дмитрий Песков заяви, че следващата среща между Путин и Ердоган е насрочена за 8 януари 2020 г., тя ще се проведе в Истанбул – турският лидер, анонсира за този ден старта на газопровода \"Турски поток\".     ", "date": "2019.12.07", "title": "Путин покани Ердоган на парада на Победата в Москва на 9 май догодина "}
{"url": "http://epicenter.bg/article/Tramp-prizova-Svetovnata-banka-da-prekrati-otpuskaneto-na-zaemi-na-Kitay-/200924/7/96", "text": "Доналд Тръмп атакува Световната банка в „Туитър“, в петък вечер, обвинявайки международната финансова институция, че отпуска заеми на Китай, предаде АФП, цитирана от БГНЕС.    “Защо Световната банка заема пари на Китай? Как е възможно това? Китай има много пари, а когато нямат, ги създават. Спрете!“, възмути се Тръмп.    Президентът на САЩ отново потвърди позиция, отдавна отстоявана от администрацията му, включително от Дейвид Малпас – настоящият президент на банката, избран през април тази година – когато той бе заместник-министър на финансите по международните въпроси на САЩ до избора му за ръководител на банката.    Президентът усилва посланието на своя министър на финансите Стивън Мнучин.    Последният заяви в четвъртък пред комисия на Камарата на представителите, че Съединените щати са изразили своето „възражение срещу дългосрочна програма“ за заеми и проекти на Световната банка в Китай.    Последното бе одобрено в четвъртък. Планира се да се намалят сумите на заемите за Китай, които също ще бъдат по-избирателни през периода 2020 – 2025 г.    Тази програма “отразява еволюцията на нашите отношения с Китай”, каза в изявление Мартин Райзер, директор на Банката в Китай. “Нашият ангажимент ще бъде все по-избирателен”, добави той.    Това намаление обаче не е достатъчно за Вашингтон, чийто аргумент е прост: втората световна икономика е достатъчно богата, за да води политика на самофинансиране и да не зависи от заемите на Световната банка, която трябва да предлага финансови ресурси на по-бедните страни.    Но позицията на президента, така публично оповестена, идва в момент на преговори с Пекин, в опит да се сложи край на търговската война, разпалена преди 18 месеца от американския президент. Той възнамерява да принуди Китай да направи отстъпки в защитата на американските компании в страната и да намали големия търговски излишък с Вашингтон.    Съществува голяма несигурност относно датата на възможно частично споразумение, което бе обявено за предстоящо от Тръмп още през октомври, но което изглежда отнема много време, за да бъде реализирано.  ", "date": "2019.12.07", "title": "Тръмп призова Световната банка да прекрати отпускането на заеми на Китай "}
{"url": "http://epicenter.bg/article/Otnovo-salzotvoren-gaz-sreshtu--quot-zhaltite-zhiletki-quot--vav-Frantsiya-/200930/7/0", "text": "Ситуацията в редица градове във Франция, където в събота се провеждат митингите на 56-ия протестен ден на \"жълтите жилетки\", става все по-напрегната. Според репортажи на телевизионния канал CNews от Париж и Нант, полицията е започнала да използва сълзотворен газ срещу демонстрантите, предават TACC и Агенция \"Фокус\".    В Нант това става, защото както и по време на предишни демонстрации, най-радикалните групи от „жълти жилетки“ се опитаха да се отклонят от маршрута, одобрен от властите, и да си проправят път към центъра на града, предимно към местното кметство.  Камъни и бутилки летяха към полицията и жандармерията, които блокираха пътя им. В отговор те използваха сълзотворен газ и арестуваха няколко задържания на хулигани. Част от радикалите от Черния блок обаче успяха да си пробият път до сградата на префектурата, от която полицията се стреми да ги изтласка.    В Париж „жълтите жилетки“, събрани пред сградата на Министерството на икономиката и финансите, разположена на брега на Сена, се движат към Версайската порта, разположена в южната част на града. Колона от активисти от профсъюза на Общата конфедерация на труда, който провежда протест срещу реформата на пенсионната система, е тръгнала от площад Монпарнас.    Някои от радикално настроените участници в шествието на „жълтите жилетки“ се опитаха да преминат през съседните улици и да се съберат със стачкуващите. Полицията предотврати това, като използва сълзотворен газ. \r\n \r\n Не стихват и социалните протести. Днес шофьори на камиони блокират основни пътни артерии в страната като протест срещу покачването на данъците върху дизела, предава БНР.    Блокади с камиони и операции \"Охлюв\" парализират от сутринта движението по ключовите френски магистрали. Акцията предизвиква километрични задръствания из страната, най-големи около Париж. Шофьорите, откликнали на призива на Организацията на европейските превозвачи, протестират срещу покачването с два цента на данъка върху дизеловото гориво, предвидено във френския финансов план за 2020. Средствата от данъка, около 140 милиона евро, трябва да се използват за финансиране на пътните инфраструктури, но според превозвачите това ще влоши положението на малките транспортни компании.    Френското национално събрание одобри тази мярка през октомври, но Сенатът я блокира на първо четене. Шофьорите се бунтуват преди повторното разглеждане на текста следващата седмица. Повишените такси ще оскъпят разходите с 800 евро на превозно средство, казва пред изданието Вен Минют представител на превозвачите.    Наред с блокадите по пътищата транспортната стачка срещу пенсионната реформа продължава да парализира Франция.  ", "date": "2019.12.07", "title": "Отново сълзотворен газ срещу \"жълтите жилетки\" във Франция "}
{"url": "http://epicenter.bg/article/Opasen-asteroid-mozhe-da-premine-kray-Zemyata-/200931/7/0", "text": "Големият астероид 1998 HL1, който прелетя през месец октомври на 6,21 милиона километра от Земята, може да ни навести отново след година и пет месеца, съобщава ТАСС, цитирана от Нова тв и БТА.    Прогнозата е на Николай Кисельов от Кримската астрофизическа обсерватория. По думите му възможното следващо приближаване на 1998 HL1 ще бъде след 17 месеца.    Руските учени в продължение на няколко нощи са изучавали отразителната способност на астероида. Били получени данни за блясъка на небесното тяло, по който бил определен и неговият размер - 326 метра. По рано диаметърът на астероида се оценяваше на 990 метра.    На 25 октомври тази година това небесно тяло премина на 6,21 милиона километра от Земята. Това разстояние е с около 10 пъти по-голямо от това, разделящо Земята и Луната.  ", "date": "2019.12.07", "title": "Опасен астероид може да премине край Земята "}
{"url": "http://epicenter.bg/article/Valeriya-Veleva--A-koy-shte-razsledva--quot-nezavisimiya-razsledvasht-quot--glavniya-prokuror-/200903/11/33", "text": "На извънредно заседание в събота, предавано за първи път на живо по телевизията, правителството на Бойко Борисов прие да създаде      който до момента се назначаваше от главния прокурор и беше пряко подчинен на зам.-главния прокурор.   тогава, когато водят разследвания срещу зам.-главните прокурори или срещу главния прокурор.    Това беше обявено лично от премиера с мотива, че решението на Министерския съвет е в отговор на желанието му да се съобрази с препоръките на Съвета на Европа и на Венецианската комисия, които настояват за въвеждане на контрол върху действията на главния проокурор.   , се казва в разпространено вчера становище от СЕ, което явно е стреснало властта в България и тя приема мерки на пожар.     , разказа днес Борисов за рекета, на който е подложен отвън.     Съветът на Европа настоява да приемем и Истанбулската конвенция и ни размахва пръст за упорството и сощи ни отправя заплахи. Сега ни призовава да променим Конституцията заради \"независим\" контрол върху главния прокурор.       Правителството обаче бърза, сякаш гонено от някакъв страх, да се съобрази с препоръките, въвеждайки институция на \"независим разследващ главния прокурор\", който ще се избира от същия ВСС, който избира и главния прокурор.     Не знам дали съзнава, но Това е извънредно положение в българското законодателство.      ал (2)    В нея не е упоменато, че има фигура на „независим прокурор” , който да разследва главния.    Да оставим настрана абсурдността на определението \"абсолютно независим\", което едва ли би имало покритие с реалността - къде в България ще се намери \"независим\" човек,  още повече в съдебната систеема!?! Кой ще го предлага, по какви критерии, кой има право да се кандидатира за този пост, по каква процедура, с каква програма?   С новото решение на Министерски съвет „независимият прокуроор” ще  оглавява Инспектората на прокуратурата и ще се избира с 2/3 от гласовете на ВСС. Ами по същия начин бе избран и новият главен прокурор. Но по Конституция     В решението на МС не се дава отговор на въпроса  И Борисов, и министрите му бягат от този въпрос. От така подредените от тях нови йерархически зависимости, ако Независимият сгафи, ще трябва да се разследва от Главния. Няма кой друг. Тогава се влиза в някакъв омагьосан кръг. Двамата най-висши прокурори ще се разследват едни друг. Странен абсурд!   Не е ясно и    \" Значи Независимият ще е подчинен още с избора си на Главния. Пак абсурд!          На ВСС. Който пък е избрал главния прокурор. И пак се оказваме в задънена улица.   Всичко това трябва да влезе в парламента. Борисов очаква, че днешните решения на Министерски съвет ще минат с гласовете на управляващите ГЕРБ и ОП. Но няма да е кротко и лесно.  Няма съгласие. Няма визия. Няма дори идея как да се съберат единомишленици около някаква теза.   Неяснотата около избора и функциите на Независимия ще отвори отново кутията на Пандора.   Освен това с предложените промени   вкарването на партиен елемент във вътрешните взаимоотношения на нейните най-висши представители, на каквито сме свидетели днес.      че тази нова съдебно-правна-законодателна главоблъсканица, която ще тропне на банките на депутатите, ще повиши доверието в съдебната система, от което държавата и гражданите имат крещяща нужда.   Бързането от страх не води до качествени резултати. А пък липсата на диалог в обществото е предпоставка за нов провал.  ", "date": "2019.12.07", "title": "Валерия Велева: А кой ще разследва \"независимия разследващ\" главния прокурор?"}
{"url": "http://epicenter.bg/article/American-Thinker--Demokratite-vodyat-SASht-po-patya-na--bananovite-republiki--/200911/11/33", "text": "По всичко личи, че целта на Демократическата партия на САЩ е да превърне страната в „бананова република“, в която политическата власт се определя от преврати, а не от избори, пише Скот Пауъл в статия за изданието American Thinker, цитирана от Агенция \"Фокус\".    Според автора остава впечатление, че американските демократи са готови да поставят под въпрос целостта и стабилността на страната си, за да си възвърнат властта и контрола.    Пауъл припомня, че легитимността на властта в САЩ произтича от хората и на демократите следва да бъде напомнено това. Авторът се опитва да изясни причините, поради които вместо да изпълняват задълженията си в Конгреса, демократите изразходват времето и ресурсите си за придвижване на процеса на импийчмънт срещу държавния глава Доналд Тръмп, особено след резултатите от разследването на специалния прокурор Робърт Мюлер. Така той заключава, че традиционните демократи сега може да бъдат приравнени с крайнолеви сили, погълнали проислямски и марксистки възгледи. И импийчмънтът според него ще бъде атака не само срещу самия Тръмп, но и срещу половината от гражданите на страната, гласували за него.    Авторът на статията отбелязва, че според американската конституция стабилността на системата се основава по-скоро на резултатите от изборите, отколкото на парламентарната демокрация. И точно това дава относителната политическа стабилност, включително икономическото възстановяване, което се наблюдава в САЩ през последните 240 години.    Според политическите анализатори изслушванията за импийчмънт могат да разделят обществото, така че единствената причина за задействането на подобна процедура трябва да бъде грубо престъпление. В случая изслушванията предполагат, че обвиненията срещу Тръмп се основават повече на слухове и политически разногласия.    Пауъл твърди, че изслушванията за импийчмънт са „демонстрация на отчаяние“. „И докато продължават да разпространяват слухове за Доналд Тръмп, те се надяват, че обикновеният избирател ще реши, че трябва да се действа“, пише авторът.    „Първоначално бащите-основатели възприемали Сената като орган, който би ограничил възможността за импийчмънт, а властта според тях е трябвало да бъде прехвърлена мирно чрез избори. Сега се оказва, че демократите, въпреки че са малцинството, злоупотребяват с властта. Тази партия стана по-малко толерантна, по-радикална. Правата на човека и презумпцията за невинност, както и свободата на мисълта не се зачитат. Значителна част от медиите са на страната на Демократическата партия и вече не предават новини. А социалните мрежи вече цензурират“, уверен е Пауъл.    „Голяма част от това се случва в момент, в който демократите са малцинство. Защо американците биха искали да дадат повече власт на партия, която се занимава с този вид злоупотреба, включително с методите на „банановите републики“? ”, чуди се журналистът на Amerikan Thinker.  ", "date": "2019.12.07", "title": "American Thinker: Демократите водят САЩ по пътя на „банановите републики“ "}
{"url": "http://epicenter.bg/article/API-napomnya-na-shofyorite--Prez-yanuari-i-fevruari-izticha-srokat-na-nad-1-mln--e-vinetki-/200916/4/0", "text": "С наближаване на Коледните и Новогодишни празници, когато много шофьори тръгват на път,   на водачите на автомобили, че могат проверят валидността на електронната винетка на сайта www.bgtoll.bg.  От бутона „Проверка на винетка“, чрез въвеждане на регистрационния номер на автомобила и държавата, в която е регистриран той, всеки може да получи информация за крайния срок на електронната винетка, независимо откъде е купена – от търговски обекти на Агенция „Пътна инфраструктура“ или в търговската мрежа на партньорите на АПИ. Статусът може да е „активен“, „с изтекъл срок“ или „неизползван“ в случаите, когато винетката е купена с отложен старт до 30 дни начална дата на валидност.    Собствениците на автомобили, които имат е-винетки, издадени чрез Агенцията за социално подпомагане, могат да проверят валидността им на сайта на АПИ – https://social.api.bg. Бутонът е с надпис „Проверка на е-винетка, издадена чрез Агенция за социално подпомагане“. Информацията за срока на годишната безплатна винетка се появява след въвеждане на регистрационния номер на автомобила.    През януари и февруари 2020 г. изтича срокът на над един милион годишни е-винетки за леки автомобили. Цените на е-винетките за всички категории пътни превозни средства остават непроменени и през 2020 г. Собствениците или водачите на леки коли може да купят уикенд винетка за 10 лв., седмична – за 15 лв., месечна – за 30 лв., тримесечна – за 54 лв. или годишна – за 97 лв.    Камионите и автобусите с обща технически допустима максимална маса над 3,5 т ще продължат да ползват е-винетка до въвеждането на тол системата, не по-късно от 1 март 2020 г. Цените на дневните, седмичните и месечните винетките за тях остават без промяна. Дневната винетка за всички превозни средства над 3,5 тона струва 23 лв.    За превозните средства с обща технически допустима максимална маса между 3,5 и 12 т, екокатегория Евро 0, I или II, седмичната е-винетка остава 53 лв., а месечната - 105 лв. За екокатегория Евро III, IV, V или EEV – седмичната е-винетка е 40 лв., а месечната – 80 лв.    Седмичната винетка за тежкотоварните камиони с маса над 12 т и с екокатегория Евро 0, I или II струва 87 лв,. а месечната – 174 лв. За емисионен клас Евро III, IV, V или EEV седмичната винетка е 67 лв., а месечната – 134 лв.    Е-винетки могат да бъдат купени по няколко начина, предлагани от АПИ – чрез сайта bgtoll.bg, чрез мобилното му приложение, както и на пунктове за продажба – на гише срещу плащане в брой или чрез терминал за самотаксуване – с карта. Гишета има на 13 контролно-пропускателни гранични пункта, както и в 27 Областни пътни управления в цялата страната. Терминалите за самотаксуване са близо 500 на брой.    До момента през всички канали за продажба водачите на леки и тежкотоварни автомобили са купили 7,8 млн. е-винетки на стойност близо 380 млн. лв.  ", "date": "2019.12.07", "title": "АПИ напомня на шофьорите: През януари и февруари изтича срокът на над 1 млн. е-винетки "}
{"url": "http://epicenter.bg/article/BABH-e-skrila-ot-obshtestvoto-135-sluchaya-na-hrani-sas-salmonela-prez-2019-g---VIDEO-/200927/4/0", "text": "Българската агенция по безопасност на храните не е оповестила публично 135 доказани случая на опасни храни - със салмонелоза - на българския пазар в рамките на 2019 година. За наличието им призна проф. Христо Даскалов, директор на Националния център по безопасност на храните, пред Нова тв днес,      Интервюто с него и д-р Сергей Иванов, експерт по качество и безопасност на храните от асоциация \"Активни потребители\", бе по повод предупреждението от Полша за влезли на българския пазар 109 тона пилешко със салмонелоза. След оповестяването от полската страна се оказа, че количеството опасна храна със салмонелоза, влязло в България за годината, е много повече. За предишните случаи нямаше публично оповестяване от БАБХ.    Според проф. Даскалов това, че информацията е налична в доклади, е достатъчно и не е необходимо публично оповестявание за наличието на опасни храни на пазара. Не може \"от всяко нещо да влизаме в шоу програми\", каза той.    Ето как протече разговорът и как се стигна до признанието, че в България са били доказани 135 случая на опасни храни, за които БАБХ не е информирала обществото:        Проф. Даскалов: Такива количества не постъпват еднократно, те са постъпили поетапно. Последната част е спряна - тези 109 тона. Предприети са необходимите мерки. ... Ако погледнете нотифицаиите, те започват от март, не постъпват като едно количество от петстотин и колко.    Д-р Иванов: Случаите са 500. Само за миналата седмица в София са 8. На фона на 500 доказано болни от салмонелоза - а в България обичайно на един доказано болен се предполага, че има 9, които не са отишли на лекар, или не са били лабораторно тествани - заболеваемост има, и то не малка. На този фон БАБХ за една година не е открила нито един случай на храна, заразена със салмонелоза, освен ако не е предупредена, както в случая - от поляците, които са си свършили работата.      Проф. Даскалов: В лабораторията, която ръководя, имаме до момента 135 потвърдени щама. 1/3 от тях са от птиче месо.    ...    Д-р Иванов: Вие сте имали 140 случая и не сте ги оповестили? Вие съзнавате ли какво казахте току-що?    Проф. Даскалов: Ние имаме 135 изолата (т.е. проби храни със салмонела - бел. ред.) постъпили, тествани, доказани и отговорът е върнат...    Д-р Иванов: 135 опасни храни! И сте си замълчали за това - това ли искате да кажете?    Проф. Даскалов: Никой не е замълчал.    Д-р Иванов: Нека да проверим къде сте ги оповестили.    Проф. Даскалов: Какво значи \"замълчал\", когато имаш официален протокол и са предприети нормалните мерки.    ...    Д-р Иванов: Току-що ние разбрахме, че в рамките на годината е имало 135 случая на опасни храни на българския пазар, за които няма информация.    Проф. Даскалов: Как да няма информация? Това е официална информация в протокола, господин Иванов.    Д-р Иванов: Тези случаи не са докладвани в Брюксел.    Проф. Даскалов: Всичко се докладва.  Д-р Иванов: Къде са тези предупреждения?    Проф. Даскалов: Ще се върна отново (неколкократно проф. Даскалов внушава, че д-р Иванов не знае, не е компетентен и сега се връща към тезата си) - незнанието ражда демони.        Д-р Иванов: Цялата информация, която БАБХ докладва в Брюксел за опасни храни на пазара, след това се връща под формата на нотификация.    Проф. Даскалов: Тази информация е публична. Вие можете да вземете докладите на EFSA...        Проф. Даскалов: Колегите в медицинската сфера имат 500 случая, макар че те са 384 към момента (не става ясно откъде идва разминаването - бел. ред.). Те за всеки един случай оповестяват ли обществото, че имаме заболял човек?    Д-р Иванов: Оповестяват го - има седмична статистика за заразните болести.    ...    Ако във Ветеринарномедицинския институт има тестване за салмонела, има положителен резултат, тази храна трябва да бъде изтеглена от пазара, да бъде оповестено коя е марката, за да могат потребителите да се предпазят от опасната храна.    Проф. Даскалов: След всеки положителен резултат се предприемат адекватни мерки. Протоколът за това, че сме доказали, че е изолирана салмонела води след себе си конкретни мерки. Това не значи, че трябва да превърнем страната в постоянно ъъъ ... оповестяване на всяка ... това е наша рутинна дейност. Може би неразбирането на дейността на такава институция води до това, че се очаква да се превръща в сензация абсолютно рутинните действия, които се предприемат за решаване...    Д-р Иванов: За всички опасни храни, които откриете ли си мълчите?    Проф. Даскалов: Къде си мълчим?   ...    Виждам официалния протокол, предаден на наредителя, предприетите мерки. Какъв вид мълчание, г-н Иванов? Какво премълчаваме ние? Ние си вършим си работата така, както трябва да се върши работата. Защото не може от всяко нещо да се превръща, да влизаме в шоу програми. Това е професионална работа на хиляди хора.      Д-р Иванов: Става въпрос за здравето на хората.  ", "date": "2019.12.07", "title": "БАБХ е скрила от обществото 135 случая на храни със салмонела през 2019 г. (ВИДЕО)"}
{"url": "http://epicenter.bg/article/Ohranitel-e-pochinal-sled-skandal-pred-zavedenie-v-Plovdiv-/200910/3/0", "text": "42-годишен частен охранител е починал след конфликт пред заведение в пловдивския квартал \"Капана\". Това съобщи говорителят на Областната дирекция на МВР.    Към 3.10 ч. е получен сигнал на 112 за конфликт пред заведението в центъра на града. Патрул на 4 РУ установил, че двама клиенти, са се скарали с двама частни охранители. Единият от клиентите ударил единия от охранителите. През това време на другия служител на фирмата му прилошало и бил извикан екип на Центъра за спешна медицинска помощ.    В линейката 42-годишният мъж починал. Извършен е оглед и от съдебен лекар. По случая са образувани две досъдебни производства - за настъпила смърт без данни за насилие и да причиняване на телесна повреда по хулигански подбуди. Задържан е 22-годишен мъж.  ", "date": "2019.12.07", "title": "Охранител е починал след скандал пред заведение в Пловдив "}
{"url": "http://epicenter.bg/article/-KAT--Patnite-intsidenti-zaradi-ledeniya-dazhd-do-momenta-sa-okolo-50--nyama-seriozno-postradali/200921/3/0", "text": "Инцидентите до момента са около 50, като най-радостната новина, че нямаме сериозно пострадали, няма загинали хора при тези инциденти. Това каза на брифинг инспектор Лъчезар Близнаков от „Пътна полиция“, предаде репортер на Агенция „Фокус“.    „През нощта падна леден дъжд, вследствие на който станаха доста неприятни инциденти. Наблюдавахме повече инциденти в Западна България. Катастрофата на магистрала „Тракия“, която знаете, на Северната скоростна тангента също се случиха някои инциденти, в следствие на заледяванията на пътищата“, каза той.    „На „Тракия“ движението беше изключително затруднено. Но в този координационен център успяхме да създадем организация, така че да не се случат повече такива инциденти. Бяха спрени тежките товарни автомобили на Пазарджик, Пловдив, с което бяха ангажирани много служители. Но се справихме със ситуацията. Току-що получихме информация, че движението се възстановява поетапно“, обясни инспекторът.    Той допълни, че може би най-натоварено е около София.    „На Благоевград имахме случай, на АМ „Струма“ два отделни инциденти с обърнати тежки камиони. Там също няма пострадали тежко. Но неприятното в тези ситуации е, че е нужно много време да се извади тази техника, спират се пътищата, което създава трудности за останалите участници“, каза Близнаков.    Инспекторът подчерта, че навсякъде екипите са били увеличени.    „Всички полицейски сили бяха ангажирани, на сто процента, с което се справиха много добре“, допълни той.  ", "date": "2019.12.07", "title": " КАТ: Пътните инциденти заради ледения дъжд до момента са около 50, няма сериозно пострадали"}
{"url": "http://epicenter.bg/article/Sinat-na-Minyu-Staykov-izliza-ot-aresta-/200925/3/0", "text": "Синът на алкохолния бос Миню Стайков излиза на свобода. Това реши този следобед състав на Софийския районен съд, предаде БНТ.    На Стайков бяха повдигнати две обвинения за това, че противозаконно е попречил на органите на властта да изпълнят задълженията си и защото е подал сигнал с невярно съдържание на националния телефон 112.    В четвъртък Стайко Стайков беше арестуван, след като отказал да съдейства на полицията. Той се возил в брониран автомобил с въоръжени мъже и отказал да даде документите си за проверка. А пред органите на реда обяснил, че е тръгнал на автостоп към Айтос и така се озовал в джипа. След това пък позвънил на тел. 112 и съобщил, че е отвлечен.    Според съда Стайков младши се е усъмнил в легитимността на проверяващите го полицаи, тъй като веднъж бил отвличан, но след като се уверил, че проверката е истинска, е предал документите си за проверка, след това доброволно е бил отведен в полицейско управление без да оказва съпротива.  ", "date": "2019.12.07", "title": "Синът на Миню Стайков излиза от ареста "}
{"url": "http://epicenter.bg/article/Vlak-deraylira-do-Kardzhali--nyama-postradali/200936/3/0", "text": "Пътнически влак дерайлира преди гара Кърджали.    Влакът се е движил по направление Димитровград – село Подкова, съобщи бТВ.    Малко преди град Кърджали е излязъл от релсите първият вагон от композицията.    Във влака е имало около 10 пътници, никой не е пострадал.  ", "date": "2019.12.07", "title": "Влак дерайлира до Кърджали, няма пострадали"}
{"url": "http://epicenter.bg/article/Otkriha-trup-v-moreto-kray-mosta-v-Burgas-/200937/3/0", "text": "Тяло на мъж е открито в морето край Моста в Бургас. Около 18.48 часа в Първо Районно управление на МВР - Бургас е получено съобщение от случайно разхождащ се по моста жител на града, че е забелязал във водата тяло на мъж.    Това съобщи за Радио \"Фокус\" - Бургас Цветелина Радева, говорител на ОДМВР-Бургас.    Своевременно към мястото на инцидента са се отправили полицейски служители и екип от \"Пожарна безопасност и защита на населението\".    Повикан е и катер на \"Морска администрация\" за изваждането на тялото на мъжа, чиято самоличност към момента не е установена.  ", "date": "2019.12.07", "title": "Откриха труп в морето край моста в Бургас "}
{"url": "http://epicenter.bg/article/Kabinetat-reshi--Varhoven-prokuror--zavezhdasht-inspektorata-na-prokuraturata--da-razsledva-glavniya-/200917/2/0", "text": "Разследването срещу главния прокурор и неговите заместницида се провежда от завеждащия инспектората на прокуратурата, предвиждат приетите днес от правителството допълнения на Наказателно-процесуалния кодекс, съобщиха от правителствената пресслужба.    Целта на законопроекта е изпълнение на препоръките на Механизма за сътрудничество и проверка на Европейския съюз посредством въвеждането на ефективен и съобразен с действаща конституционна уредба модел, гарантиращ разследванията срещу главния прокурор и неговите заместници.   Законовите промени са в изпълнение на препоръка на Службата за подкрепа на структурните реформи към Европейската комисия във връзка с реформата на прокуратурата и взаимодействието й с другите институции, включително механизъм за отчитане на постигнатия напредък пред широката общественост.   Предлага се още в случай на предполагаемо умишлено престъпление от общ характер, извършено от главния прокурор или негови заместници, прокурорът завеждащ инспектората на прокуратурата, да може да възлага отделни действия по разследването и други процесуални действия на прокурори или следователи от Националната следствена служба.   Създават се законови гаранции в случаите, когато може да бъде ангажирана наказателната отговорност на главния прокурор или неговите заместници, главният прокурор да не може да осъществява надзор за законност по тези преписки и дела.   С цел осигуряване на независимостта на прокурора завеждащ инспектората на прокуратурата е предвидено той да се избира и освобождава по предложение на не по-малко от трима от членовете на прокурорската колегия и с мнозинство не по-малко от осем гласа от членовете на прокурорската колегия на Висшия съдебен съвет. А срокът на мандата му да е 7 години.", "date": "2019.12.07", "title": "Кабинетът реши: Върховен прокурор, завеждащ инспектората на прокуратурата, да разследва главния "}
{"url": "http://epicenter.bg/article/Radev-organizira-sreshta-za-obsazhdane-na-problemite-pri-provedenite-mestni-izbori-/200918/2/0", "text": "На 9 декември, понеделник, от 13.00 часа, на „Дондуков“ 2 президентът Румен Радев инициира среща с представители на Централната избирателна комисия, на отговорните институциите за провеждането и организацията на местните избори тази година, както и анализатори на изборния процес, съобщиха от прессекретариата на държавния глава.    Целта на срещата е да бъдат набелязани проблемите и начините за тяхното отстраняване.  ", "date": "2019.12.07", "title": "Радев организира среща за обсъждане на проблемите при проведените местни избори "}
{"url": "http://epicenter.bg/article/Karayancheva-prisastva-na-tarzhestvenata-liturgiya-v-katolicheskiya-katedralen-hram--Uspenie-Bogorodichno-/200919/2/0", "text": "Председателят на Народното събрание Цвета Караянчева присъства на тържествена литургия в католическия катедрален храм „Успение Богородично“ в София, съобщиха от пресцентъра на Народното събрание.    Префектът на папската конгрегация за Източните църкви кардинал Леонардо Сандри води тържественото богослужение, по време на което се извърши каноничното издигане на апостолическата екзархия за католиците от източен обред в България в ранг на епархия с име „Софийска епархия Свети Йоан XXIII за католиците от византийско-славянски обред в България“.    Папа Франциск въздигна новата епархия на 11 октомври 2019 г., когато Католическата църква отбелязва литургичния празник на Св. Йоан XXIII. За първи епархиен епископ папата назначи Негово Преосвещенство Христо Пройков.    По време на тържествената литургия днес беше публично прочетена и обявена папската була на латински и български и беше интронизиран новият епархиен владика, като беше възкачен на владишкия трон и му беше връчен епископския жезъл, т.е. символите на управлението, което поема.    Новата софийска източно-католическа епархия Св. Йоан XXIII е наследник на акта на присъединяване към католическата църква, извършен от група видни българи в Цариград през 1860 г. в хода на борбите за българска църковна независимост.    През 1925 г. папата изпраща монсеньор Анджело Ронкали да възстанови и създаде подходяща за новата обстановка църковна структура за български католици от източен обред. Така през 1926 г. е основана Апостолическата екзархия, която днес получава статут на Епархия. Създателят на Апостолическата екзархия монсеньор Ронкали е избран в средата на миналия век за папа и приема името Йоан XXIII, а през 2014 г. е канонизиран за светец.  ", "date": "2019.12.07", "title": "Караянчева присъства на тържествената литургия в католическия катедрален храм „Успение Богородично“"}
{"url": "http://epicenter.bg/article/Podgotovkata-za-studentskiya-praznik-e-v-razgara-si-/200926/2/0", "text": "В навечерието на студентския празник много млади хора пътуват до различни места в страната, където са избрали за прекарат утрешния 8 декември, предава БНР.    Над 10 хиляди са резервациите в планинския курорт Банско за празника.    Повечето студенти пристигнаха още преди два дни, като са резервирали от 2 до 4 нощувки. Чрез два студентски туроператора са договорени повечето пакети , чиито цени са съобразени с възможностите на младите хора, заявиха от туристическия бизнес в града.    Отделно от 10-те хиляди студенти, ползвали услугите на туроператорите, има и такива, които са направили лични резервации. Те са не по малко от 2 000, споделят хотелиери и собственици на заведения. Вдигнаха се и оборотите на хранителните магазини. Купуват се най- вече алкохолни напитки, мезета, ядки и плодове.    В съседния спа курорт Баня хотелските комплекси са отказали студентски заявки с мотива, че селището е предимно за семейна спа ваканция, но и заради материалните щети, които остават след студентския празник.    В ски зоната над Банско има над един метър снежна покривка и някои от съоръженията вече работят, казаха от дружеството-концесионер. Цената на дневната лифт карта е 35 лева.    Сложна остава обаче пътната обстановка в областта, не само заради туристическия трафик, а и заради дъжда, който падна тази сутрин, а в последствие пътища и градски улици се заледиха.    В момента работят всички машини за опесъчаване и третиране на пътните настилки с химически препарати. Няколко леки катастрофи станаха в района, но само с материални щети.    Близо 3 хиляди студенти от всички краища на страната се очаква да пристигнат в курорта Пампорово за утрешния празник.    Студентското парти започва от днес и ще продължи до 8 декември в специална шатра с площ 2000 кв. м и капацитет 3000 души, каза Петър Стоичков от организаторите:    \"За 3-та година е събитието. Всяка година става все по-голямо. Тази година очакваме още повече хора. Шатрата е още по-голяма - близо 2000 човека ще се съберат - артисти, най-добрите от хип-хоп музиката, най-добрите от поп-фолка. Общо взето най-грандиозният празник по случай 8 декември и студентския празник\".    От днес до приключването на студентския празник ще има засилено полицейско присъствие по пътищата на област Пазарджик.  Жандармерията също се включва в осигуряването на обществения ред. Проверки са извършени в курортните комплекси във Велинград, Свети Константин, и Цигов чарк и Юндола, както и в градовете Пазарджик, Панагюрище, Стрелча и Белово, и селата Равногор, Варвара и Семчиново.    Собствениците на хотелите и заведенията са предупредени да осигурят засилен контрол и прецизен пропускателен режим.    Предвидени са внезапни и чести проверки както заведенията, така и по пътищата. Ще се следи за употребата на алкохол, наркотични и упойващи вещества, както и за техническата изправност на автомобилите.    Екипи ще регулират движението по места, където има опасност от свличане на скални маси.    В осигуряването на реда ще участват и пет мобилни екипа от зоналното жандармерийско управление в Пловдив.  ", "date": "2019.12.07", "title": "Подготовката за студентския празник е в разгара си "}
{"url": "http://epicenter.bg/article/Yavor-Kolev-za-tvardeniyata-na-hakera-Kristiyan--Tova-e-hibridna-ataka--dannite-sa-na-ruski-sayt-/200928/2/0", "text": "\"Това са данни на руски сайт. Касае се за хибридно мероприятие. Нямам информация, че в министерствата на отбраната и на транспорта, че се ползва нелегален софтуер. Държавната администрация е с напълно легализиран софтуер от повече от 20 години. Не се учудвам, че инструмент е лице, обвиняемо за кибертероризъм.\" Това каза комисар Явор Колев, началник отдел „Компютърни престъпления” към ГДБОП, по повод обвиненията на хакера Кристиян Бойков, че държавни чиновници свалят порно, пиратски файлове и нелегален софтуер.    Вчера обвиняемият за фактическото хакване на сървъра на НАП и разпространение на личните данни на хиляди българи в интернет обяви, че е използвал специален софтуер, с който засича торент протоколите на компютрите в държавната администрация. По думите му и според представените от него скрийншотове на свалените програми, сред тях са множество пиратски версии на платени професионални софтуери, както и изобилие от порно.    Комисар Колев коментира и мащабната международна схема за банкови измами, в която се оказа замесена и България. Наши сънародници участвали в т.нар. „Ливанска пералня” като финансови мулета. От сметки на фирми чрез фишинг мейли са източени милиони. Засега шестима са обвинени като участници в престъпна група за пране на пари чрез неправомерни транзакции на стойност над 40 милиона.    \"В България се касае за организирана престъпна група, която се занимава с изпирането на пари, придобити от киберпрестъпност, а чрез компании в САЩ и в Европа, са били атакувани фирми с внедряване в междуфирмена коресподенция. При нея средствата от фирмата контрагент, се превеждат по сметка, контролирана от организираната престъпност. Те отиват по сметки, които се контролират от организираната престъпност, а не на \"мулета\". Тази организирана престъпна група е създала над 90 дружества у нас с банкови сметки, на които са били превеждани парите от тази престъпна дейност\",    Колев обясни, че тези мулета имат нисък социален статус и са готови срещу минимална сума да открият на свое име банкови сметки с интернет банкиране. \"Шестимата задържани са организаторите. Тези лица, на които са откривани банковите сметки, са свидетели по образуваното досъдебно производство. Предвиденото наказание е лишаване на свобода от 3 до 12 години, тъй като са откраднати 44 милиона евро и 15 милиона долара. Няма пострадали българи\", заяви той. Колев допълни, че ливанският гражданин е ръководителят на престъпната група и към момента са установени 17 човека.  ", "date": "2019.12.07", "title": "Явор Колев за твърденията на хакера Кристиян: Това е хибридна атака, данните са на руски сайт"}
{"url": "http://epicenter.bg/article/Zaharieva--Ne-mislya--che-izkazvaniyata-na-Putin-za--Turski-potok--imat-obshto-s-izgoneniya-nash-diplomat-/200929/2/0", "text": "Не мисля, че изказванията на президента Путин за „Турски поток“ имат общо с предприемане на реципрочната мярка по гоненето на български дипломат. Това каза пред журналисти вицепремиерът и министър на външните работи Екатерина Захариева по време на конференция „Западни Балкани“ в НДК, предаде репортер на Агенция „Фокус“.    „Очаквано беше, въпреки че много се забави реакцията на руската страна. Още в края на октомври говорителят на външно министерство направи съвсем кратък коментар тогава, когато ние обявихме за персона нон грата техен дипломат, че най-вероятно тяхната реакция ще бъде реципрочна мярка така, както се случи скоро в Германия. Така че не мисля, че има връзка между двете събития“, добави още тя.    По думите ѝ посочването на конкретен дипломат е задължително. „Те посочват, като идеята е наистина да бъде от същия ранг. Те посочват точно кой дипломат да бъде определен за персона нон грата“, обясни външният министър.    \"Много говорим за европейска перспектива, много говорим за сътрудничество в НАТО, но в същото време виждате, че европейската перспектива се бави. Много говорим и за влиянието на други държави, не само на Русия. Не е тайна, че не само Русия има геостратегически интерес към Балканите. Имат и страни от Близкия Изток, има и Китай, има и Турция. И в същото време като че ли Европейският съюз (ЕС), все още не всички държави от него са готови да започнат преговори с Република Северна Македония и Република Албания\", каза още Захариева.    Захариева напомни, че решението за започване на преговори за членство в ЕС на двете страни се отлага вече три пъти.    „Тогава да не се учудваме, няма вакуум в международните отношения. Тогава, когато ЕС не е много видимо представен, макар че според мен това не е точно така, а по-скоро е много пропагандата в обратната посока, тогава разбира се големи други играчи се намесват в региона. Всеки се бори за геополитическо влияние“, добави тя.    По думите на външния министър българската позиция относно европейската перспектива на Западните Балкани неслучайно винаги е била много ясна и непроменена.    „Ние считаме, че от интерес на България, а и от интерес на Европейския съюз страните от Западните Балкани трябва да вървят по пътя на демократичните реформи, промени, добросъседство, просперитет и икономическо развитие, така че всичко да бъде добре. Ние сме директни съседи на две от шестте, така че ще продължим подкрепата и да се опитваме с аргументи да убедим все още скептичните държави, че това е ситуация от интерес и на Западните Балкани, и на ЕС“, допълни Екатерина Захариева.  ", "date": "2019.12.07", "title": "Захариева: Не мисля, че изказванията на Путин за „Турски поток“ имат общо с изгонения наш дипломат "}
{"url": "http://epicenter.bg/article/Mustafa-Karadaya--Nie-tryabva-da-imame-silno-DPS--za-da-zashtitava-nashite-prava-i-svobodi-/200932/2/0", "text": "Председателят на ДПС Мустафа Карадайъ присъства на Петата работна среща – Език, култура, изкуство и НПО, която се проведе в град Шумен, съобщиха от пресцентъра на партията.    На срещата присъстваха културните сдружения на турската общност в България, както и представителите на културните и интелектуални кръгове, учители по турски език и писатели. Те обсъдиха фундаментални проблеми като образованието, социалните проблеми на обществото, опазването на културата, съвместно сътрудничество, обмяна на идеи и добри практики.    Лидерът на ДПС Мустафа Карадайъ в своето приветствие каза, че само когато сме единни можем да бъдем силни, а нашето единство е ДПС. Ние трябва да имаме силно ДПС, за да защитава нашите права и свободи.    Карадайъ заяви, че след 30 години демокрация все още съществуват проблеми с изучаването на турския език и обясни проблема с печатането на учебниците. Той каза, че държавата не се е ангажирала с печатането им. \"ДПС напечата учебниците за изучаване на турски език и те вече са раздадени на учениците\", допълни той.    На работната среща присъстваха още зам.-председателят на НС д-р Нигяр Джафер, председателят на Младежко ДПС и евродепутат Илхан Кючюк, зам.-председателят на ПГ на ДПС Хамид Хамид и кметове на ДПС от област Шумен.  ", "date": "2019.12.07", "title": "Мустафа Карадайъ: Ние трябва да имаме силно ДПС, за да защитава нашите права и свободи "}
{"url": "http://epicenter.bg/article/Dimitar-Manolov--Noviyat-sotsialen-ministar-e-kompetenet-chovek--ima-mnogo-poznaniya-v-razlichni-sferi/200933/2/0", "text": "Бившият социален министър Бисер Петков беше на дулото на топа още от миналата година, при скандалите, които се разиграха с майките на деца с увреждания. Това заяви президентът на КТ Подкрепа Димитър Манолов в студиото на предаването \"Офанзива с Любо Огнянов\" на Канал 3.    \"Насъбраха се няколко теми за отстраняването на бившия социален министър. Смятам, че има няколко неща за които не е чак толкова виновен, например изплащането на пенсиите, но не съм сигурен че има конкретно нещо, за което го отстраниха\", допълни той.    \"Петков е академичен човек и политическите игри не са му в натюрела. Новият социален министър Деница Сачева познавам много отдавна и смятам, че тя е човек, който е компетентен, има много познания, била е в Министерство на труда, след това здравеопазването и образованието. Има широк обсег от теми. Нямам впечатлението, че ѝ е присъща джендър идеологията, както се твърди напоследък, заради анкетите, които бяха пуснати в училищата.\", поясни Манолов.    \"Законът за социалните услуги има твърде много пороци, особено свързаните с хората с увреждания, отнемането на децата, както и с НПО-тата. Този НПО бизнес, който се развива не само у нас, е преминал разумната граница. Вие знаете ли НПО, което да не се издържа с други пари, които не са правителстветни\", запита Димитър Манолов.  ", "date": "2019.12.07", "title": "Димитър Манолов: Новият социален министър е компетентен човек, има много познания в различни сфери"}
{"url": "http://epicenter.bg/article/Zaharieva--Balgariya-uspya-da-nalozhi-temata-za-Zapadnite-Balkani-kato-prioritet-na-tseliya-ES-/200934/2/0", "text": "България успя да наложи темата за Западните Балкани като приоритет на целия Европейски съюз (ЕС). Това каза вицепремиерът и министър на външните работи Екатерина Захариева по време на конференцията „Западни Балкани“ в НДК, предаде репортер на Агенция „Фокус“. Тя отбеляза, че почти не минава седмица, в която някъде из Европа да не се организира форум или конференция, свързани с темата за интеграция на Западните Балкани и европейската им перспектива.    „Това се случи в последните 2 години. Няма да бъда скромна. За това не малка заслуга има България. 15 години минаха от Солун 2003 г. Едва по време на Българското председателство през 2018 г. беше организиран вторият форум на върха по отношение на европейската перспектива на Западните Балкани. За 15 години се случиха много неща. България, Румъния, Хърватска станаха членове на ЕС. Част от страните от Западните Балкани станаха съюзници в НАТО. През тези 15 години все още 6 от държавите в нашия регион като че ли се препъват по пътя на ясното бъдеще“, добави вицепремиерът.    По думите й вината за незапочване на преговори за членство на Албания и Северна Македония в ЕС не пада само върху Съюза.    „Не считам, че вината за това е само на Европейския съюз. Голяма отговорност и много голяма роля трябва да играят и страните от Западните Балкани. Когато искаш да бъдеш част от най-демократичния и успешен проект, трябва да изпълняваш критериите за това. Разбирам, че част от тези реформи са трудни, болезнени и скъпи, минали сме през този процес не чак толкова отдавна. Тогава, когато през тези години част от реформите в тези държави са били само на думи, по-скоро действия са предприемани в обратна посока - влошаване на добросъседски отношения, неприсъединяване към общата политика за сигурност и отбрана на ЕС“, допълни Захариева.    Вицепремиерът припомни, че вече съществува всеобхватна стратегия на Европейската комисия, която дава ясна перспектива за всички 6 държави от региона на Западните Балкани.    „Имаме придвижване напред на болезнени отворени двустранни въпроси. Почти 30 години тези въпроси стояха отворени. България направи страшно много и си спомням, когато преди започването на нашето председателство, представяхме идеите си и като основен външнополитически приоритет и приоритетът, с който нашето председателство ще остане в историята. Страшно много министри, комисари и експерти някак си се опитваха да охладят нашия ентусиазъм и ни даваха съвети, че това е трудна тема, че настроенията за разширяване в ЕС не са ентусиазирани. И че ако България иска успешно председателство, по-добре да избере по-удобна тема по отношение на външнополитическите приоритети“, допълни още тя.    „Има много позитивно и голямо развитие в част от отворените теми. Имаме Договора за добросъседство, решение на спора с името на Република Северна Македония, отворени повече преговорни глави за Сърбия и Черна гора. Но имаме блокиране на диалога между Белград и Прищина, невъзможност за формиране на правителство в Босна и Херцеговина. За съжаление срещаме поне от българска гледна точка недостатъчно добро темпо за изпълнение на Договора за приятелство и добросъседство, особено в частта на работата на историческата комисия. Забавяне на реформи, свързани с върховенството на правото, правата на хората в част от тези държави. За нас нещата никога не са само черни или бели“, каза още Екатерина Захариева.    Вицепремиерът напомни, че темата за Западните Балкани ще залегне като основна и по време на започващото от 1 януари 2020 Хърватско председателство на Съвета на Европа. „Това е основен приоритет и на Хърватското председателство. България успя да наложи темата за Западните Балкани като тема на целия ЕС“, посочи тя.    Екатерина Захариева обърна внимание и на предстоящото ни председателство на Берлинския процес, което ще бъде съпредседателствано от Северна Македония.    „Идея на България беше да имаме съпредседателство с една от страните от Западните Балкани. Много позитивен напредък има през тези 2 години. Много се надявам през следващите 6 месеца все пак да дадем шанс Европейският съвет да даде шанс на тези две държави. Разбира се, че и ние имаме условия. Имаме ясни условия към Северна Македония и Албания, но започването на преговори за членство не е краят за преговори за членство“, добави още вицепремиерът.    \"България е канена в Берлинския процес де факто от две години и сега в Полша беше обявена за член, защото в началото беше канена като наблюдател. И още на първата година, когато де факто беше приета за член, България получи и председателството на Берлинския процес, като мога да кажа, че това е първата страна от региона. Много знаково е, че председателството ще бъде съвместно с една от балканските държави – знаково е, че председателството поемат точно България и Северна Македония\", каза пред журналисти Екатерина Захариева.    По думите й председателството ще помогне за повишаване на доверието особено между екипите в министерствата.    „Защото Берлинският процес е много всеобхватен. Той не обхваща само Министерството на външните работи, не обхваща само министър-председателя или Министерски съвет, а икономика, местни власти, вътрешни министри, млади хора, околна среда“, добави външния министър.    Стана ясно, че приоритетите на България и Северна Македония предстои да бъдат утвърдени, като един от тях ще бъде свързаността.    „Не само инфраструктурна свързаност, но свързаност дигитална, между младите хора и помирение чрез образование. Иска ми се този приоритет да звучи така. И околна среда. Това ще бъде фокусът. В същото време Берлинският процес се движи по всички направления, които са започнали. Там имаме сигурност, помирение, много икономика. Така че ще има много срещи, като самита на лидерите ще бъде в София“, добави още Екатерина Захариева.  ", "date": "2019.12.07", "title": "Захариева: България успя да наложи темата за Западните Балкани като приоритет на целия ЕС "}
{"url": "http://epicenter.bg/article/Chetin-Kazak--Prodalzhavame-da-iskame-ostavkata-na-Valeri-Simeonov-/200935/2/0", "text": "На следващото заседание на ДПС ще обсъдим срамните събития, които се разиграха в парламента във връзка с партийните субсидии. Беше потъпкан парламентарният правилник, по един драстичен начин, без капка принципност, каза в предаването на Канал 3 \"Офанзива с Любо Огнянов\" депутатът от ДПС Четин Казак.    \"Едно е сигурно, че премиерът Бойко Борисов беше обещал дебат за нуждата и размера на субсидиите, но за съжаление не се проведе такъв. ДПС имаше принципна позиция относно субсидиите. Или тя да бъде 11 лв, с които да може нормално да изпълнява политическите си ангажименти, или да няма никаква субсидия, с възможност за дарения\", обясни Казак.    Според него при такъв размер на субсидията, който беше гласуван, няма да има възможност за дарения.    \"Размерът, който беше гласуван е достатъчен само и единствено двете големи политически сили ГЕРБ И БСП да се издържат. Най-правилното решение, което трябваше да се вземе, е субсидията да остане в най-чист размер\", заяви Четин Казак.    Той коментира и идеята за закон за лобизма.    \"Ако си спомняте, народни представители от ДПС бяха подготвили такъв закон, но той не можа да види бял свят, а от него има потребност, тъй като лобизъм има на всякъде по света. Продължаваме да искаме оставката на Валери Симеонов. Изборът му за зам.-председател на парламента не случайно предизвика такова неодобрение, това е поредния срамен акт\", коментира Четин Казак.  ", "date": "2019.12.07", "title": "Четин Казак: Продължаваме да искаме оставката на Валери Симеонов "}
