{"url": "http://epicenter.bg/article/Simeon-Vtori-predstavi-album-za-130-godini-tsarska-dinastiya-na-Tretoto-balgarsko-tsarstvo-/155524/2/0", "text": "Тази вечер във двореца \"Врана\" беше представен юбилеен албум, наречен \"В служба на България\" и посветен на 130-ата годишнина от създаването на българската царска династия на Третото българско царство. Албумът съдържа исторически факти и снимки от живота на царската фамилия, някои от тях непоказвани досега. На представянето присъстваха Симеон Сакскобургготски и съпругата му доня Маргарита, както и княгиня Мария-Луиза, предаде БНТ.  Царската династия на Третото българско царство води началото си от 1887 г. Тогава за български княз е избран младият принц Фердинанд Сакс Кобург Гота.  Династията продължават цар Борис Трети и Симеон Втори. Албумът е посветен и на 80-ата годишнина на бившия премиер Симеон Сакскобурггогтски, отбелязана миналата година. Според него той запълва празнота в историята ни.  \"Мисля, че една празнота, която от години, така да кажем липсва, и като един пъзел постепенно да се научат факти, които да ориентират и мнението на хората въобще\", заяви Симеон Втори.   \"Албумът запълва една празнота в българската история, която я има от години. Искам да изкажа дълбоката си благодарност за този албум, който е един съвместен труд. И дори и нескромно да звучи, той отразява 73 години служба на родината. И тъй като в него по неволя съм протагонист, бих искал да подчертая заслугата на други факти от нашата история – въобще всичко, което е свързано със самата страна, и много теми, които са били или забравени, или умишлено заличени. Такъв албум има ефекта на събуждане и на възстановяване на една истина – независимо дали ни харесва в даден момент или не, историята е такава, каквато е, и си има своята тежка дума. Надявам се историята един ден да даде представа за една друга България, която е съществувала от Освобождението до 1944 г.“, каза още Симеон, цитиран от Агенция \"Фокус\".  Той изказа благодарност и на целия екип, който е работил по възстановяването на двореца „Врана“.  „Не ще скрия, че до преди няколко години това беше руина. И с извънредно много усилия, умения, знания, добра воля и саможертва сега стоим пред нещо, което е впечатляващо. И това показва, че дори да няма средства, може да се постигне много. И като премиер съм усещал и съм забелязвал, че е най-лесно да се каже, че няма пари за нещо и да се оправдаем. Но ето, че това е факт и без средства, само с помощта на няколко души с чувство за миналото и за истината сме възстановили нещо, което в крайна сметка е собственост на всички. Защото общата история на България се свежда до подобни паметници“, коментира Негово Величество. Албумът се издава с подкрепата на Фонд \"Цар Борис и царица Йоана\", а негов автор е доц. Ивайло Шалафов. Той съдържа уникални снимки, много от които се публикуват за първи път.  \"Вътре са събрани, може би, едни от най-интересните снимки от няколко архивни фонда включително и частни такива, разбира се напоследък интереса както и към царската династия, и към свършеното в България в този период, модернизацията на България, е много голяма\", заяви историкът доц. Петър Стоянович.  Изданието е посветено както на династията, допълва Стоянович, така и на всичко направено в България през този период, когато за 25 години от периферия на Европа, страната ни се превръща в достоен член на европейските държави.  ", "date": "2018.05.29", "title": "Симеон Втори представи албум за 130 години царска династия на Третото българско царство "}
{"url": "http://epicenter.bg/article/Ivan-Kostov--/155492/2/0", "text": "Бившият премиер Иван Костов предупреди, че хибридната война разколебава ключови ценности. Той беше сред участниците в конференцията \"Секторът за отбрана на Република България - мъчителният преход от посткомунистически към евро-атлантически модел на развитие\" в София, предаде БТА.  Костов посочи Министерството на отбраната като мястото, където трябва да бъде адресиран рискът на хибридната агресия, на който трябва да се противодейства. Това е задача на отбраната на страната, не на институти, медии, на аморфно определена система за национална сигурност, коментира бившият премиер. И това е така, защото когато хибридната война и пропагандната й част постигне своите цели, българското общество се разколебава в ключовите си ценности. Престава да ги споделя, престава да вярва в тях и започва да вижда чужди ценности, други неща, на които да се опитва да служи. Когато хората започват да споделят такива мнения и нагласи, те задават тона и на днешната политическа прослойка, защото тя се стреми да отразява това, което хората искат, и така се получава този пробив - първо през нагласите на обществото и след това - въздействие върху политическата класа да взима вредни за страната решения, аргументира се Иван Костов.  В изказването си той посочи, че отбраната на България не е само задача и отговорност на Министерството на отбраната. Това не е обикновен сектор, отбраната би трябвало да бъде едновременно дълг и чест на цялото общество и държава, заяви Костов. Той даде пример, посочвайки, че Министерството на образованието е отговорно с учебните си програми по история и други предмети да подготвя зрелостниците си за тяхната първа гражданска отговорност - какво да ценят и какво да пазят.   Ако в училище се преподава носталгия по комунизма, скоро той отново ще почука на вратите. Ако зрелостниците не знаят, че имат европейска идентичност, ще я загубят, посочи Костов. Ако преподаватели влизат в аудиторията на Военната академия с разказ за това как НАТО и ЕС ще се разпаднат, България няма да има никакви офицери. Ако европейските и атлантическите ценности нямат своите бранители, тази цивилизация и култура на демокрация и конкурентна пазарна икономика просто няма да я има, аргументира се Иван Костов, добавяйки, че тези ценности се защитават и то на първо място от хора, а чак след това с техника, технологии и съоръжения.  По думите му преходът в отбранителния сектор е мъчителен не само защото секторът, а и цялото българско общество и политическата прослойка, както и цели държавни институции изглежда не са направили своя окончателен избор. България все още не е избрала окончателно какво трябва да брани на всяка цена, което е големият проблем, смята бившият премиер.  Костов приветства управляващите, че имат стратегическия поглед да увеличат разходите за отбраната до нивото, необходимо за страната ни, като при това заделят една пета от тези разходи за създаване на отбранителни способности. Това е абсолютно належащо, коментира той.  Бившият министър на отбраната Бойко Ноев е песимистично настроен дали целените два процента от БВП за отбрана ще станат реалност. Той коментира, че ножицата между възможностите на държавата и потребностите от определени способности трябва да бъде максимално затворена. Ноев коментира промяната на геополитическата среда. Безспорно Русия е голям проблем, но в същото време на нашата югоизточна граница текат процеси, които не сме предполагали, когато сме се присъединявали към тези организации, коментира Ноев. Без да има никакво съмнение, че без НАТО и без ЕС България няма бъдеще в сигурността, ние трябва да видим как да третираме тези нови процеси, които текат, посочи той. Бойко Ноев смята, България трябва да мисли интегрирано към сектора за сигурност, което би спестило много средства, както и че хибридната война е задача, срещу която трябва да бъдат ангажирани много институции. Върху три от системните проблеми, даващи негативно отражение върху състоянието на отбраната и на въоръжените ни сили, се спря бившият министър на отбраната Ангел Найденов. Той ги обобщи с три думи - пари, техника, хора. Споменаването им не означава, че с тях се изчерпват проблемите на отбранителния сектор, посочи Найденов. Необходим ни е много по-задълбочен и комплексен възглед за национална отбранителна политика, ориентирана не просто към модернизация и превъоръжаване на българските въоръжени сили, а първо към преодоляване на техническата и технологичната пропаст, която съществува между България и нашите съюзници в НАТО, смята Найденов. Според него е необходима и пълна оперативна съвместимост, както и пълноценно участие в съюзните структури. При силната конкуренция на пазара на труда, за да се провокира и поддържа интерес към службата в армията, е необходимо комплексно решение, смята Найденов. Според него първата стъпка трябва да бъде актуализация на базата за изчисляване на възнагражденията поне до нивото на минималната заплата. Необходима е промяна в политиката и отношението на държавата в резултат на които да достигнем до \"увереност, перспектива и достойнство\", посочи бившият военен министър.  ", "date": "2018.05.29", "title": "Иван Костов: Ако се преподава носталгия по комунизма, той ще се върне!"}
{"url": "http://epicenter.bg/article/BSP-vnese-sedem-signala-do-prokuraturata-za-kmetskiya-vot/155494/2/48", "text": "„ БСП  внася  в прокуратурата 7 сигнала за нарушения по време на изборите в Беден и Галиче, тъй като бяхме обвинени в липса на конкретност в изказванията си. Три от тях са за село Беден, четири - за Галиче\"   Това каза зам.-председателят на НС на БСП Кирил Добрев пред журналисти.    Той поясни, че  единият е срещу работодател, който упражнява натиск върху служителите си, за да гласуват за ГЕРБ.  Изборна секция в Беден е отворила 30 мин. преди старта на изборния ден, за да се гласува в нея, което също е нарушение. Добрев припомни, че разликата между ГЕРБ и БСП в селото е 9 гласа, с 10 невалидни бюлетини.   „Внасяме и сигнал, в който искаме да се провери- дали бившият кмет на Галиче  от ГЕРБ - Ценко Чоков, който е в затвора за изнудване,отвличане и побой, е участвал в изборния процес, звънял ли е от два различни номера в изборния ден и преди него”, каза още Добрев.  Зам.-председателят на левицата обяви, че вторият сигнал за Галиче е срещу собственика или шофьора на автомобил с плевенска регистрация, който се е опитал да блъсне  застъпник на БСП. „Същият автомобил е свалил хора, които са влезли през задната врата на секцията, в която се гласува. За охраната на училищата в изборния ден отговаря полицията, надявам се, да не се окаже, че задният вход  е отворен от полицаи. За тази цел искаме записа от камерата, за да видим, кой е отворил вратата, колко души са влезли и са гласували”, заяви Кирил Добрев.     Зам.- председателят на БСП каза още, че последният сигнал е за надписани хора в избирателните списъци. „Има ли на ул. „Бенковска” №16 – адресът на селския лидер на ГЕРБ Васко Янков, хора, които са добавяни в избирателния списък? Регистрирани ли са всички служители на общинския лидер на ГЕРБ Бяла Слатина от кабелната му телевизия на ул. „Иван Вазов” №18 в Галиче? Има ли регистрирани хора в сградата на училище „Пенчо Славейков” и колко души са регистрирани, в  полуразрушена сграда, без ток и вода, на ул.”Бенковска” в селото?”, попита Кирил Добрев. Той   припомни думите на Цветан Цветанов за края на модела „Галиче” и показа снимки на новия кмет на селото от ГЕРБ в компанията на Ценко Чоков.", "date": "2018.05.29", "title": "БСП внесе седем сигнала до прокуратурата за кметския вот в Галиче"}
{"url": "http://epicenter.bg/article/Nedzhmi-Ali-poiska-adekvatno-finansirane-na-zemedelieto-v-ES-i-podkrepa-za-malkite-fermi/155499/2/0", "text": "Сред най-важните сектори в ЕС са тези на земеделието и храните, в които са ангажирани над 60 млн. човека. Тези сектори  осигуряват продоволствената сигурност за всички граждани на Съюза. Селските райони, както и тези от тях, които са планински и отдалечени, се използват не само за производство на храни, но и в тях живеят голям брой европейци, като същевременно подпомагат и индустриите за отдих и туризъм. За тези райони трябва да се обърне особено внимание на климатичните изменения и екологичните предизвикателства.   Това заяви евродепутатът от АЛДЕ Неджми Али по време на дебатите за бъдещето на земеделието и производството на храни, които се проведоха в Страсбург на 28 май. Той се изказа в качеството си на докладчик по становището на Комисията по бюджети към Комисията по земеделие и развитие на селските райони по този доклад.   Неджми Али акцентира върху целите на Общата селскостопанска политика (ОСП) в бъдеще. Той насочи фокуса на вниманието върху подходящо ниво на финансиране в рамките на следващата финансова рамка, като по този начин следва да се осигурят достатъчно ресурси за сектора.   Според българския евродепутат, необходимо е да се извърши опростяване и модернизация на ОСП, като същевременно финансовите, контролните и одитните функции следва да се изпълняват при един и същ стандарт и при еднакви критерии във всичките държави-членки.   „И накрая, но не на последно място, справедливото разпределение на преките плащания сред държавите-членки ще даде възможност за по-бързото преодоляване на различията между отделните региони на Съюза. От съществено значение е и подкрепата за малките ферми и повишаването на ефективността на земеделието”, допълни Неджми Али.", "date": "2018.05.29", "title": "Неджми Али поиска адекватно финансиране на земеделието в ЕС и подкрепа за малките ферми"}
{"url": "http://epicenter.bg/article/Gen--Konstantin-Popov-leti-na-F15-zaedno-s-US-polkovnik--Proektite-za-modernizatsiya---na-5-yuni-v-NS-/155506/2/0", "text": "Генерал Константин Попов, председател на парламентарната Комисия по отбрана взе участие в седмата поред летателна тренировка „Тракийски орел“, която се проведе във военновъздушна база Граф Игнатиево.  По време на тренировката генерал Попов направи съвместен полет на изстребител Ф 15 заедно с полковник Пирад от военновъздушните сили на САЩ.  След полета генерал Попов каза, че е много важно човек да не забравя от къде е започнал: \"Пилотската професия е изключително важна и отговорна и политиците трябва да знаят това и да напраят необходимото за да осигурят нормалната подготовка на пилотите.\"   От думите му стана ясно, че проектите за модернизацията на сухопътните войски и ВВС ще бъдат разгледани в комисията по отбрана на 5 юни. Полковник Пирад сподели, че са достигнати изключителни способности в съвместните учения с пилотите от българските военновъздушни сили.  ", "date": "2018.05.29", "title": "Ген. Константин Попов лети на Ф15 заедно с US полковник. Проектите за модернизация - на 5 юни в НС!"}
{"url": "http://epicenter.bg/article/Mahat-Emiliyan-Stanev-ot-uchebnitsite--intelektualtsi-na-bunt/155508/2/0", "text": "Интелектуалци възразяват срещу намерението на МОН да премахне творчеството на Емилиян Станев от учебните програми.    Д-р Радка Пенчева, завеждащ къщата музей на Емилиян Станев във Велико Търново посочи, че според последните разработки за новите учебни планове се предвижда текстовете на Емилиян Станев да отпаднат от учебниците за начално училищно образование, както и от тези за четвърти и осми клас, където са се изучавали до момента.  По думите й това е недопустимо, защото писателят е един от големите класици в българската литература и един от най-превежданите български автори по света и днес. Тя припомни, че в чест на неговата 100-годишнина ЮНЕСКО обявява 2007 година за година на българския писател Емилиян Станев, като признание за приноса му в световната литература. Според литературоведа доц. Владимир Донев, Емилиян Станев заслужава да бъде част от учебните програми защото би обогатил и утвърдил представата на българите за себе си. Той смята, че отпадането на произведенията се дължи на преструктурирането на програмите заради промените в Закона за предучилищното и училищно образование и новите степени, предвидени в него.  \"Предполагам в министерството няма някаква целенасочена кампания за махане на класици на българската литература, но резултатът от новите програми е \"изтръгването\" последния класик в българската литература Емилиян Станев\", посочи той и допълни, че в творчеството си той обхваща историческата, социално-политическата, анималистичната и любовната теми. Неговото предложение е Емилиян Станев да се изучава в шести клас със своето анималистично творчество, както и в 12 клас, в тематичния раздел \"Любов\" с повестта \"Крадецът на праскови\". Представителите на Националното сдружение \"Емилиян Станев\" , като носители на неговите авторски права и пазители на паметта му ще изпратят отворено писмо до Министерството на образованието и науката, в което ще посочат своите възражения и предложения, каза Радка Пенчева, цитирана от БТА. Копие ще получат народните представители, както и местната власт. Къщата музей на писателя във Велико Търново е създадена през 1978 година, средно на година над 2500 ученици и любители на творчеството му я посещават, уточни уредникът. ", "date": "2018.05.29", "title": "Махат и Емилиян Станев от учебниците! Интелектуалци на бунт"}
{"url": "http://epicenter.bg/article/Folkpevitsa-izpya--quot-Proshtalno-quot--na-Vaptsarov-na-fona-na-orientalski-ritmi--Video-/155509/2/0", "text": "Попфолк певицата Антонина изпя стихове на Вапцаров на фона на ориенталски ритми. Текстът на песента й \"Табу\" ядоса множество интернет потребители.   Звездата обаче обясни, че много малко хора всъщност са разпознали стиховете на Вапцаров в песента.   Антонина заяви още, че с песента си поздравява министъра на културата, а клипът на \"Табу\", по думите й, изобщо не е порнографски.   „Всички прочетохме един пост, разпространил се светкавично в социалната мрежа. „Понякога ще идвам в съня ти… понякога и на матура.“ Проектът „Табу“ може би е някаква своеобразна матура към целия жанр, към всичко, което направихме през годините. И така, както на изпит, всеки сам сяда на чина и поднася своите виждания и разсъждения пред изпитната комисия. По същия начин всеки сам трябва да отговори на въпросите, които поставя „Табу“. Само ви моля, когато го правите, да не преписвате“ – споделя изпълнителката в сутрешния блок на Bulgaria ON AIR.", "date": "2018.05.29", "title": "Кощунство! Фолкпевица превърна \"Прощално\" на Вапцаров в чалга (Видео)"}
{"url": "http://epicenter.bg/article/Rumen-Radev--Pri-moeto-poseshtenie-v-Rusiya-se-izgradi-doverie/155510/2/0", "text": "Пожелавам на правителството да оползотвори това доверие, което се изгради при моето посещение в Русия, каза президентът Румен Радев в интервю за БТА.   По думите му Русия също трябва да уважава нашата история и културни достижения. Ето в това тежко наследство мисля, че тази визита беше важна крачка за възстановяване на доверието и за изграждане на отношения на основата на равноправие и взаимно уважение, допълва президентът.   Според него газовият хъб \"Балкан\" е рационален проект и той трябва да бъде подкрепен, но липсата на газ рискува този многомилионен проект да гълта пари за разработка и строежи, без да е ясно точно как и с какво ще функционира този проект. За президента Румен Радев е недопустимо да има двоен стандарт към отделни държави в ЕС, не само по отношение на храните, но и по отношение на енергетиката.   Според президента Радев атомната електроцентрала \"Белене\" трябва да бъде построена, но при ясна правна рамка, без финансово обвързване и с минимален финансов риск за държавата, при доказана целесъобразност и много важно, при надеждни механизми за контрол на ядрения риск.   Относно българското европредседателство президентът Радев смята, че правителството е определило актуални за региона и за Европа приоритети. Министър Павлова и администрацията работят така, че да има нужната организация за тези събития. България показа, че може да администрира процесите от европейския дневен ред, посочва той в интервюто. Но отбелязва, че що се касае до конкретиката, има разминаване между фанфарния тон и реалните резултати, които са преминали изцяло в сферата на обещанията.   В интервюто Румен Радев посочва, че присъединяването към еврозоната е стратегическа цел за България от много отдавна. Според него това присъединяване ще ни гарантира България да бъде в ядрото на европейските интеграционни процеси, трябва обаче да сме наясно кога, при какви условия, на каква цена ние ще можем да станем част от тези единни европейски процеси.", "date": "2018.05.29", "title": "Румен Радев: При моето посещение в Русия се изгради доверие"}
{"url": "http://epicenter.bg/article/Otnovo-katastrofa-s-uchilishten-avtobus--Postrdali-sa-10-detsa/155448/3/0", "text": "Училищен автобус и лек автомобил са се ударили на пътя Кубрат – Завет, съобщи МВР. През болнично заведение са преминали 10 деца. Те са без сериозни наранявания и са освободени.   По-тежко е пострадала водачката на лекия автомобил. Сигнал за инцидента е подаден около 7 ч. тази сутрин.   Път II-23 Кубрат – Исперих в участъка от Кубрат до Завет е временно затворен за всички МПС. На място се извършва оглед. Пътни полицаи регулират движението.   Обявен е обходен маршрут:  Кубрат – Савин – Севар – Сушево – Завет. Това е поредният подобен инцидент. Вчера автобус, превозващ девет деца и трима възрастни, се удари в лек автомобил с петима пътници на международния път Е-79 край Враца. Преди седмица кола се удари в два автобуса, превозващи деца, на главен път 1-6, в района на с. Антон.", "date": "2018.05.29", "title": "Отново катастрофа с училищен автобус, пострадали са 10 деца"}
{"url": "http://epicenter.bg/article/Evrostat--Poveche-ot-polovin-milion-balgari-zhiveyat-i-se-trudyat-v-strani-na-ES/155441/4/0", "text": "Повече от половин милион българи на възраст 20-64 г. живеят и се трудят в други страни-членки на ЕС, показват данни от анализ на Евростат за трудоспособните европейци в тази възрастова категория, които през 2017 г. са живели в страна на ЕС, различна от тяхната родина. Според анализа около 4 процента от гражданите на ЕС, са пребивавали през миналата година в страна, различна от тяхното гражданство. Според данни на НСИ през миналата година населението у нас на възраст 20-64 г. е наброявало около 4,5 милиона души. Анализът на Евростат отчита, че около 12 процента са били българите в тази възрастова група, които са пребивавали през 2017 г. в друга страна-членка на ЕС, което означава, че близо 550 хиляди българи са живели и работили извън пределите на родината си през миналата година. Този брой се е увеличил повече от два пъти за последните 10 години, тъй като през 2007 г. извън страната са били около 5 процента от трудоспособните българи /около 220 хиляди/, докато през 2017 г. процентът е нараснал до 12 на сто, или повече от 550 хиляди българи, живеещи и работещи извън пределите на страната ни.   Според анализа на Евростат около 30 на сто от българите, живеещи извън пределите на страната ни през м.г. са били с висше образование или почти всеки трети наш сънародник, пребиваващ в друга страна на ЕС, е бил висшист. Освен това около 70 процента от българите, живеещи в друга страна на ЕС, са били трудово заети, или всеки 7 от 10 пребиваващи в чужбина наши сънародници, е работел в някоя друга страна на ЕС. 20 млн. европейци са пребивавали в страна, различна от тяхната родина Близо 4 процента от населението на ЕС /510 млн. души през 2017 г./ или около 20 милиона души, са пребивавали в страна, различна от тяхната родина, показва анализът на Евростат.   Най-висок дял от граждани на една страна, които са пребивавали в друга страна на ЕС, е регистриран при румънците - близо 20 на сто от гражданите на северната ни съседка на възраст 20-64 г. са живели и са се трудили в различна страна от Румъния. Следващите страни с висок процент трудоспособни граждани, пребиваващи в друга страна на ЕС, са били: Литва, Хърватия и Португалия - по 14 процента, Латвия - 13 процента, България - 12 процента и др. Най-нисък дял на трудова мобилност е регистриран сред гражданите на Германия и Великобритания - по около 1 процента, както и в Швеция и Франция - и двете по 1,3 на сто. Въпреки ниския дял на мобилност, французите имат най-висок дял на висшисти, работещи в страна, различна от Франция - близо 63 на сто са били висшисти. Най-висок дял на трудова заетост е бил регистриран при словенците, които са били извън родината си - 80 процента, или 8 от 10 словенци са били на трудов договор в друга страна на ЕС. Свободното движение на работници е основен принцип на Договора за функционирането на Европейския съюз. Гражданите на ЕС имат право да търсят работа в друга страна от ЕС, да работят там, да живеят там, като се ползват с равно третиране на гражданите по отношение на достъпа до заетост, условията на труд и всички други социални предимства и данъчни задължения, отчита анализът на Евростат за трудовата мобилност в ЕС през 2017 г.      ", "date": "2018.05.29", "title": "Евростат: Повече от половин милион българи живеят и се трудят в страни на ЕС"}
{"url": "http://epicenter.bg/article/-quot-Rambler-quot--Vtori-rund---Balgariya-se-opitva-da-izchisti-opetnenata-si-reputatsiya-za-smetka-na-Rusiya-/155466/11/33", "text": "България, сблъскала се с икономическата криза, се отказа от антируската си политика и се опитва да нормализира отношенията си с Москва в изгода за себе си, при това, съхранявайки лоялността си към Европейския съюз. В днешните условия това обаче е невъзможно, заявява пред портала \"Раблмер\" Екатерина Шумицкая, научен сътрудник в отдела за европейски политически изследвания на Института за световна икономика и международни отношения при Руската академия на науките.    На 30 май президентът на Русия Владимир Путин ще проведе среща с министър-председателя на България Бойко Борисов. \"На 30 май 2018 г. президентът на Руската Федерация Владимир Путин ще се срещне с премиера Република България Бойко Борисов, който ще бъде в Русия на работна визита\", съобщи пресслужбата на Кремъл. Предполагаемите теми са обсъждането на по-натъшното развитие на сътрудничеството между двете страни и на актуални международни въпроси. Миналата седмица Путин се срещна с президента на България Румен Радев, който заяви, че се надява да бъде преразгледан въпросът за преките доставки на природен газ от Русия и като цяло нарече преговорите \"решаваща крачка\" за нормализиране на двустранните отношения.  Борисов, на свой ред, активно съдейства за влошаването на връзките между двете страни — участва в закриването и на АЕЦ \"Белене\", и на \"Южен поток\", подчертава изданието. Екатерина Шумицкая смята, че на практика днес между президента и министър-председателя на България няма противопоставяне, но отказът от антируския курс не е довел до нищо.  \"До 2014 г. Борисов водеше твърда антируска политика, но когато страната започна да не се справя с икономическата криза, той \"се преобу\"   и още през 2016 г. дойде в Русия с молба да се пренасочи \"Турски поток\", да бъде направен хъб във Варна и така да бъде реализиран \"Южен поток\", който не му се удаде да отстои пред лицето на Евросюъюза,\" твърди Шумицкая.  .  \"Що се отнася до противопоставянето между Радев и Борисов, такова няма - България в лицето на премиера се опитва през последните две години да седи на два стола - да бъде лоялна към ЕС и да развива икономическите отношения с Русия, загробени под управлението на същия този Борисов до 2016 г.\", твърди експертът.     Позицията на Радев - намерението за сътрудничество с Русия - не е нова, просто той я огласи сега, възползвайки се от конюнктурата и тя съвпада с текущата позиция на правителството. Отделен въпрос е, че Радев, независимо от гръмките му заявления, не решава нищо, той е представително лице, пояснява Шумицкая. \"Това, което се случва днес, е втори рунд в опитите на България да се впише в икономическите отношения с Русия, нецелесъобразността на разрива с която Борисов осъзна още преди няколко години. Освен това, трябва да се има предвид, че в Европейския съюз набира сила проруското крило, редица страни подкрепят свалянето на санкциите срещу Русия и България изглежда някак в модния тренд\", отбелязва експертът. Смяната на подходите, въпреки всичко, засега не е дала почти нищо, Борисов не успя да промени ситуацията - Русия продължава да смята България за ненадежден партньор, за разлика, наприер, от Турция. И докато в отношенията с Турция не се случи нещо сериозно, България няма да получи нищо от Русия, твърди Екатерина Шумицкая:  \"В сегашната ситуация на София няма да ѝ се удаде да седи на два стола\".   ", "date": "2018.05.29", "title": "\"Рамблер\": Втори рунд - България се опитва да изчисти опетнената си репутация за сметка на Русия "}
{"url": "http://epicenter.bg/article/Balgarskite-bukvi-greynaha-v-sartseto-na-Rim--SNIMKI--/155476/6/0", "text": "В сърцето на Рим, на фона на Колизеумa, в понеделник вечер се проведе \"Discover Bulgaria\" - едно от най-значимите културни събития на страната ни в рамките на българското председателство на Съвета на ЕС. Това съобщиха от министерството на културата.  Светлините на Капитолийския площад бяха изключени. 3D mapping шоу, проектирано върху фасадата на сградата на Римската община, разказа как българската писменост е спомогнала за разпространението на християнството сред източните славяни. Ансамбъл \"Чинари\" пък поведе публиката на вълнуващо пътешествие, очертаващо българския принос за европейската културна идентичност.  Светлинното шоу е изработено от българско студио, което е носител на множество международни награди за осветяване на знакови сгради в Европа и по света.  Саундтракът на спектакъла включваше изпълнения от най-новия албум на хор \"Мистерията на българските гласове\". Музиката е на Петър Дундаков, а записите са със специалното участие на австралийската певица и композитор Лиса Джерард.  Събитието бе открито от министъра на културата Боил Банов и посланика на Република България в Италия Марин Райков.  „Благодаря на всички, които се постараха толкова – и от българска, и от италианска страна, да бъдем тук днес на това уникално, емблематично място не само за Рим, а за целия свят. Искам да благодаря и на вас, уважаема публика, за това, че отделихте частица от вашето време, от вашия живот, за да споделите частица от нашите, български емоции, таланти, култура, усещания за света”, каза министърът в речта, с която откри шоуто.  Специални гости на събитието бяха кметовете на градовете Пловдив и Матера, които през 2019 г. ще бъдат Европейски столици на културата.  ", "date": "2018.05.29", "title": "Българските букви грейнаха в сърцето на Рим (СНИМКИ) "}
{"url": "http://epicenter.bg/article/Sled-13-godini-zaedno-Boris-Beker-i-saprugata-mu-se-razdeliha/155514/8/18", "text": "Борис Бекер и съпругата му Лили се разделиха след 13 години заедно.   Адвокатът на семейството е потвърдил пред ДПА, че 50-годишният трикратен победител на Уимбълдън и холанският модел се развеждат.   , е казал Мозер пред агенцията.   По думите му двойката ще продължи да се грижи заедно за сина си Амадеус и че раздялата е \"приятелска\".   В последните години името на Бекер се свързваше основно с финансови проблеми, пише Дир.бг", "date": "2018.05.29", "title": "След 13 години заедно Борис Бекер и съпругата му се разделиха"}
{"url": "http://epicenter.bg/article/Dzherard-Batlar--V-Balgariya-imah-intsident-s-Shushka/155455/10/100", "text": "Българското куче на Джерард Бътлър - Шушка, е било нападнато от питбул без намордник. Доста често срещан тип инциденти, особено в България. , разказа актьорът в ефира на bTV.   , коментира Бътлър, цитиран от \"Блиц\".   През ноември 2017 Бътлър се снима с новата си питомка Шушка, която открил да скита бездомна в планински район по време на снимки у нас. Фотографията бе придружена от надписа:", "date": "2018.05.29", "title": "Джерард Бътлър: В България имах инцидент с Шушка"}
{"url": "http://epicenter.bg/article/Ivanka-Tramp-spodeli-v-Instagram-mili-momenti-ot-maychinstvoto-si-/155456/10/100", "text": " сподели с многобройните си последователи в Instagram  . Дъщерята на президента на САЩ публикува снимки, с които припомни, че тя е не само „тайното оръжие“ в политиката на баща си, а и  . На кадрите Иванка  . На едната снимка двамата се разхождат, а на другата обядват заедно. „Обичам, когато Тиодор ме посещава в офиса“, написа „първата дъщеря“. Иванка Тръмп публикува и снимка, на която нежно е гушнала сина си, който е облечен по пижама. 36-годишната дъщеря на Тръмп и съпругът й Джаред Къшнър  , който се роди през март 2016 г. Най-малкият член на семейството дори  малко след като дядо му стана президент и очевидно му харесва да прекарва време с майка си там. В момента  . Тя е официално регистрирана като държавен служител, но не получава заплата за дейността си.   Източник: Дарик", "date": "2018.05.29", "title": "Иванка Тръмп сподели мили моменти от майчинството си (Галерия)"}
{"url": "http://epicenter.bg/article/Prints-Dzhordzh-i-printsesa-Sharlot-ocharovaha-britantsite-na-svatbata-na-Hari-i-Megan--Snimki-/155458/10/100", "text": "Едни от  и чаровни  на сватбата на  бяга десетте малки  .  очарова  с непринудеността си. Тя очевидно се забавляваше, докато махаше на събралите се хора от стълбите пред дворцовия параклис \"Сейнт Джордж\". Преди да слезе от колата, обаче тригодишната Шарлот забрави какво са я учили и се оплези. Брат ѝ –  , също спечели сърцата на хората, макар и да се притесняваше. Той стискаше силно ръката на баща си, докато излизаха от храма и се криеше зад ръкава му.   Източник: Дарик", "date": "2018.05.29", "title": "Срамежливият Джордж и фурията Шарлот очароваха британците на сватбата на Хари и Меган (Снимки)"}
{"url": "http://epicenter.bg/article/Tomi-Liy-iznenada-fenovete-si-s-falshiva-svatba/155463/10/100", "text": "\r\n Томи Лий и годеницата му Британи Фърлан зарадваха феновете си със сватба през уикенда. \r\n \r\n Двойката сподели снимка в Инстаграм в неделя, на която двамата са облечени с бели халати за баня и джапанки. Те позират под бяла тента, декорирана с бели и розови цветя в Бевърли Хилс. \r\n   \r\n , написа 55-годишният Лий към снимката. \r\n 31-годишната Фърлан сподели същия кадър, но тя написа  . \r\n   \r\n Двамата са заедно от 2017 г. и обявиха годежа си на Свети Валентин тази година. \r\n   \r\n По-късно обаче стана ясно, че снимката е просто шега. Фърлан промени текста към снимката си, като написа  \r\n   \r\n Ако все пак двойката реши да се ожени, това ще е първи брак за Фърлан и четвърти за Томи Лий. Въпреки че се стяга за четвърта сватба, рокаджията е предлагал брак пет пъти. С три от годениците си - модела Илейн Берген и актрисите Хедър Локлиър и Памела Андерсън, музикантът е заставал през олтара. С четвъртата - София Туфа, за която се сгодява през 2014 г., Лий така и не сключва брак. Двойката се разделя през 2016 г., припомня изданието. \r\n   Източник: Дир.бг", "date": "2018.05.29", "title": "Томи Лий изненада феновете си с фалшива сватба"}
{"url": "http://epicenter.bg/article/Toksikologichniyat-analiz-na-kravta-na-zhenata--obvinila-Lyuk-Beson-v-iznasilvane--e-otritsatelen/155464/10/100", "text": "Токсикологичният анализ на кръвта на актрисата, която твърди, че Люк Бесон сипал наркотик в чая ѝ в хотел в Париж и след това я изнасилил, е отрицателен, оповестиха близки до разследването източници, цитирани от Дир.бг.   Ищцата, 27-годишна актриса и манекенка, чието име не се съобщава, заведе дело срещу режисьора, след като предишния ден се била срещнала с него в хотел \"Бристол\", недалеч от Елисейския дворец. Тя заяви в полицията, че пила чай по време на срещата и че след това се почувствала зле и загубила съзнание. Жената обаче не настоявала, че е била дрогирана. Тя уверила също, че от около две години имала интимна връзка с 59-годишния режисьор.   Бесон, който е баща на 5 деца, заяви, че категорично отхвърля всички измислени обвинения по негов адрес.", "date": "2018.05.29", "title": "Токсикологичният анализ на кръвта на жената, обвинила Люк Бесон в изнасилване, е отрицателен"}
{"url": "http://epicenter.bg/article/Aristokratichni-semeystva-v-Evropa-/155472/10/100", "text": "Аристократичните семейства в Европа се раздразниха, когато осъзнаха, че не са поканени на сватбата на принц Хари и Меган Маркъл, определяна като светското събитие на годината. Това съобщи в. \"Дейли експрес\", цитиран от Блиц. Досега те бяха включвани в списъка с гостите на всички британски кралски сватби, включително и на принц Уилям и Кейт Мидълтън през 2011 г. Европейските кралски особи определят пренебрежението като \"кралски Брекзит\". \"Те са раздразнени - каза неназован източник. - Те канят Уиндзорите на всичко - сватби, големи тържества. Обикновено присъства принц Едуард. Сега се чувстват, сякаш има кралски Брекзит\". Единствената чуждестранна кралска особа на сватбата миналата събота беше принц Сийсо от Лесото, който е близък с принц Хари, защото двамата са патрони на благотворителната организация \"Сентибейл\". Младоженците, които са вече херцог и херцогиня на Съсекс, решиха да не канят политически лидери на сватбата и дори британският министър-председател Тереза Мей не беше сред гостите им. Тъй като принц Хари не е пряк престолонаследник, протоколът не изисква толкова високо ниво на гостите. Вместо влиятелни политици и аристократи, двойката предпочете да покани 1200 обикновени британци, които да съпреживеят празника им в градините на Уиндзорския замък. Те поканиха и звезди, като Джордж и Амал Клуни, Дейвид и Виктория Бекъм, Серина Уилямс, Джеймс Кордън, Идрис Елба, Елтън Джон.", "date": "2018.05.29", "title": "Аристократични семейства в Европа обидени, че не са поканени на сватбата на Меган и Хари"}
{"url": "http://epicenter.bg/article/Nikoleta-Lozanova-spodeli-kadar-s-lyubimiya-si-Niki-Mihaylov-na-plazha-v-Dominikana/155501/10/100", "text": "Николета Лозанова, която от дни се подвизава в Пунта Кана, сподели кадър с любимия си Ники Михайлов на плажа.   Двамата са се снимали в интимна поза на белия пясък, а зад тях се виждат огромните палми и кристалните води. Към кадъра Лозанова е написала на английски: \"Просто любов\".   Междувременно в медиите се появиха най-различни спекулации - от това, че двойката се е сгодила, като се позоваха на нощна снимка, на която Николета демонстрира скъпи бижута на дясната си ръка до това, че Лозанова се е врекла във вечна вярност на дългогодишната си тръпка на тайна церемония в Доминикана.   Преди време Николета и бившият ѝ съпруг се венчаха тайно на Малдивите.", "date": "2018.05.29", "title": "Николета Лозановa сподели кадър с любимия си Ники Михайлов на плажа в Доминикана"}
{"url": "http://epicenter.bg/article/Po-nastoyavane-na-kralitsa-Elizabet-Vtora--Megan-Markal-zapochva-urotsi-po-etiket-/155507/10/99", "text": "Сватбата на Меган Маркъл с принца на нейното сърце – Хари, вече е факт. Oбаче трудната част за бившата американска актриса тепърва предстои.   Херцогинята на Съсекс трябва да направи своите първи стъпки към новия си начин на живот, които ще я запознаят с духа и традициите на кралското семейство. За да придобие обноските и поведението на истинска кралска снаха, тя ще премине през специален шестмесечен курс по етикет.   Този факт е резултат на упоритото настояване от страна на Елизабет II, която най-много от всички държи невестата на внука й да е на „Ти“ с маниерите на истинска принцеса.   С тренировките на Maркъл ще се заеме личната помощничка на кралицата Саманта Коен. Това е и причината Коен да се премести от Бъкингамския дворец в Кенсингтън. Всеки ден Саманта ще говори на херцогинята за тънкостите на протокола на двореца, както и ще я подготви за важни събития.   Уроците вече са започнали, както може да се види на първата официална изява за Меган след сватбата. Имиджът й вече е в пълно съответствие с кралските правила за облекло – от шапката и дължината на полата, до прическата и обувките. Източник: woman.bg", "date": "2018.05.29", "title": "Меган Маркъл започва уроци по етикет заради упорито настояване на кралица Елизабет II"}
{"url": "http://epicenter.bg/article/-quot-Levski-Lukoyl-quot--e-shampion-na-Balgariya-po-basket-sled-drama-v-poslednite-sekundi-/155522/8/0", "text": "\"Левски Лукойл\" е новият шампион на България по баскетбол за мъже за сезон 2017/2018. Възпитаниците на Константин Папазов победиха като гост \"Балкан\" (Ботевград) пред пълните трибуни на \"Арена Ботевград\" с 86:85 и спечелиха финалната серия за титлата с 3:1 победи, предаде БНТ.  \"Балкан\" за трети пореден сезон остава на второ място в мъжкото баскетболно първенство.  За \"Левски Лукойл\" това е първа титла в историята. Отборът беше създаден в началото на януари след обединение между \"Левски\" и \"Лукойл Академик\", след като петролната компания стана спонсор на \"сините\".  Серия от 20:5 за домакините даде началото на двубоя. В края на първата четвърт обаче гостите успяха да намалят изоставането си - 13:22.  В началото на втория период \"сините\" се доближиха до съперника си само на 2 точки след серия от 7:0 - 20:22. Няколко бързи атаки на \"Левски Лукойл\" и играчите на тима поведоха с 33:29, след като направиха 24:7 от началото на четвъртината. Гостите запазиха минимален аванс от 6 точки на полувремето при 44:38.  След подновяването на играта гостите поведоха с 50:43. Домакините обаче нямаха намерение да се предават и се доближиха само на точка при 51:52. \"Левски Лукойл\" отговори с две поредни тройки за 58:51.  Страхотен Венци Петков върна \"Балкан\" в мача и при минута до края на третия период домакините отново поведоха за 64:60. Играта на нерви продължи и в последните секунди на частта, а след 30 минути в \"Арена Ботевград\" имаше равенство в резултата - 67:67.  В заключителните минути играта вървеше кош за кош, а при оставащи три минути до края резултатът беше 82:77 в полза на \"Левски Лукойл\".  След това обаче Джордан Калахан и Венцислав Петков реализираха две бързи тройки и \"Балкан\" поведе със 85:84 при оставащи 1:13 минути преди края на двубоя. \"Сините\" обаче не се отказаха и отбелязаха кош чрез Божидар Аврамов, за да обърнат в своя полза при 86:85. Ботевградчани имаха своя шанс в последната атака 5.5 секунди преди края, но Христо Захариев пропусна под коша, а след това и Игор Кесар не успя да вкара и така \"Левски Лукойл\" спечели мача с точка разлика, а с това и титлата.  За победителите Божидар Аврамов вкара 18 точки, Омари Гудул добави 17 точки, а 16 реализира Неманя Милошевич. С 13 точки се отличи Дарил Брайънт, а 12 точки записа Станимир Маринов.  За \"Балкан\" най-полезни бяха Христо Захариев с 26 точки и Игор Кесар с 22 точки.  ", "date": "2018.05.29", "title": "\"Левски Лукойл\" е шампион на България по баскет след драма в последните секунди (ВИДЕО)"}
{"url": "http://epicenter.bg/article/Cheshkiyat-prezident-shte-nominira-za-vtori-pat-Andrey-Babish-za-premier/155445/7/0", "text": "Чешкият президент Милош Земан възнамерява да номинира Андрей Бабиш за втори път за премиер до средата на юни, за да се опита да ускори съставянето на ново правителство, предаде Ройтерс, цитирана от БТА. Центристката партия АНО на Бабиш сключи с левоцентристката Социалдемократическа партия коалиционно споразумение, което трябва да бъде одобрено от редовите социалдемократи на вътрешнопартиен референдум. Резултатите от него се очаква да бъдат обявени на 15 юни. \"Със сигурност ще номинирам Андрей Бабиш за премиер преди 15 юни\", каза Земан пред чешката телевизия. За първи път Земан предложи Бабиш за министър-председател през декември, но неговият кабинет не получи доверие в парламента през януари и управлява като служебно правителство. За да поиска ново гласуване на доверие, Бабиш трябва да получи нов мандат от президента, посочва Ройтерс. Преди да влезе в политиката през 2011 г., Бабиш беше бизнесмен милиардер. Той бе обвинен от полицията, че преди 10 години незаконно е получил европейски субсидии за малък бизнес. Бабиш отхвърля тези обвинения. Партията АНО спечели най-много места в парламента на изборите миналия октомври, но не разполага с мнозинство. Евентуалната коалиция със СДП също няма да има мнозинство - тя ще разполага с 93 от общо 200 депутатски места в долната камара на парламента и ще има нужда от подкрепата на малката Комунистическа партия. Видни социалдемократи се обявиха против коалиция с Бабиш и поставят условие той да подаде оставка, ако бъде признат за виновен във финансови измами, добавя Ройтерс.  ", "date": "2018.05.29", "title": "Чешкият президент ще номинира за втори път Андрей Бабиш за премиер"}
{"url": "http://epicenter.bg/article/Vesela-Lecheva--Politicheskata-otgovornost-za-narusheniyata-na-izborite-nosi-GERB/155446/2/0", "text": "„ Проведените частични местни избори в някои населени места бяха една грозна картина, на фона на европредседателството, заради грубото нарушение на всички норми и правила, извоювани от българските граждани- като свободното право на глас. Трудно от София можем да си представим живота в малките населени места. Там хората живеят в постоянен страх.” Това заяви пред БТВ зам.- председателят на ПГ на „БСП за България” Весела Лечева. Тя добави, че тези места са зависими от централната власт. „Това, което се случи през последните седмици, прескочи всякакви раници. Затова казахме, че ще искаме касиране на тези избори и сезиране на всички европейски институции, отговарящи за правата на хората и върховенството на закона”, добави Лечева. Народният представител, беше категорична, че политическата отговорност носи ГЕРБ и е сигурна, че Цветан Цветанов познава кандидатите си за кметове. По повод заявлението на премиера, че не познавал кандидатите, тя отсече- това е измиване на ръце. \"Аз бях на вота в община Макреш. Твърдя, че всички партньори, които заявиха, че ще подкрепят нашия кандидат, бяха заплашвани. Ние, с всички сили, успяхме да противодействаме на заплахите. Това не може и не бива да се случва”, каза Весела Лечева. „В Макреш имаше 4 кандидата за кмет. Четвъртият имаше 120 гласа и открито заяви, че ще ни подкрепи. Още от следващия ден, имаше обаждания и заплахи по телефона. Ние изразихме нашата подкрепа към него. Представям си какво ще бъде след една година, на изборите за местна власт”, добави тя. Весела Лечева каза, че БСП е осигурявала физическа охрана на тези, които са гласували за левицата.      ", "date": "2018.05.29", "title": "Весела Лечева: Политическата отговорност за нарушенията на изборите носи ГЕРБ"}
{"url": "http://epicenter.bg/article/Prof--Gencho-Nachev--Natsionalnata-zdravna-karta-e-mnogo-liberalna/155447/2/0", "text": "Крайно време е да се приеме Национална здравна карта въпреки съпротивата, която вече се чува от различни места. Това заяви в „Денят започва” на БНТ проф. Генчо Начев, директор на болница \"Св. Екатерина\".   Националната здравна карта ще бъде обсъдена и предложена за приемане на заседание на Министерския съвет днес. Проектът беше обявен от здравното министерство в средата на април и предвижда леглата в болниците да бъдат намалени от 38 803 до 32 913. През 2017 година са използвани общо над 24 700 легла и Здравното министерство предвижда резерв от 30%, припомня БНТ. Здравната карта ще бъде критерий по който НЗОК ще сключва договори с болничните заведения по области.   „Мисля, че националната здравна карта е много либерална. За това говори фактът, че тя позволява повече легла, отколкото са използвани миналата година”, каза проф. Начев.  Той обясни още, че парите в здравеопазването не може обективно да се каже дали са много или малко, защото прогресивно се увеличават всяка година, но не се вижда никакъв ефект от това: „И причината, всички знаем, че е неефективното им разходване.” Здравната карта има изключително важно значение да се поставят нещата на място в регионален и национален план, подчерта още той. Нейната цел е да направи така, че да има равномерно разпределение особено на високотехнологични медицински услуги в цялата страната, а не да е съсредоточена в няколко града. ", "date": "2018.05.29", "title": "Проф. Генчо Начев: Националната здравна карта е много либерална"}
{"url": "http://epicenter.bg/article/Kiril-Dobrev--GERB-sa-gotovi-na-vsichko--za-da-ne-badat-izhvarleni-ot-vlastta/155449/2/0", "text": "Областните координатори на БСП проведоха съвместно заседание в централата на партията. На него те обсъдиха съвместната си дейност и основните насоки на работа, които ще се следват през следващата половин година. \"Разчитаме много на вас, тъй като вие сте постоянно на терен и сте на пулса на местните проблеми\" - това каза пред присъстващите Кирил Добрев, зам.-председател на НС на БСП. Според него те познават и хората, и проблемите по места, и чуват гласа на жителите на населените места. \"Изминалите частични избори в селата Галиче и Беден ни дават ясен сигнал, че ГЕРБ са готови на всичко, за да не бъдат изхвърлени от властта и трябва да бъдем подготвени за евроизборите следващата година\" - коментира още Добрев. Той обясни на всички за злоупотребите, които са били направени на последния частичен местен вот от управялващата партия, страха на хората и погазването на правото на глас - 28 години след началото на промените.   В рамките на работното заседание бяха обсъдени въпроси, свързани с техническата обезпеченост на местните клубове, връзката между отделните звена в организациите и начините на взаимодействие между отделните области. Продължава подмяната на старите членски карти, като по-голяма част от членовете на БСП вече разполагат с електронни членски карти - стана ясно на заседанието на областните координатори. Беше повдигнат и въпросът с достигането на левите печатни издания до максимално повече места в страната.        ", "date": "2018.05.29", "title": "Кирил Добрев към областния актив на БСП: ГЕРБ са готови на всичко, за да не паднат от власт"}
{"url": "http://epicenter.bg/article/Biznesat-se-obyavi-sreshtu-pravoto-na-DANS-da-vnedryava-tayni-agenti-v-chastni-firmi--VIDEO--/155453/2/0", "text": "Промени в закона предвиждат на ДАНС да получи правото да внедрява агенти под прикритие в частни фирми. Целта на служителите ще бъде да следят за нередности и злоупотреби. Идеята е всичко това да се случва без знанието на собственика на съответната компания, предава Нова телевизия.  „Смущаващото в тези текстове е, че отсъства съдебният контрол, което ще влоши бизнесклимата у нас. Използването на специални разузнавателни средства (СРС) се разрешава от съда, а внедряването на агенти ще става без знанието и съгласието на ръководителя на фирмата, а защо не и на някоя партия”. Така в ефира на „Здравей, България” коментира темата Васил Велев, председател на Управителния съвет на Асоциацията на индустриалния капитал у нас.  Според него дори предлаганите изменения да не бъдат приети, тяхното обсъждане плаши и прогонва потенциални инвеститори.  Публикуваният на страницата на ДАНС Проект на Постановление на Министерския съвет за приемане на Правилника за прилагане на Закона за Държавна агенция \"Национална сигурност\", предложен от правителството, гласи:  \"Действащият към момента ред за прикритие на служители на Агенцията не съответства на нуждите за бързото и ефикасно прилагане на този институт с оглед динамично променящата се среда за сигурност и породената от тази промяна необходимост за своевременно и адекватно противодействие на посегателства, насочени срещу националната сигурност, като се създават затруднения с оглед спазването на принципите на конспиративност и законност и прилагането на разпоредбите, уреждащи защитата на класифицираната информация.\"  Бившият министър на вътрешните работи Емануил Йорданов пък изрази мнение, че промените не са големи и няма да доведат до никакви проблеми.  „Практиката показва, че във всеки период от време има различни практики. При социализма най-важно беше самопризнанието. След това акцентът падна върху СРС-тата, макар че от тях също не излиза нищо съществено. Сега ще се насочим към служителите под прикритие”, коментира Йорданов.  Той бе категоричен, че подобни закони трябва да се изготвят от специалисти със съответната квалификация. Освен това, те трябва да остават анонимни.  „В България от години се възпитава неуважение към закона. Още преди да е приет, търсим начини да го заобиколим”, каза още бившият вътрешен министър.  ", "date": "2018.05.29", "title": "Бизнесът се обяви срещу идеята ДАНС да внедрява тайни агенти в частни фирми (ВИДЕО) "}
{"url": "http://epicenter.bg/article/-Abramovich-stana-nay-bogatiyat-grazhdanin-na-Izrael/155438/7/0", "text": "По данни на вестника Абрамович ще живее в престижния район на Тел Авив - Неве Цедек, в частна резиденция, която преди това е била хотел, който той купил от израелската актриса Гал Гадот. В качеството му на нов гражданин на Израел Абрамович няма да плаща данъци в период от 10 години, допълва изданието.   По-рано днес Абрамович пристигна на летище \"Бен Гурион\" с частен самолет. В съответствие с процедурите на летището той е получил израелски вътрешен паспорт.   Но дали му е бил издаден   от еврейската държава засега не се съобщава. Изданието посочва, че бизнесменът е изпълнил всички необходими условия за получаване на израелско гражданство миналата седмица в посолството на Израел в Москва.   На 24 май друго израелско издание - \"Израел хайом\", съобщи, че Абрамович е решил да имигрира в Израел заради затруднения около получаването на британска виза.   Според запознат източник от властите на Ерусалим Арбамович вече напуснал страната. Той е бил в Израел за няколко часа за оформяне на израелското гражданство.", "date": "2018.05.29", "title": " Абрамович стана най-богатият гражданин на Израел"}
{"url": "http://epicenter.bg/article/Ungariya-othvarli-predlozhenieto-na-Balgariya-za-migrantskite-kvoti-/155439/7/0", "text": "Последното предложение на България за мигрантските квоти е \"притеснително\", заяви унгарският външен министър Петер Сиярто, цитиран от новинарската агенция MTI. По думите му задължителното преразпределение ще бъде \"сериозна опасност\" за Европа. Според него предложението на България изпраща към мигрантите послание, че \"ако дойдат достатъчно много, те ще бъдат преразпределени, така че – да идват\". \"Това е покана към мигрантите\", каза той и посочи, че преразпределението ще бъде задължително, ако съюзът се изправи пред толкова сериозна мигрантска вълна, колкото през 2015 г.", "date": "2018.05.29", "title": "Унгария отхвърли предложението на България за  мигрантските квоти "}
{"url": "http://epicenter.bg/article/Uchitelkata-s-razkreposteniya-tants-vodela-chasovete-za-samopodgotovka-na-chetvarti-klas--Video-/155459/2/0", "text": "Началната учителка от Сименовград, която стана хит в интернет с танца си на абитуриентски бал е работила по заместване в училището от тази година. Преподавала е в часовете за самоподготовка на четвърти клас и според колегите ѝ е добър педагог. Заради скандала се налага да напусне работа.   Родители пък защитиха учителката. „За мен тя е добър преподавател за моите деца. Това, какво е правила тя извън живота си, не ме интересува и никой няма право да я обсъжда, защото няма безгрешен човек”, категорична е Данка Пенева пред БТВ.   Днес педагогическият съветник в училището посети всеки клас, а според ръководството децата не били травмирани.   Разкрепостеното поведение на 58-годишната възпитателка ѝ струваше работата, въпреки че според колеги и родители тя е отличен педагог.   На 24 май учителката е гост на абитуриентския бал на гимназистите от Симеоновград. Малко след 4:00 сутринта на дансинга започва състезание по танци – според управителя на ресторанта е организирано от абитуриентите. Четири двойки танцуват, а десетки снимат с телефони. На следващия ден в социалната мрежа е публикуван само танцът на учителката с момче, което също е гост. Видеото получава и директорът на училището.   „Тя обясни, че съжалява за случилото се, че много се извинява и че просто не помни какво се е случило”, обясни Теодорина Иванова, директор на СУ „Св. Климент Охридски”.", "date": "2018.05.29", "title": "Учителката с разкрепостения танц водела часовете за самоподготовка на четвърти клас (Видео)"}
{"url": "http://epicenter.bg/article/Balgarskiyat-pasport-dava-bezvizov-dostap-do-169-darzhavi-v-sveta/155460/2/0", "text": "Πpeз 2018 гoдинa c бългapcки пacпopт мoжe дa ce пътyвa дo пoвeчe cтpaни, oтĸoлĸoтo e билo възмoжнo пpeз пocлeднитe пoнe 12 гoдини. Дoкyмeнтът дaвa cвoбoдeн бeзвизoв дocтъп дo 169 дъpжaви в cвeтa, пoкaзвaт пocлeднитe изчиcлeния нa индeкca Неnеlеу Раѕѕроrt Іndех зa 2018 гoдинa, съобщава БГНЕС.   Бългapия ce клacиpa нa 16-тo мяcтo в cвeтa, кaтo дaвa дocтъп дo caмo 20 cтpaни пo-мaлкo oт Япoния, кoятo e пъpвeнeц c дocтъп дo oбщo 189. Toвa e нaй-дoбpoтo клacиpaнe зa Бългapия oт 2006 гoдинa нacaм, кoгaтo зaпoчвa дa ce изчиcлявa индeкcът. Зa cpaвнeниe пpeз пocлeднитe 3 гoдини cтpaнaтa ce кoлeбae мeждy 20 и 21-a пoзиция.   Maлкo пo-нaпpeд e cтpaнaтa ни пpeз 2014 гoдинa, кoгaтo дocтигa 18-тo мяcтo. Зa 2006 гoдинa oбaчe e eдвa 29-тa в cвeтa.   В списъкът на най-високо класираните паспорти на американската компания \" Неnеlеу Раѕѕроrt\" Македония се намира на 41 място, защото македонците могат да пътуват в 125 страни без виза.   в списъка от 100 държави е Япония, тъй като нейните граждани могат да пътуват без визи в 189 от 218 държави, а най-долу в списъка са Ирак и Афганистан. Те не се нуждаят от виза само в 30 държави.   са паспортите на Германия и Сингапур, чиито граждани без визи могат да пътуват в 188 държави, а  се намират Финландия, Франция, Италия, Южна Корея, Испания и Швеция, чиито граждани имат свободен достъп в 187 страни.    най-добре са оцени паспортите на Хърватия и Румъния, които са на 16-то място. Хърватите и румънците не се нуждаят от виза за 187 държави. Сърбия е 36-а, защото гражданите й могат да пътуват свободно в 130 държави. Черна гора е на 43 място, защото с черногорския паспорт може да се пътува в 123 страни, Босна и Херцеговина делят 47 място с Русия, защото техните граждани без визи могат да пътуват в 118 държави, а Албания се намира на 48 място, тъй като гражданите й не се нуждаят от виза за 114 държави.   \"Неnеlеу Раѕѕроrt\" посочва, че в сравнение с миналата година най-голям напредък има при Украйна, Грузия и Китай. Те са се изкачили в списъка, като сега заемат от 17 до 20 място.", "date": "2018.05.29", "title": "Българският паспорт дава безвизов достъп до 169 държави в света"}
{"url": "http://epicenter.bg/article/VMRO-kam-BSP--Drugari--yavno-za-vas-kupuvaneto-na-glasove-e-normalna-praktika-v-tsiganskite-mahali-/155468/2/48", "text": "Другари, явно за Вас купуването на гласове е нормална практика в циганските махали! Така Патриотите от ВМРО отговориха на обвиненията на БСП, че циганската махала е гласувала първо за кандидата на войводите в Галиче, а след това за ГЕРБ.   Внушението, че гласовете за Николай Банков от 27-ма секция са спечелени по нечестен начин направи депутатът на левицата Весела Лечева в предаването „Тази сутрин“ по БТВ.     Тя дори подчерта, че на първи тур БСП е спечелила във всички секции, освен една – в циганската махала. Там водел кандидатът на ВМРО. Това също е откровена неистина. От справки в официалната интернет страница на ЦИК ясно се вижда, че Банков има 38 гласа, а кандидатът на левицата Веселин Тушинов – 99 (от справката за втори тур се вижда, че част от тях се преливат при кандидата на ГЕРБ).   Ето защо, другари, когато се опитвате да оправдаете собствените си лъжи, че сте алтернатива на управлението, поне проверявайте фактите. Вашата долна инсинуация, че ВМРО участва в манипулация на изборите е жалка и нелепа. Да Ви напомним ли, че именно във Вашата парламентарна група има депутат (Манол Генов), който е обвиняем за купуване на гласове в Асеновград? За Вашата наглост, другари, важи с пълна сила народната поговорка „На крива ракета, космосът ѝ пречи“!    Ние, Патриотите от ВМРО – Българско национално движение, най -категорично заявяваме, че никога нашата партия не си е позволявала да използва нечестни практики в изборния процес. Нещо повече – през всички години именно ние сме подавали сигнали и сме се борили срещу купуването на гласове, корпоративния вот и броенето „на тъмно“. По инициатива на Патриотите бяха направени промени в Изборния кодекс, с които се прекрати намесата на турската държава в българската вътрешна политика. Това, че в една циганска секция в скандалното село Галиче, за нашия кандидат са гласували 38 човека, не значи, че сме манипулирали избирателите. Ще Ви изтъкнем още нещо – представителите на циганския етнос по документи са граждани на Република България, т.е. би следвало да имат българско самосъзнание. Ние искрено вярваме, че сред тях има такива, които милеят за Родината. Защо автоматично тези хора да бъдат изключвани като наши избиратели?   Има и още един факт, който ви е „убягнал“, или просто отново не сте си направили труда да проверите – в секция 27 в с. Галиче гласуват близо 50 човека, които са етнически българи. Съвсем нормално е тези хора да ни подкрепят, за да променят порочното управление на селото, защото те помнят нашата битка срещу феодализацията му, помнят нашата битка срещу незаконната джамия в двора на Мехти Касъмов, който категорично не е гласоподавател на ВМРО, както не са и всички онези, които крепят мутренското статукво в селото от десетилетия.   Така че, другари от БСП, ако имате да разчиствате сметки с някого, преди това поне се запознайте с фактите. Когато го направите, ще установите, че сте объркали адресата!“", "date": "2018.05.29", "title": "ВМРО към БСП: Другари, явно за вас купуването на гласове е нормална практика в циганските махали!"}
{"url": "http://epicenter.bg/article/Kaloyan-Pargov--Grazhdanite-ne-vyarvat--che-obshtinata-mozhe-da-postroi-ekoinstalatsiya-za-gorene-na-bokluk/155469/2/0", "text": "Липсва доверие у гражданите, че Столична община може да построи екологична инсталация за изгаряне на RDF. Това каза лидерът на БСП – София Калоян Паргов в предаването „България сутрин“ по телевизия България он ер по повод решението на Столичния общински съвет за изграждане на инсталация за изгаряне на отпадъци на площадката на ТЕЦ „София“. „Над 200 000 жители от „Орландовци“, „Надежда“, „Малашевци“, „Илиенци“, „Света Троица“, „Банишора“ са притеснени. Нямат доверие в общината. Така както като разбраха, че Столична общината от 2011 година има стратегия за справяне с мръсния въздух, а през 2017 година е замърсен 5 пъти над нормата“, изтъкна Паргов.  Той посочи, че прогнозната цена за тази инсталация е била 80 милиона евро, но за 7 – 8 години е нарастнала двойно на 157 милиона евро.  Аргумент в полза на предложението на социалистите инсталацията да се изгради там, където е заводът за преработка на отпадъци е, че по този начин ще се изгради завършен обект. За целта е необходима допълнителна инвестиция от 10 милиона евро за изграждането на тръбопровод, който да се свърже с магистралния и по този начин произведената топлинна енергия да се отведе в тръбите на „Топлофикация“. „Това е алтернатива, която се различава от това да търсим нови технологии, нещо което ще ни отведе в следващия програмен период към 2028 година“, заяви председателят на групата на БСП в СОС.  Четвъртият аргумент, който изтъкна Калоян Паргов е, че поемането на нов дълг от 67 милиона евро допълнително ще утежни тежкото финансово състояние на „Топлофикация“. „Към момента дружеството има огромни задължения – 500 милиона е дългосрочния дълг към БЕХ. Това са годишно 16 милиона лихви. От 2020 година ще започне плащането и на главницата, което ще струва 50 милиона лева годишно. „Топлофикация“ има и 140 милиона текущи задължения към „Булгаргаз“ и над 60 милиона за резервни части и ремонтни дейности, които не са изплатени. Всичко това са над 700 милиона лева дълг“, обясни Паргов. Алтернативното предложение на социалистите е БЕХ да опрости част от дългосрочния дълг на „Топлофикация“ в размер, равен на новия - 134 милиона лева. Разликата е в това, че сега лихвеният процент е 4.6, а по новия дълг, който е за изграждането на инсталация за изгаряне на PDF, ще бъде в размер на 1.44%. „Това е много по-евтин кредит. По този начин ще дадем глътка въздух на „Топлофикация“, убеден е Калоян Паргов.  ", "date": "2018.05.29", "title": "Калоян Паргов: Гражданите не вярват, че общината може да построи екоинсталация за горене на боклук"}
{"url": "http://epicenter.bg/article/Balgarite-patuvali-nay-mnogo-kam-Turtsiya-i-Gartsiya-prez-april-2018-g-/155470/2/0", "text": "През април най-много сме пътували до Турция, Гърция и Сърбия. Това сочат данни на Националния статистически институт.   Пътуванията на български граждани в чужбина през април 2018 г. са 606.4 хил. или с 10.5% над регистрираните през април 2017 година. Увеличение на пътуванията на български граждани в сравнение със същия месец на предходната година е отчетено към Белгия - с 40.7%, бившата югославска република Македония - с 20.1%, Турция - с 15.6%, Сърбия - с 14.7%, Румъния - с 11.9%, Германия - с 3.3%, Гърция - с 1.8%, Италия - с 0.9%, Австрия - с 0.9%, и други. Същевременно намаляват пътуванията към Обединеното кралство - с 3.9%, Испания - с 2.0%, Франция - с 1.5%, Чешката република - с 1.4%, и други.   В сравнение с април 2017 г. e регистрирано увеличение при пътуванията със служебна цел - с 20.5%, и с цел почивка и екскурзия - с 19.1%, докато тези с други цели намаляват с 0.2%.   Най-голям относителен дял от общия брой пътувания на български граждани в чужбина през април 2018 г. формират пътуванията с други цели (гостуване, обучение, посещение на културни и спортни мероприятия) - 41.9%, следвани от пътуванията със служебна цел - 30.1%, и пътуванията с цел почивка и екскурзия - 28.0% .   През април 2018 г. най-голям брой пътувания на български граждани са осъществени към: Турция - 140.5 хил., Гърция - 115.5 хил., Сърбия - 54.8 хил., Румъния - 41.8 хил., бившата югославска република Македония - 39.5 хил., Германия - 36.7 хил., Италия - 28.5 хил., Австрия - 18.7 хил., Испания - 15.5 хил., Обединеното кралство - 14.7 хиляди.   През април 2018 г. посещенията на чужденци в България са 701.9 хил. или с 10.8% повече в сравнение с април 2017 година. Регистрирано е увеличение при всички наблюдавани цели: с други цели (вкл. гостувания и транзитни преминавания) - с 15.1%, с цел почивка и екскурзия - с 8.4%, и със служебна цел - със 7.4%.   Транзитните преминавания през страната са 25.1% (175.9 хил.) от всички посещения на чужденци в България.   От общия брой чужденци, посетили България през април 2018 г., делът на гражданите от Европейския съюз е 56.2%, или с 9.5% повече в сравнение със същия месец на предходната година. Увеличават се посещенията на граждани от Франция - с 42.5%, Обединеното кралство - с 26.1%, Полша - със 17.9%, Гърция - с 13.1%, Румъния - с 6.1%, и други. Същевременно намаляват посещенията на граждани от Австрия - с 10.3%, Германия - с 2.3%, Италия - с 2.1%, и други.   Увеличават се и посещенията на граждани от групата „Други европейски страни“1 - с 11.2%, като най-голям е ръстът на посещенията на граждани от Сърбия - с 23.1%.   През април 2018 г. преобладава делът на посещенията с други цели - 40.1%, следвани от посещенията с цел почивка и екскурзия - 39.4%, и със служебна цел - 20.5%.   Най-много посещения в България през април 2018 г. са реализирали гражданите от: Румъния - 163.5 хил., Турция - 100.8 хил., Гърция - 83.7 хил., бившата югославска република Македония - 49.5 хил., Сърбия - 48.9 хил., Германия - 24.5 хил., Украйна - 19.4 хил., Обединеното кралство - 17.2 хил., Италия - 14.9 хил., Израел - 14.4 хиляди.  ", "date": "2018.05.29", "title": "Българите пътували най-много към Турция и Гърция през април 2018 г."}
{"url": "http://epicenter.bg/article/Tsvetanov-be-gost-na-tarzhestvenata-sesiya-na-Obshtinskiya-savet-v-Gorna-Oryahovitsa/155474/2/0", "text": "Зам.-председателят на ГЕРБ Цветан Цветанов бе гост на тържествената сесия на Общинския съвет в Горна Оряховица и на церемонията по представяне на удостоените със звания и награди граждани, съобщиха от пресцентъра на партията.   Събитията са по повод празника на Горна Оряховица, а техен домакин бе кметът на града инж. Добромир Добрев. Сред официалните лица бяха още великотърновският кмет и председател на НСОРБ Даниел Панов, народните представители от ГЕРБ-Велико Търново инж. Клавдия Ганчева и Станислава Стоянова, областният управител проф. Любомира Попова и чуждестранни делегации. Церемонията се проведе в Зала 1 на Общината, в присъствието на представителите на местната власт и много граждани.   Цветан Цветанов пожела успех в работата на кмета на града Добромир Добрев и заяви, че за първи път Горна Оряховица от влизането на страната ни в ЕС може реално да се възползва от европейската солидарност, защото в първия програмен период общината беше извън обхвата на програмата за развитие на селските райони и на тази за региони в растеж. „Пропуснатото в първия период беше наваксано и сега жителите на града чувстват, че са част от солидарна Европа“, коментира той.   Цветанов благодари за усилията на кмета Добрев, на администрацията му, на председателя на НСОРБ Даниел Панов и на правителството на премиера Бойко Борисов, благодарение на които общината получи достъп до необходимите финансови средства по ОП „Региони в растеж“. „Виждаме, че за кратко време Горна Оряховица е с променен облик. Вчера беше открит един от тези успешни проекти в парк „Детски кът ” . Общината има възможност да реализира проекти на обща стойност 19 милиона лева. Това, което се направи и за образователната инфраструктура, градините, училищата, санираните блокове, допълнително допринася за напълно новия облик на града. Като избрани народни представители от този район ние сме длъжни да работим ежедневно за Горна Оряховица и за всяка една община от област Велико Търново“, категоричен бе председателят на ПГ на ГЕРБ.   Той призова депутатите от различните политически сили, които са представени в българския парламент, да работят заедно и да бъдат тези лобисти на региона, които се водят само и единствено от обществения интерес. Цветан Цветанов увери кмета Добрев, че има пълна подкрепа както от парламента, така и от правителството. „Когато и общината, и съответните министерства, подкрепени от народните представители, работят ръка за ръка, гражданите ще бъдат удовлетворени“, обясни още зам.-председателят на ГЕРБ.   По време на празника Цветанов се срещна с олимпийската рекордьорка по лека атлетика Светла Златева, която е и почетен гражданин на Горна Оряховица. Официалната програма продължи пред сградата на Общината, където тържествено бе издигнато знамето на Горна Оряховица.", "date": "2018.05.29", "title": "Цветанов бе гост на тържествената сесия на Общинския съвет в Горна Оряховица"}
{"url": "http://epicenter.bg/article/Korneliya-Ninova--Balgariya-dalzhi-li-pari-na-evropeyski-kliniki--Otgovorete-oshte-dnes-/155478/2/0", "text": "Българските институции трябва да отговорят - България дължи ли пари на европейски болници? Този въпрос постави към правителството, министерството на здравеопазването и другите институции лидерът на БСП Корнелия Нинова. Тя застана пред медиите и даде извънредна пресконференция заради проблема на 16 българи, които в резултат на различни заболявания са в невъзможност да дишат. И се нуждаят от спешна трансплантация на бял дроб.   Колко пари се дължат, попита още Нинова. \"Имаме информация, че от 2017 г. българското правителство не е подновило договор с клиниката във Виена и днес от Асоциацията по пулмонална хипертония не са получили отговор има ли или няма договор.   Искаме ясен и категоричен отговор ще днес. Здравен министър ли ще е, финансов ли, премиер ли - има ли договор? Вярно ли е, че се дължат пари на европейски клиники и заради това отказват на българи да ги лекуват? Колко пари се дължат? Още утре да намерят 3 млн. лв., за да осигурят възможност на тези хора да дишат. Не приемаме аргумента, че има корупция в системата – ГЕРБ управляват от 8 г., да са решили въпроса, подчерта лидерът на БСП, заяви пред медиите Корнелия Нинова.  Държавата и правителството не могат да осигурят 3 млн. лв., за да спасят 16 българи от смърт?, попита риторично лидерът на БСП.   \"До мен стоят представители на Асоциацията по пулмонална хипертония, които днес са протестирали пред МЗ и не са получили подобаващи отговори на въпросите, които поставят. Те се обърнаха към нас за съдействие и помощ. За съжаление трима от тях не са дочакали трансплатнацията, от която имат нужда, за да живеят. Останали са 16 българи, които буквално умират, заради това, че системата ги е отхвърлилаа, заради това, че правителството не може да осигури 3 млн. лв. При положение, че премиерът Борисов всеки ден раздава пари за каквото си иска, за да си купува политическо спокойствие\", продължи Корнелия Нинова. И обърна внимание, че хората, които са потърсили съдействие от социалистите, са с платени осигуровки.   Не може с оправданието, че има корупция, да оставиш 16 души, 16 българи да умрат, продължи тя.   Тодор Мангъров, председател на пациентска организация, разказа, че когато българин изпратил запитване към чужда болница и поискал лечение, но не получил отговор. Защото това означавало, че няма да се плати.   Най-често трансплантациите на бял дроб се извършва в универсиетска болница във Виена, разказа Мангъзов. Засегнатите сега са в листата на чакащи трансплантация в България. Той обясни, че договорът на България с Евротрансплант е изтекъл и затова клиниката във Виена не дава оферти за лечение на българи. Договорът с Евротрансплант е договор с осем държави, обясни Тодор Мангъров. И каза, че от министерството на здравеопазването отговорили, че договорът е безсрочен. Искаме да разберем кой лъже - министерството или болницата във Виена, посочи той.  ", "date": "2018.05.29", "title": "Нинова: Държавата и правителството не могат да осигурят 3 млн. лв., за да спасят 16 българи от смър?"}
{"url": "http://epicenter.bg/article/Zayavleniyata-za-priem-na-parvoklasnitsi-mogat-da-se-registrirat-do-31-may/155481/2/0", "text": "Заявленията за прием в първи клас в електронната система могат да се регистрират или коригират до 23,59 ч. на 31 май, съобщиха от дирекция „Образование и младежки дейности“ към Община Варна. Обявяване на резултатите от класирането ще стане в 17 ч. на 5 юни, а записването на класираните деца в училището, в което са приети, ще става от 9 ч. на 6  юни до 17 ч. на 8 юни.   От дирекция „Образование и младежки дейности“ посочват най-често задаваните въпроси от родители при подаване на заявление:      Ако детето се води на адрес, който не съвпада с постоянния и настоящ адрес на нито един от родителите, трябва да посетите районна или общинска администрация, които да Ви издадат удостоверения за настоящ и постоянен на детето и на всеки от родителите.     Всички документи трябва да бъдат представени в Община Варна, дирекция \"Образование и младежки дейности\", стая 1104, ет.11.      Да! Вариантите са различни, но рискът съществува.    Ако детето има уседналост на този адрес повече от три години   Вие сте в първа група за класиране и:   - ако броят на кандидатите в групата е по-малък от броя на обявените в училището места, Вие ще се класирате;   - ако броят на кандидатите в групата е по-голям от броя на обявените в училището места, се отчитат допълнителните критерии. Ако Вие нямате точки от тях, можете да останете извън класирането.   Примерът важи за всяка една от следващите групи с различна уседналост, които участват в класирането по поредността, обявена в Системата за прием в първи клас.   Ако сте в четвърта група, т.е не сте в района на училището   Ако напишете едно училище и не сте в района на училището, детето Ви ще се включи в класирането, след като се класират децата от всички предходни групи. Ако броят на децата от предходните групи е по-малък от броя на обявените в училището места, Вие ще участвате с всички, които са във Вашата група до запълване на местата;       Отговор: В този случай сте загубили възможността да се възползвате от уседналостта за училището, в чийто район сте (ако местата са запълнени) и участвате във второ класиране само за училищата, в които са обявени свободни места.     Вашето място в училището, в чийто район сте, не се пази за второ класиране!   Вашето място не се пази и ако не се запишете в училището, в което сте класирани!      Всички заявени данни (промяна в обстоятелствата) могат да бъдат актуализирани само в срока за регистрация/редакция на заявленията (до 31 май 23:59 ч), както онлайн във форма за редакция на вече подаденото заявление, така и на място в училищата/районните администрации, където е подадено първоначално заявлението, без да се губи получения вече входящ номер. Определящ за окончателното класиране е последният вариант на заявлението.      При установени несъответствия и/или неактуалност на заявените данни, детето няма да бъде записано и отпада от приема.   То може да участва в следващи класирания, като попълни ново заявление. ", "date": "2018.05.29", "title": "Заявленията за прием на първокласници във Варна могат да се регистрират до 31 май"}
{"url": "http://epicenter.bg/article/Arman-Babikyan--Borisov-se-namira-v-zaleza-si--a-ponyakoga-toy-e-i-zlaten-/155483/2/0", "text": "”Изборите все повече стават занаят и настървението, с което се провеждат нараства. Залогът става твърде висок на фона на това противоборство. БСП казаха, че са хвърлили целия си ресурс в тези избори, за тях победата е на всяка цена” каза политологът Арман Бабикян пред България он ер. \r\n \"Трябва да има говорене за демокрация, когато става въпрос за избори. На БСП им се налагаше много пъти да губят, но те се настървиха, заради последните парламентарни избори, когато загубиха с малко\" допълни Първан Симеонов. \r\n   \r\n \"Различията между БСП и ГЕРБ започнаха да намаляват, може би заради лекия завой на България на Изток\", допълни Бабикян. Утре предстои и срещата на премиера Борисов, който е следващият, на посещение в Русия. \r\n   \r\n \"България може да се окаже на гребена на вълната. САЩ системно се оттеглят от своите ангажименти и това праща Европа в орбитата на Москва\", заяви политическият анализатор. \r\n   \r\n Според Симеонов, новината от срещата между Борисов и Путин може да бъде стопляне на отношенията с Русия, както с Анкара. Той допълни пред България ON AIR, че Борисов може да се окаже на точното време и място, но е по-скоро въпрос на късмет. \r\n   \r\n \"Би било добре, ако успеем да изтъргуваме бизнеса. Няма място за завои към една държава с вертикална власт и без правосъдна система. Това,че тази година има 25% по- малко руски турсисти, не е проблем - ще дойдат британски туристи на тяхно място\", категоричен е Симеонов. \r\n   \r\n \"Въпреки че Русия е голяма по територия, въпреки възрожденското разбиране за Русия, ние не трябва да предаваме ценностите си\", категоричен е той. Социологът нарече предварителното необявяване на тази среща \"свенливо\" поведение на Министерсия съвет и пресцентъра. \r\n   \r\n \"Смешно е когато президент и премиер се конкурират, прилича на селско състезание. Ясната политика с приоритети трябва да се отстоява съвместно и от двамата\" каза Симеонов. \r\n   \r\n Бабикян допълни, че на фона на приключващото Европредседателство различията между БСП и ГЕРБ изчезват и всички партии са настроени произточно. \r\n Коментаторите се обединиха около извода, че от няколко седмици времената са нови и това вероятно ще бъде новата посока от есента. \r\n   \r\n \"Борисов се намира в залеза си, а той понякога е и златен\", заяви Симеонов. \r\n", "date": "2018.05.29", "title": "Арман Бабикян: Борисов се намира в залеза си, а понякога той е и златен!"}
{"url": "http://epicenter.bg/article/Pravitelstvoto-odobri-Natsionalnata-zdravna-karta/155484/2/0", "text": "Правителството прие проектa за Национална здравна карта (НЗК) на днешното заседание на Министерския съвет, съобщи пред медиите министърът на здравеопазването Кирил Ананиев. Проектът беше обявен от Министерството на здравеопазването на 17 април и предвижда от 38 803 легла в болници в цялата страна да се намалят на 33 421. Той е съставен на база на данните от статистиката за отчетената през миналата година дейност на болниците по специалности.  През 2017 г. за осъществяване на медицинските дейности в 28-те административни области са били необходими общо 24 723 легла, сочи анализ. Това означава, че проектът на НЗК предвижда с 8190 повече легла за активно лечение, за които НЗОК ще сключва договори с болниците. Приемането на Националната здравна карта ще даде възможност Здравноосигурителната каса да упражнява правото на избор с кои лечебни заведения да сключи договори в случаите, когато на територията на дадена област има свръх предлагане на конкретни медицински услуги. Това ще гарантира ефективно разходване на средства при гарантиран достъп на гражданите до качествена медицинска помощ. Новата карта предвижда още и един общопрактикуващ лекар да има пациентска листа от 1500 души, а на всеки 1000 души да се пада един зъболекар.  Няма да има български гражданин, на когото да му бъде отказана медицинска помощ на базата на това, че някъде не са разкрити легла, заяви Ананиев, цитиран от \"Фокус\". Той посочи, че в разговорите с Лекарския съюз и с всички останали участници в процеса се е установило, че те не разбират целите и съдържанието на Националната здравна карта (НЗК). „Тя определя настоящото състояние на системата и съответните потребности от медицинска дейност, която е необходимо да се предостави на населението на нашата страна. Беше поставен и решен въпросът и за капацитета на съответните лечебни заведения да извършват тази дейност. Това, което е важно, е че НЗК нито открива, нито закрива легла за активно лечение в болниците. Много важно е, че и броят на леглата не определя механизма на лечебните заведения за болнична помощ“, продължи министърът на здравеопазването. Кирил Ананиев обясни, че болниците се финансират през бюджета на НЗОК на базата на извършената дейност по съответните цени, определени с Националния рамков договор.  „Когато качихме за обществено обсъждане НЗК, леглата които бяхме предложили, бяха 37 873 при 75% използваемост. Тези легла осигуряваха 2 471 000 хоспитализации на българските граждани – точно толкова, колкото бяха осъществени през 2017 г. На базата на разговорите които водихме с нашите партньори, имаше редица предложения, които бяха справедливи“, каза още Ананиев и посочи, че на базата на това броят на леглата, определен в първоначалния вариант, е бил завишен с над 608 легла и така стават 33 421 легла. „Основното предложение от Областните комисии и от Лекарския съюз беше това да се запази НЗК като брой легла от 2016 г., която съдът отмени и тя не влезе в сила. Тази карта обаче беше направена при 70% използваемост на леглата, но при новите норми при картата от 2018 леглата са с 13 повече от тези през 2016 г.“, коментира Ананиев.   Здравният министър припомни данните за населението на България - 7 млн. души. „Ние осигуряваме на 45% от българските граждани поне по една хоспитализация в лечебните заведения за болнична помощ – това е с предвидения резерв, а ако го премахнем, тогава осигуряваме поне по една хоспитализация поне на 34%. Няма никакво съмнение, че хората, които имат нужда от помощ, няма да бъдат оставени без лечение. Ще припомня, че миналата година имаше 64% усвояемост на леглата – българските граждани се лекуваха с 24 700 легла, т.е. 1/3 от леглата не са били използвани. Така че гарантирам, че няма да има български гражданин, на когото да му бъде отказана медицинска помощ на базата на това, че някъде не са разкрити легла. Там, където се яви необходимост от откриване на допълнителни легла – ние ще дадем съгласие“, каза в заключение министър Ананиев.  ", "date": "2018.05.29", "title": "Кирил Ананиев: Правителството одобри Националната здравна карта"}
{"url": "http://epicenter.bg/article/Valeriya-Veleva--Balgariya-ne-e-biva-da-ostava-bezuchastna-v-spora-za-imeto-na-Makedoniya/155440/2/0", "text": "България не бива да остава безучастна в спора за името на Република Македония. Това заяви пред журналисти днес в Сливен Георги Първанов /президент 2002 -2012г/, който е на посещение в града, за да участва в граждански форум по проблемите на културата и образованието. \"Илинденска Македония\" означава отказ от античните претенции на Скопие, но е пряко посегателство върху българската история, посочи той. България не бива да остава безучастна в този спор, но това е само част от голямата дискусия за идентичността ни\", смята Първанов. Според него, подходящо е името \"Вардарска Македония\", като географско понятие или \"Нова Македония\". Първанов каза още, че очаква да се върне климатът на доверие между България и Русия, помолен да коментира възобновяването на сътрудничеството в сферата на енергетиката и конкретно рестарта на АЕЦ \"Белене\".   \"Сега има шанс частично да се реализират големите енергийни проекти, които бяхме договорили преди десет години. Няма да са тези 63 милиарда кубически метра газ за \"Южен поток\", но и 15 да са, пак е нещо.   Идеята за \"Български поток\" изглежда много патриотична, но пряка връзка само до България не е рентабилна. Тръбата, която ще се отклони от \"Турски поток\" вероятно ще задоволява и нуждите на други европейски страни.\", коментира Първанов. \r\n \r\n \r\n \r\n", "date": "2018.05.29", "title": "Георги Първанов: България не бива да остава безучастна в спора за името на Македония"}
{"url": "http://epicenter.bg/article/Dots--Viktor-Yotsov--BAN--Oshte-pone-15-g--shte-sme-dalech-ot-Evropa/155443/2/0", "text": "Не трябва да мислим за догонване на средното европейско равнище в близките 15 години. Това подчерта в студиото на предаването „Тази сутрин” по БТВ доц. Виктор Йоцов от Института за икономически изследвания на БАН, ръководител на екипа, изготвил  Годишния доклад за икономическото развитие и политики в България.   По думите му даже достигането на 75% от средните нива на европейските икономики ще отнеме най-малко 13 г. и то при растеж, който е 2% по-висок от този в по-развитите страни. „С 3,6% (колкото е в момента – б.р.) ще ни отнеме 30 г.”, подчерта той. „Неприятното е, че изоставаме спрямо другите нови страни в ЕС, които отбелязват през миналата година по-голям растеж от нас. Лидер е Румъния със 7%”, посочи Йоцов. Според него са нужни структурни политики, свързани с разпределението на ресурса по сектори и увеличаване на производствени капацитет. „Демографската структура е изключително неблагоприятна – имаме намаляване на населението (…) 30-40 хиляди губим всяка година”, предупреди Йоцов. Той се обяви за сериозен дебат по отношение на т.нар „плосък данък”. Според него той е бил въведен без допитване до обществото и експертите в период, който е бил по-благоприятен за българската икономика, като е дошъл реално в пакет с намаляването на данъчната ставка.    ", "date": "2018.05.29", "title": "Доц. Виктор Йоцов, БАН: Още поне 15 години ще сме далеч от Европа"}
{"url": "http://epicenter.bg/article/Rumen-Radev-priema-mladi-gvardeytsi/155444/2/0", "text": "Президентът Румен Радев ще приеме на \"Дондуков\" 2 младежите от Втори ученически гвардейски отряд към Основно училище \"Д-р Петър Берон\", Плевен. В 12.45 ч. пред парадния вход на Администрацията на президента държавният глава и учениците ще наблюдават програма, подготвена от Националната гвардейска част. След това президентът ще отправи приветствие към младите гвардейци в Гербовата зала.  ", "date": "2018.05.29", "title": "Румен Радев приема млади гвардейци"}
{"url": "http://epicenter.bg/article/Rumen-Radev-otkriva-mezhdunarodnata-izlozhba-za-otbranitelna-tehnika--quot-Hemus---2018-quot-/155485/2/0", "text": "На 30 май 2018 г., президентът и Върховен главнокомандващ на Въоръжените сили Румен Радев ще открие 13-ата специализирана международна изложба за отбранителна техника „Хемус – 2018“.   Това съобщиха от прессекретариата на държавния глава. Церемонията по откриването ще започне в 11.00 часа пред Палата 3 на Международния панаир – Пловдив. ", "date": "2018.05.29", "title": "Румен Радев открива международната изложба за отбранителна техника \"Хемус - 2018\""}
{"url": "http://epicenter.bg/article/Vizhte-resheniyata-na-pravitelstvoto-ot-dnes/155486/2/0", "text": "  Правителството подкрепи кандидатурата на столицата на Азербайджан Баку за домакин на световното изложение ЕКСПО 2025. През ноември 2018 г. във Франция ще се проведе сесия на 164-ата Генерална Асамблея на Международното бюро за изложения (МБИ), на която ще се проведе избор на град-домакин на ЕКСПО 2025.   Темата на кандидатурата на Азербайджан е „Развитие на човешкия капитал за изграждане на по-добро бъдеще“, а основните акценти са човешките ресурси, младежта и приносът за бъдещето. Баку може да стане първата столица домакин на „World Expo“ от региона на Източна Европа и Централна Азия.     Правителството прие одобри участието на България с национален щанд на Международната изложба за хранителни продукти, съставки и технологии Saudi Agro-Food 2018, която ще се проведе в Рияд в периода 7-10 октомври.   България ще участва за първи път в изложението. Събитието предлага на българските производители добра възможност да покажат своите продукти, като в продължение на четири дни ще имат възможност да се срещнат с търговци на едро, дистрибутори, търговци на дребно и други професионалисти в бранша. Те ще могат да създадат нови партньорства, които дават възможност да стъпят на пазарите на Саудитска Арабия. Част от разходите по подготовката и участието на България се предвижда да бъдат осигурени по държавна помощ SA. 47097 „Помощ за участие в изложения“.     Правителство възложи на министъра на икономиката да увеличи капитала на „Национална компания Индустриални зони“ ЕАД със стойността на непаричната вноска, представляваща правото на собственост върху имот в с. Герман. Той представлява терен от 19,5 дка и седем сгради, които са с отпаднала необходимост за Българския институт по метрология.   НКИЗ е дружество със 100% държавно участие в капитала и е създадено с цел изграждане и управление на индустриални зони и високотехнологични паркове. Дейността и приоритетите му са насочени към идентифициране и създаване на индустриални терени с готова инфраструктура с цел привличане на инвеститори.   Правителството предостави на Министерството на здравеопазването имот във Велико Търново, който ще позволи изграждането на центрове за специализирана здравно-социална грижа за деца с увреждания с потребност от постоянни медицински грижи. Имотът – терен от 4,7 дка на ул. „Никола Габровски“ №23, е необходим за реализирането на проект „Подкрепа за деинституционализация на грижа за деца“, финансиран по Оперативна програма „Региони в растеж“. Чрез него се осигурява подходяща и ефективна социална инфраструктура за предоставяне на нов вид резидентни и съпътстващи услуги в общността, включително здравно-социални, които заменят модела на грижа за деца, настанени в институции.   Сградите на Аграрно-техническата професионална гимназия в Златица и на Професионалната гимназия по лозарство и винарство „Хр. Ботев“ в Перущица стават общинска собственост. Решенията са мотивирани с преобразуването в общински на учебните заведения, които досега са били към Министерството на земеделието, храните и горите. Правителството предоставя безвъзмездно на община Варна собствеността върху два самостоятелни обекта в сградите на ул. „Ген. Колев“ №17 и ул. „Дрин“ №31. Те са необходими за осъществяване на социални услуги от общината чрез Центъра за подкрепа на личностно развитие – логопедичен център Варна.   Кабинетът даде съгласието си „Български пощи“ ЕАД да продаде чрез търг имоти във Варна, Търговище и Павликени. Това са шест апартамента с площ между 40 кв. м и 100 кв. м и гараж от 19 кв. м, които не са необходими за основната дейност на дружеството. С продажбата им ще бъдат реализирани приходи, необходими за изпълнение на бизнес плана на „Български пощи“.     Правителството одобри българската позиция за заседанието на Съвета на ЕС по правосъдие и вътрешни работи, част „Правосъдие“, което ще се проведе на 4 и 5 юни в Люксембург.   Основните дискусии ще бъдат насочени към спорните въпроси по предложението за директива относно рамки за превантивно преструктуриране, предоставяне на втори шанс и мерки за повишаване на ефективността на процедурите за преструктуриране, несъстоятелност и опрощаване на задължения, както и по предложението за регламент относно компетентността, признаването и изпълнението на решения по брачни въпроси и въпроси, свързани с родителската отговорност, и относно международното отвличане на деца (Регламент „Брюксел IIа“). Освен тези предложения, министрите на правосъдието ще обсъдят въпроси по темата „Електронни доказателства“ и ще бъдат информирани относно напредъка по оперативното функциониране на Службата на европейския прокурор.   Одобрена беше и позицията за неформалната среща на министрите от ЕС, отговарящи за спорта. Тя е на 31 май в Париж и се организира във връзка с предстоящите през 2024 г. летни олимпийски и паралимпийски игри във френската столица. На заседанието ще бъде обсъдена темата за промотиране на ЕС като водещо място за провеждане на големи събития. Ще бъде представена за доброволно одобрение и декларация за намерение относно перспективата на спорта в ЕС за олимпийските и паралимпийските игри в Париж.   Неформално заседание на Съвета по земеделие и рибарство ще се проведе в периода 3-5 юни в София. Предвидената за обсъждане тема е „Обновяване на поколенията в селското стопанство в контекста на общата селскостопанска политика след 2020 г.“. Министрите от ЕС ще изразят мнението си по отношение приноса на настоящите мерки на общностно ниво за привличане и задържане на младите земеделски производители в сектора на селското стопанство, както и да откроят водещи инициативи, прилагани на национално равнище, които са доказали своя потенциал за включване на повече млади хора в сектора.   Правителството утвърди резултатите от неформалното заседание на Съвета на Европейския съюз по икономически и финансови въпроси, което се проведе на 27 и 28 април в София. По време на първия ден от ЕКОФИН финансовите министри обмениха мнения върху конвергенцията в ЕС и по-нататъшното намаляване на фрагментацията на финансовите пазари в рамките на Съюза на капиталовите пазари. През втория ден се проведе дискусия за начините за подобряване събираемостта на приходите и борбата с данъчните измами в рамките на единния пазар, както и за корпоративното облагане в рамките на единния пазар и данъчните предизвикателства, свързани с цифровата икономика.     Съществуващата към момента възможност операторите на електропреносната и електроразпределителните мрежи да отказват достъп до тях поради влошаване на условията за снабдяване, се отнема. Тя се заменя с възможност временно да се ограничи или преустанови достъпът на ползвателите при определени условия. Ограничаването на достъпа се отнася за вече присъединени ползватели. Това предвиждат промени в Закона за енергетиката, приети от правителството и предложени за одобрение от Народното събрание. С измененията се транспонират изцяло в българското законодателство изискванията на европейски директиви, свързани с общите правила за вътрешния пазар на електроенергия и на природен газ.   С други изменения на закона се въвежда задължението при отказ от присъединяване на нови потребители, операторите на електропреносната, електроразпределителната, газопреносната и газоразпределителните мрежи да мотивират писмено решението си. В момента изрично изискване за писмено мотивиране не съществува в законодателството. По този начин ще се гарантира по-голяма правна сигурност за ползвателите на енергийни услуги.   С промените в Закона за енергетиката се забранява също прехвърлянето на персонала на оператора на преносна мрежа, към предприятия, изпълняващи някоя от дейностите по производство или доставка.   Поставят се изисквания и към състава на надзорния орган на независимия преносен оператор. Той трябва да включва членове, представляващи вертикално интегрираното предприятие и членове, представляващи акционери – трети страни. Операторът на система за съхранение на природен газ ще има независими от вертикално интегрираното предприятие права за вземане на решения по отношение на активите, необходими за поддръжката, експлоатацията или разработването на съоръженията за съхранение. По този начин се гарантира независимостта на оператора, която трябва да бъде осигурена, дори и когато той е част от вертикално интегрирано предприятие.   С транспонирането на разпоредби от директивата за инфраструктурата за алтернативни горива се създава правна рамка по отношение на операторите на публично достъпни зарядни точки за електрически превозни средства. С новите текстове се регламентират фигурите на оператор на публично достъпна зарядна точка и ползвателите на услуги за зареждане на електрически превозни средства. Предвиден е ред за присъединяване на зарядната точка към електроразпределителната мрежа. Разгръщането на зарядната инфраструктура ще послужи като стимул за по-широкото използване на електрически превозни средства, което е фактор за опазване на околната среда, близки до нулевите вредни емисии и силно намаляване на шума.   С втората група поправки в закона се облекчава режимът за изграждане на линейни енергийни обекти – електропроводи, газопроводи, нефтопроводи и други. Те ще се изграждат вече въз основа на учредено сервитутно право. Действащите в момента текстове на закона предвиждат учредяване на право на строеж както за изграждането на сгради и постройки, така и за прокарването на подводни, надземни и подземни линейни обекти на техническата инфраструктура. Тази липса на разграничение между видовете енергийни обекти утежнява осъществяването на инвестиционни намерения на енергийните предприятия.   Със законодателните изменения се въвежда дефиниция на линейните енергийни обекти, като към тях се включват и принадлежащите им трайно прикрепени към земята конструктивни елементи (например, стълбовете към електропроводите).   Действащият в момента режим за придобиване на вещни права води до забавяне в развитието на енергийната инфраструктура. В същото време, това е причина за оскъпяване на инвестициите, заплащане на неустойки и загуби на финансиране. С други промени в енергийното законодателство се урежда възможността за възмездно придобиване на имоти – частна държавна или общинска собственост, без търг или конкурс за изграждането или разширението на площадкови енергийни обекти (трафопостове, подстанции и други).   Предложените законови поправки целят намаляване на административните процедури за изграждане на линейни енергийни обекти. Със законопроекта се създават условия за ефективно реализиране на проектите от общ интерес, касаещи трансевропейската енергийна инфраструктура.     От 1 септември 2018 г. горивата от нефтен произход в транспорта трябва да съдържат минимум 6% биодизел, от които 1% биогориво от ново поколение. Това е регламентирано в одобрен от кабинета проект за изменение на Закона за енергията от възобновяеми източници. Промените регламентират използването на биогорива от ново поколение в транспортния сектор и ще съдействат за изпълнение на националната цел за потребление на биогорива от ново поколение (биогорива, произведени от отпадъци и остатъци – слама, водорасли, гроздови джибри, животински тор, утайка отпадъци и др.)   В изпълнение на изискванията на Директива 2015/1513/Е0 България е определила и представила в Европейската комисия национална цел за потребление на биогорива от ново поколение в размер на 0,05 процентни пункта енергийно съдържание от задължителния дял на енергия от възобновяеми източници във всички видове транспорт. Целта трябва да бъде постигната до 2020 г.   С промените в законопроекта се предлагат критерии за устойчивост при използване на биогорива. Въвежда се изискване за откриване и проследяване на суровините за производство на биогорива от ново поколение и произведените от тях биогорива по цялата верига на стойността. По този начин ще се предотврати умишленото им модифициране или превръщане в отпадъци, така че да попаднат в обхвата на суровините за производство на биогорива от ново поколение. При констатиране на неправомерни действия ще бъде уведомявана Европейската комисия.     С предлагани от правителството промени в Закона за движението по пътищата се намалява броят на документите на хартиен носител, искани при издаване на удостоверение за вписване в регистъра на лицата, осъществяващи пътна помощ. Отпада предоставянето на удостоверение за актуалното състояние, копие от съдебното решение за регистрация по реда на Търговския закон или документ за регистрация по Закона за юридическите лица с нестопанска цел и декларация за липса на открита процедура за обявяване в несъстоятелност.   Измененията са в изпълнение на мерките за намаляване на административната тежест върху гражданите и бизнеса чрез премахване на изискването за представяне на някои официални удостоверителни документи на хартиен носител.     Министерският съвет одобри проект на закон за изменение и допълнение на Закона за регистрация и контрол на земеделската и горската техника.   С проекта се приемат национални законодателни мерки, свързани с прилагане на Регламент на Европейския парламент от септември 2016 г. относно изискванията за граничните стойности на емисиите на газообразни и прахови замърсители. Приемат се и изискванията за одобряване на типа на двигателите с вътрешно горене за извънпътна техника. Основната цел е да се намалят емисиите на газообразни замърсители и емисиите на прахови частици от двигатели, монтирани на земеделска и горска техника. Проектът ще даде възможност за по-стриктен контрол на този вид техника. Ще бъде подобрена безопасността при използването й и идентифицирането на собствениците, извършили нарушения.   Въвеждат се разпоредби относно дейностите по придобиване на правоспособност за работа със земеделската и горската техника в съответствие със Закона за ограничаване на административното регулиране и административния контрол върху стопанската дейност. Определят се изискванията за издаване на удостоверение за регистрация за извършване на обучение на кандидатите за придобиване на правоспособност за работа с машините.     Правителството прие Наредба за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи. Така българското законодателство е приведено в съответствие с препоръките за укрепване на правомощията и независимостта на инспекторатите от докладите на Европейската комисия по Механизма за сътрудничество и проверка.   Въвеждат се общи правила и процедури за структурата и дейността на инспекторатите, както и за взаимодействието им с други държавни контролни органи. Предвидена е минимална численост на инспекторатите в зависимост от броя на служителите в проверяваните администрации. Уреждат се редът и начинът за извършване на проверките, уведомяването на проверяваната структура за резултатите и проследяването за изпълнението на дадените препоръки. Дейността на инспекторатите ще се оценява чрез регламентирана процедура от съответния орган на власт.   Наредбата цели укрепване на инспекторатите като активни антикорупционни органи на държавната власт, които да защитават правата и интересите на гражданите и обществото.     С промени в постановлението за приемане на Устройствен правилник на МО и определяне на структури на пряко подчинение на министъра на отбраната, правителството реши сградата на ул. „Г. С. Раковски“ №106 да се управлява от Информационния център на МО.   Сградата и прилежащият й терен се ползват от две ведомства – Информационният център и Изпълнителната агенция „Военни клубове и военно-почивно дело“, като и на двете отделни юридически лица е предоставено правото на управление. Това създава затруднения при стопанисването, документалната и финансова отчетност, както и осъществяването на ефективен контрол. По целесъобразност управлението на имота се предоставя на Информационния център, който ползва по-голямата част от сградата.     Правителството одобри промени в Устройствения правилник на Министерството на икономиката, с които се цели оптимизация на работата на преструктурираните дирекции, както и по-ефективно използване на административния и финансов ресурс.   Промените са и във връзка с политиката на правителството за намаляване на административната тежест за бизнеса и мерките, които изпълнява ведомството за насърчаване на иновациите и иновативните производства. С тях ще бъде постигнато точно разграничаване на компетентности и отговорности в част от дирекциите на ведомството, както й привеждането на Устройствения правилник в съответствие със Закона за противодействие на корупцията и Закона за администрацията.     Правителството оттегли от втория списък с приоритизирани искания за предоставяне на техническа помощ от Службата за подкрепа на структурните реформи на Европейската комисия искането за осигуряване на експерти за подготовка на функционален анализ на ВАС и системата на административните съдилища, за изготвяне на предложения за оптимизиране и регулиране на натовареността на административните съдилища, включително чрез промяна на подсъдността на определени видове дела и структурни мерки. Решението е взето по искане на Съдийската колегия на ВСС.   Службата за подкрепа на структурните реформи е информирана за извършените вече анализи в сферата на административното правораздаване, реализирани със средства от структурните фондове на ЕС, както и че изготвянето на нов анализ ще означава дублиране на дейности и двойно финансиране. Преценката е, че необходимите мерки за намаляване на натовареността на съдиите ще бъдат предприети чрез законодателни промени. В тази връзка в Народното събрание вече е внесен проект на закон за изменение и допълнение на Административнопроцесуалния кодекс.     Министерският съвет одобри позиция в подкрепа на българските превозвачи, в изпълнение на решение на Народното събрание от 11 май 2018 г.   Парламентът възложи на правителството да обсъди законодателния пакет за мобилност на Европейската комисия и да приеме недвусмислена позиция в подкрепа на исканията на българските превозвачи и в защита на техните и тези на българските граждани права и интереси.   В изпълнение на Решението на Народното събрание и с цел максимална защита на националния интерес по „Пакет за мобилност 1“, правителството одобри доклада на министъра на транспорта, информационните технологии и съобщенията.     Правителството утвърди Националната здравна карта на България. Чрез нея се определят и планират на териториален принцип потребностите на населението от достъпна извънболнична и болнична медицинска помощ и се осъществява националната здравна политика.   Основната цел на Национална здравна карта е структурата на здравната мрежа да се адаптира към потребностите на населението, гарантирайки на всеки български гражданин равнопоставен достъп до здравни услуги. С Картата е определена нуждата от лекари, лекари по дентална медицина и специалистите от професионално направление „Здравни грижи“ в извънболничната медицинска помощ. Определени са също потребностите от легла за болнично лечение, медицинските дейности по видове и нива на компетентност за всички области, както и необходимите високотехнологична медицинска апаратура и високотехнологични методи за диагностика и лечение.   Елемент на Националната здравна карта е и Картата на системата за спешна медицинска помощ, съдържаща броя, местоположението и районите на обслужване на структурите за спешна помощ. При определяне на районите на обслужване на филиалите за спешна медицинска помощ е взето предвид възможно най-краткото време за достъп до и от съответното населено място, без оглед административното деление на областите.   В областите, в които броят на болничните легла надвишава потребностите на населението, Националната здравноосигурителна каса ще сключва договори с лечебни заведения по критерии и по ред, определени с наредба на министъра на здравеопазването. Чрез Националната здравна карта се оптимизират механизмите за планиране на медицинските дейности и се създават условия за справедливо разходване на финансовите средства на здравноосигурителната каса, съобразно нуждите на националната система на здравеопазване.   Документът е изготвен с участието на широк кръг представители на заинтересованите страни – здравни институции, общини, съсловни и пациентски организации.", "date": "2018.05.29", "title": "Вижте решенията на правителството от днес"}
{"url": "http://epicenter.bg/article/Pravitelstvoto-vnese-v-parlamenta-doklada-za-sastoyanieto-na-vaorazhenite-sili-prez-2017-g-/155487/2/0", "text": "Министерският съвет одобри на 21 май 2018 г. Доклада за състоянието на отбраната и Въоръжените сили през 2017 г. и го внесе за обсъждане в Народното събрание, съобщиха от пресцентъра на Министерство на отбраната.    Документът представя обективна картина за развитието на отбраната и въоръжените сили през 2017 г. Този ежегоден документ е израз на осъществяваната политика на прозрачност и отчетност пред Народното събрание и обществеността.    В доклада се акцентира върху факта, че през 2017 г. дейността на ръководството на Министерството на отбраната продължи да бъде фокусирана върху изпълнение на конституционно възложените мисии и задачи на въоръжените сили, както и върху ангажиментите на страната по линия на колективната отбрана в рамките на НАТО и Общата политика за сигурност и отбрана на ЕС.   С Доклада правителството на Република България представя обосновани изводи и насоки за съсредоточаване на усилията през следващия отчетен период, които са в съответствие с приоритетите в сектор „Отбрана“ на правителствената програма за периода 2017-2021 г.   До края на 2018 г. усилията на ръководството на Министерството на отбраната ще са насочени приоритетно към: изпълнението на дейностите по действащата към момента Програма за развитие на отбранителните способности на Въоръжените сили на Република България 2020, разработването на Пътна карта за нова дългосрочна програма за развитие на Въоръжените сили до 2032 г., реализацията на разчетите в Националния план за увеличаване на бюджета за отбрана на 2% от БВП до 2024 г., стартиране на трите основни модернизационни проекта за Сухопътните войски, Военновъздушните сили и Военноморските сили, изграждане на способности за киберотбрана и развитие на способности за ефективни публични стратегически комуникации във връзка с провежданата отбранителна политика.", "date": "2018.05.29", "title": "Правителството внесе в парламента доклада за състоянието на въоръжените сили през 2017 г."}
{"url": "http://epicenter.bg/article/Mladite-hora-v-Balgari-iskat-da-imat-dve-detsa/155488/2/0", "text": "  Поколението на хората между 14 и 29-годишна възраст у нас си представя да има две деца в живота си. Няма съществена промяна спрямо предишното подобно измерване преди четири години. Данните са от най-новото мащабно и единствено по рода си изследване сред младите хора у нас, проведено от „Галъп интернешънъл“ като част от проект на Фондация „Фридрих Еберт“ за цяла Централна и Източна Европа. В навечерието на Деня на детето „Галъп интернешънъл“ започва да съобщава изследователски факти от този проект в поредица медийни и научни публикации.   Изследването е проведено сред 1016 души в периода февруари – март 2018 г. и е представително за хората на възраст между 14 и 29 години. „Галъп интернешънъл“ проведе и предходното подобно изследване – през 2014 г. Основни младежки изследвания в последните десетилетия се свързват именно с екипа на агенцията.   12% си представят едно дете. 59% искат две. 10% - три, а 2% искат четири или повече. На практика почти никой не посочва, че не иска деца. Останалите 17% не знаят или не отговарят. При тийнейджърите у нас делът на онези, които още не знаят колко деца биха искали да имат в живота си, е една пета, а при тези между 20 и 29 години – около една десета.   Така средният брой деца, които биха желали да имат в живота си младите хора у нас, е 2. Преди 4 години резултатът беше 2.02.   Доходите, а с тях и образованието, населеното място и т.н. – както собствените, така и на родителите – се потвърждават като важни фактори за желания от младите хора брой деца. Младите с по-благоприятна житейска перспектива като че ли не поставят децата толкова високо в предпочитанията си.   ", "date": "2018.05.29", "title": "„Галъп“: Младите хора в Българи искат да имат две деца"}
{"url": "http://epicenter.bg/article/Zashtitata-na-granitsata-obsazhdat-vatreshnite-ministri-na-Balgariya-i-Turtsiya-v-Odrin/155450/7/0", "text": "Защитата на границата между България и Турция ще бъде основната тема на българско-турска конференция, която ще се проведе днес в  Одрин,  съобщи БНР .  Във форума ще участват вътрешните министри на двете страни - Валентин Радев и Сюлейман Сойлу.   Основната тема на конференцията ще бъде опазването на границите ни, заяви посланикът ни в Турция Надежда Нейнски.   „Ще дадем добрите примери на практика за опазване на границата между България и Турция. Конференцията ще бъде посетена и от двамата вътрешни министри - и министър Радев, и министър от Сойлу - министърът на вътрешните работи на Турция“, каза тя.   На форума ще присъстват и представители на „Фронтекс“, посочи посланик Нейнски и допълни: „Имайки предвид горещата тема с бежанците, начинът, по който това споразумение се прилага между България и Турция - ще бъде фокус и на тази конференция“.", "date": "2018.05.29", "title": "Защитата на границата обсъждат вътрешните министри на България и Турция в Одрин"}
{"url": "http://epicenter.bg/article/Makron-v-Tuitar---quot-Svobodata-na-pechata-nyama-tsena--bez-neya-ima-diktatura-quot-/155451/7/0", "text": "Френският президент Еманюел Макрон определи като напълно неприемливо изтеглянето от вестникарски будки на плакати на списание \"Поан\", на чиято корица турският президент Ердоган е представен като диктатор, предаде Франс прес, цитирана от БНР. В Туитър Макрон написа: \"Свободата на печата няма цена: без нея има диктатура\".   В неделя от \"Поан\" осъдиха кампанията на тормоз срещу последния брой на списанието, заради чиято корица в южна Франция бяха отправени заплахи.   В петък в предградие на Авиньон продавач на вестници беше принуден, след заплахи от група турци, да изтегли от фасадата на вестникарската си будка плаката с корицата на списанието, на която има снимка на Ердоган със заглавие \"Диктаторът. Докъде ще стигне Ердоган\"? В събота плакатът беше върнат, но в неделя се оказа покрит с плакати в подкрепа на Ердоган, посочва Франс прес.", "date": "2018.05.29", "title": "Макрон в Туитър: \"Свободата на печата няма цена: без нея има диктатура\""}
{"url": "http://epicenter.bg/article/Otkriha-mrasni-chorapi-v-zalata-za-preskonferentsii-na-Beliya-dom--Snimki-/155461/7/0", "text": "Бдителен журналист откри захвърлени мръсни чорапи в залата за пресконференции на Белия дом, съобщава в. \"Хъфингтън пост\".   На странната находка се натъкнал кореспондентът на консервативното издание \"Дейли колър\" Саагар Енджети. Той открил на 17 май чифт мокри мръсни чорапи, опаковани в прозрачен плик. Той ги снимал и пуснал фотоса в Twitter. \r\n \r\n \r\n \r\n \r\n На 22 май пакетът отново стоял в залата, където се провеждат пресконференции, но вече на друго място. Изминали били пет дни, но съдържанието на плика още не било изсъхнало, установил Енджети. \r\n \r\n \r\n \r\n В четвъртък, 24 май, той обяви, че за два дни мръсните чорапи се били придвижили на пет сантиметра от първоначалното си местонахождение.  \r\n \r\n \r\n \r\n Журналистът нямал представа чий е пакетът и как се озовал на толкова отговорно място. Вярно, че чорапите били изоставени в закътан ъгъл. Енджети обеща да продължи да наблюдава придвижването на плика и нехигиеничното му съдържание.   Източник: Дарик", "date": "2018.05.29", "title": "Откриха съмнителен пакет с мръсни чорапи в залата за пресконференции на Белия дом (Снимки)"}
{"url": "http://epicenter.bg/article/Upravlyavashtata-koalitsiya-v-Rumaniya-izgubi-mnozinstvoto-si/155465/7/0", "text": "Управляващата коалиция в Румъния изгуби мнозинството си в долната камара на парламента след бягството на депутати от Социалдемократическата партия в новата партия на бившия премиер Виктор Понта \"Про Румъния\", съобщават местни медии, цитирани от Нюз.бг.  В коалицията участват Социалдемократическата партия и Алиансът на либералите и демократите. Те могат да запазят мнозинството си в долната камара с подкрепата на Демократичния алианс на унгарците в Румъния и други малцинствени групи, според stirileprotv.ro. Но основната партия в страната е сериозно засегната от бягството на политици, което може да доведе до разцепление на социалдемократите след последните спорни промени във фискалното и съдебно законодателство.  Ситуацията е допълнително напрегната от това, че лидерът на основната опозиционна Национално-либералната партия на Румъния Людвик Орбан обяви, че партията му ще започне да обсъжда с други партии внасяне на вот на недоверие срещу правителството.  Според националната телевизия TVR най-малко петима членове на социалдемократите са напуснали партията за седмица. Има опасения, че още 15-20 депутати могат да се присъединят към бившия премиер.  ", "date": "2018.05.29", "title": "Управляващата коалиция в Румъния изгуби мнозинството си"}
{"url": "http://epicenter.bg/article/Mogerini--Novoto-ime-na-Makedoniya-shte-okazhe-efekt-varhu-darzhavite-v-Evropa/155467/7/0", "text": "\"Бях информирана от македонските и гръцките министри на външните работи за напредъка в преговорите за името. Това е много окуражаващо и обещаващо, но все още не е финализирано. Аз съм оптимист и още по-оптимистично гледам, когато става дума за Балканите. Да вървим стъпка по стъпка. Изразихме ясното си намерение за присъединяване, помощ и подкрепа за евентуалното споразумение през следващите дни или седмици. ЕС го очаква, за да се присъедини към него, когато бъде постигнато и обявено\". Това заяви върховният представител на Европейския съюз по въпросите на външните работи и политиката на сигурност Федерика Могерини, предаде Нова телевизия. След съвета на министрите на ЕС относно съпротивата на някои държави-членки за започване на преговори с Македония тя отговори, че ще бъде много трудно за тях да игнорират такава световна новина.   \"Това ще има трансформативен ефект не само върху отношенията между страните, но и върху всички държави - както в Европа, така и в световен мащаб. Спорът за името съществува отдавна, създаваше усложнения с години и ако силното политическо лидерство с посредничеството на ООН и силно участие на ЕС може да доведе до резултат в преговорите по този толкова труден въпрос, това ще бъде вдъхновение и за други и ще бъде доказателство, че многостранния подход е това, в което да инвестираме. Всичко това трябва да бъде признато от Европейския съвет\", коментира Могарини.   Относно съпротивата на Франция към началото на преговори с Македония, Могерини отвърна: \"Силата на добрата вест, която ще донесе решението за името, ще бъде толкова силно приветствана от международната общност и ЕС, че всички държави ще трябва да вземат това предвид\".", "date": "2018.05.29", "title": "Могерини: Новото име на Македония ще окаже ефект върху държавите в Европа"}
{"url": "http://epicenter.bg/article/Gratskite-sindikati-obyaviha-24-chasova-generalna-stachka-/155471/7/0", "text": "В сряда Гърция ще бъде парализирана от 24-часова генерална стачка, обявена от по-голямата част от синдикатите в публичния и частния сектор, съобщава електронното издание на вестник Kathimerini, цитирано от Агенция \"Фокус\".  Заради стачните действия се очакват проблеми в публичния транспорт – железопътен, въздушен и морски. В Атина автобусите и тролеите няма да се движат между 9 и 21 часа, няма да се движи и метрото до международното летище.  Авиодиспечерите също заявиха, че ще се включат в протестите.  Корабите ще останат на котва в пристанищата, предупредиха синдикатите.  ", "date": "2018.05.29", "title": "Гръцките синдикати обявиха 24-часова генерална стачка "}
{"url": "http://epicenter.bg/article/Meditsi-ne-davat-garantsiya-za-zhivota-na-Sergey-i-Yuliya-Skripal/155473/7/0", "text": "Лекуващите лекари на Сергей и Юлия Скрипал разкриват в интервю за Би Би Си, цитирано от Нова телевизия, че са се страхували дали някой от тях няма да пострада от нервнопаралитичното вещество.   Те признават, че не могат да направят дългосрочни прогнози за здравето им, а в началото дори не са вярвали, че Сергей и дъщеря му Юлия могат да оживеят. Двамата бяха намерени на 4 март в безсъзнание на пейка в южния английски град Солсбъри.   „Когато разбрахме, че става дума за нервнопаралитично вещество смятахме, че няма да оживеят. Опитахме всички възможни терапии, осигурихме най-доброто клинично лечение. Но всички показваше, че те няма да оцелеят”, коментира Стивън Джукс, лекуващ лекар.   „Мисля, че ключов момент за мен беше когато докараха полицейския служител със същите симптоми. Тогава наистина си дадохме сметка колко големи могат да бъдат мащабите”, коментира Лорна Уилкинсън, старша медицинска сестра.", "date": "2018.05.29", "title": "Медици не дават гаранция за живота на Сергей и Юлия Скрипал"}
{"url": "http://epicenter.bg/article/Tri-zhertvi-pri-strelba-v-Liezh--VIDEO-SNIMKI-/155479/7/0", "text": "Трима души загинаха при престрелка с въоръжен мъж, стрелял по полицаи, в източния белгийски град Лиеж във вторник, съобщи Нова телевизия.   Униформени успели да ликвидират нападателя.   Две от жертвите са служители на реда, а третата - случаен минувач.   Ранени са още двама полицаи.   След като открил огън по униформените, нападателят взел за заложник жена и се скрил на шестия етаж на близка сграда.   Според местната телевизия Ер Те Бе Еф, нападателят е крещял \"Аллах е велик!\" и се разследва терористичен мотив, предаде bTV. Нападателят е 36-годишен мъж, който вчера е бил освободен от затвора. Нападнал двама полицаи в гръб с нож и отнел оръжието на единия.   Районът на стрелбата е отцепен. Силите за сигурност съветват жителите и гостите на града да избягват да преминават в близост до местопрестъплението.     Националният антитерористичен център съобщи, че не се изключва тероризъм като мотив, но причините все още се изясняват. „Това е един от въпросите на масата, но за момента всички версии са открити“, се посочва в негово съобщение, предаде БНР.   Говорителят на федералната прокуратура Ерик ван дер Сипт съобщи за АФП, че някои елементи на това деяние пораждат подозрения, че може да става дума за терористичен акт, предаде БТА.   Телевизия Ер Те Ел каза, че престъпникът се казва Бенжамен Ерман, роден през 1982 г. Той е излязъл вчера от затвора, където е излежавал присъда за углавно престъпление. Там той общувал с \"радикализирани затворници\", добави телевизията, цитирана от БТА.", "date": "2018.05.29", "title": "Три жертви при стрелба в Лиеж (ВИДЕО+СНИМКИ)"}
{"url": "http://epicenter.bg/article/Ukrayna-zapochna-da-blokira-ruski-saytove-/155491/7/0", "text": "Украинските доставчици на интернет започнаха да блокират достъпа до руски сайтове, предава РИА Новости. Сред първите потърпевши са ресурсите на международната информационна агенция \"Россия сегодня\" и РИА Новости Украйна. Спрян е достъпът и до сайтовете Р-Спорт, ВГТРК (Общоруска държавна телевизионна и радиопредавателна компания), НТВ и РЕН ТВ.  При опит да се влезе в някой от сайтовете се появява надпис: \"В изпълнение на указа на президента на Украйна от 15 май 2017 г достъпът до ресурса е ограничен\".  В началото на май \"Россия сегодня\" и агенция РИА Новости Украйна попаднаха в обновения санкционен списък на Киев. На украинските доставчици бе заповядано да блокират достъпа до сайтовете: россиясегодня.рф, sputniknews.com, ria.ru, rsport.ria.ru, 1prime.ru, realty.ria.ru и rian.com.ua.  С указа са блокирани и активите на агенция РИА Новости в страната. Срокът на санкциите е три години.  Генералният директор на МИА \"Россия сегодня\" Дмитрий Киселев заяви, че действията на украинските власти са показател за безсилието на киевския режим.  От министерството на външните работи нарекоха действията на украинските власти \"пореден акт на политическа цензура\".  Действията Киев бяха осъдени от Международната федерация на журналистите и правозащитната организация Human Rights Watch, които отбелязаха, че санкциите срещу руските медии противоречат на принципите на демокрацията.  Санкциите срещу МИА \"Россия сегодня\" бяха предшествани от ареста на ръководителя на РИА Новости Украйна Кирил Вишинский на 15 май. Спецслужбите на Киев извършиха многочасови обиски в офиса на представителството на РИА Новости в Киеве и в домовете на някои служители. На разпити по делото бяха призовани 47 души.  Два дни след ареста на Вишинский украински съд го вкара за 60 дни в ареста без право на пускане под гаранция.  Президентът на Русия Владимир Путин нарече ситуацията със задържането на Вишинский \"безпрецедентна\". Посолството на Русия отправи в украинското външно министерство две ноти с искане да бъде прекратено насилието над представители на медиите.   ", "date": "2018.05.29", "title": "Украйна започна да блокира руски сайтове "}
{"url": "http://epicenter.bg/article/Michio-Kaku-prognozira-choveshkoto-bezsmartie-prez-2100-godina/155493/7/0", "text": "  Известният физик и футуролог Мичио Каку е един от малкото сериозни учени, които не се страхуват да говорят истината. В списъка на най-цитираните автори в академичния свят, д-р Каку заема 22-о място. Той взе участие в икономическия форум в Санкт Петербург, Русия и разказа как вижда бъдещето на човечеството до 2100 година. Според д-р Каку неговите прогнози са основани на интервюта с 300 водещи учени по целия свят, а част от тях са базирани и на вече започнали промени и регистрирани открития. Ето най-важните от прогнозите му: - През 2100 година човекът ще притежава не само биологично безсмъртие, но и цифрово безсмъртие. Медицината вече е отделила 60 от гените ни, които отговарят за все още необратимия процес на стареене. - Хората ще използват слънчевата енергия и енергията на синтеза, които ще са в пъти по-евтини от енергията, получавана от изкопаеми. - Интернет ще стане мозъкнет (brainnet), ще можем да предаваме усещания, емоции, чувства. Днес вече има опити за предаване на спомени от една мишка на друга. Съвсем скоро това ще е достъпно и за хората. - Предаването на човешки емоции през интернет ще промени хората. Цялата индустрия на развлеченията ще бъде основана на това, ще се появят филми, които ще предават чувства на зрителите. - Ще се появи свръхзвуков космически транспорт, първите образци на който ще бъдат реалност към 2025 година. НАСА твърди, че вече има проект на свръхзвуков самолет, в който няма да има претоварване на хората при прехода през звуковата бариера. - Ще можем да възкресим изчезнали преди десетки хиляди години животински видове. Имаме геном на мамут и на неандерталец и науката вече има способност да ги възпроизведе. - Бъдещето ще е подвластно на три технологии-изкуствен интелект, биотехнологията и нанотехнологията. - Изкуственият интелект ще направи роботехниката по-голям отрасъл от автомобилостроенето днес. Главната опасност тук е, че рано или късно роботите ще се осъзнаят, но все пак това едва ли ще стане преди края на настоящия век. - Днес роботите имат интелект на хлебарка, на която е извършена лоботомия. Но те ще стават все по-умни и до края на века ще са умни колкото маймуните. А маймуните ще започнат да разбират, че те не са хора, за разлика от кучетата, които ни възприемат като кучета и се подчиняват на алфа-мъжкаря. Към 2100 година на роботите ще трябва да бъде поставен чип, който ще ги изключва, ако поискат да убият човек. - През 22 век роботите ще открият, как да изключат този чип и тогава хората ще трябва да се слеят с тях и ще се получи homo superior.  ", "date": "2018.05.29", "title": "Мичио Каку прогнозира човешкото безсмъртие през 2100 година"}
{"url": "http://epicenter.bg/article/Erdogan-i-Putin-dovolni-ot-napredaka-po-AETs--quot-Akkuyu-quot--i--quot-Turski-potok-quot--/155497/7/0", "text": "По инициатива на турската страна се състоя телефонен разговор между руския президент Владимир Путин и президента на Турската република Реджеп Тайип Ердоган, съобщиха от Кремъл.  Продължен е задълбоченият диалог по ситуацията в Сирия. Двамата лидери са наблегнали на важността от стратегическото урегулиране в страната с оглед на договореностите, постигнати по време на преговорите в Астана. И двете страни са потвърдили, че се придържат към принципите на суверенитета и териториалната цялост на Сирийската Арабска република.  Обсъдени са били и въпросите по развитието на руско-турските отношения в контекста на решенията, приети на 3 април в Анкара по време на Седмото заседание на Съвета за сътрудничество на високо равнище.  Двамата президенти с удовлетворение са констатирали последователната реализация на стратегическите съвместни проекти в сферата на енергетиката - АЕЦ \"Аккую\" и газопровода \"Турски поток\".   Путин и Ердоган са дали позитивна оценка на успешното завършване на преговорите по условията за транзита на руски природен газ през територията на Турция.  Според турски медии двамата са подчертали и важността от използване на двете национални валути при двустранната търговия.    ", "date": "2018.05.29", "title": "Ердоган и Путин доволни от напредъка по АЕЦ \"Аккую\" и \"Турски поток\" "}
{"url": "http://epicenter.bg/article/Dzhordzh-Soros--Idva-nova-svetovna-finansova-kriza/155502/7/0", "text": "Светът е изправен пред нова финансова криза, заявява американският милиардер Джордж Сорос, цитиран от ТАСС и Новини.бг.  Говорейки на икономически форум в Париж, финансистър заяви, че силният долар и изтичането на капитали от развиващите се страни може да предизвикат нови сътресения на капиталовите пазари. \"Новата криза ще засегне най-силно Европейския съюз\", заяви още той. По думите на родения в Унгария Сорос спирането на споразумението между САЩ и Иран за прекратяването на ядрената програма на Ислямската република и прекъсването на сътрудничеството в областта на търговията между 28-те и Америка ще станат причина за трусове на много капиталови пазари и обезценяване на валути.  Според милиардера, за да се избегне нова криза е необходима радикална реформа на ЕС и отказ от изискването всички страни на блока да преминат на евро. Освен това той призова и за по-строги мерки по отношение на имиграционния наплив.  ", "date": "2018.05.29", "title": "Джордж Сорос: Идва нова световна финансова криза"}
{"url": "http://epicenter.bg/article/Ucheni-otkriha-planini-pod-leda-na-Antarktida/155503/7/0", "text": "Учени от Нортумбрийския университет в Нюкасъл, Великобритания са изследвали Антарктическия леден щит и са направили едно от най-важните геологически открития в историята на Земята, съобщи Science alert, цитиран от вестник „Вашингтон пост“.   Установено е, че под леда има три планински вериги и долини между тях. Това е очевидно доказателство, че южният континент невинаги е бил покрит с лед, а е имал планински вериги, вероятно с буйна растителност и обитатели.   Дължината на най-голямата планинска верига е впечатляваща - 350 километра, а ширината е 32 километра. Явно под ледовете има континент, чиито размери може би ще бъдат установени в близко бъдеще поради засиленото топене на ледовете.   Съществува и опасност поради изтъняването на леда тези планински вериги да увеличат скоростта на придвижване, с която ледът изтича от центъра на Антарктида до края и след това се топи във вълните на океана.   Проучването на учените от Великобритания е част от проекта Polar Gap на Европейската космическа агенция. В него са използвани съвременни радари за проникване под ледовете. сега вече е ясно за опасността нивото на Световния океан да се повиши доста по-бързо от прогнозите заради ускоряването на топенето на леда в Антарктида.", "date": "2018.05.29", "title": "Учени откриха планини под леда на Антарктида"}
{"url": "http://epicenter.bg/article/Poroshenko-shte-stroi-pat-ot-Ukrayna-do-Balgariya-s--rumanski-partnyori--/155505/7/0", "text": "Президентът на Украйна Петро Порошенко заяви, че автомобилният път, който ще свързва страната с България, трябва да бъде изграден със средства от Румъния и Ееропейския съюз, предава „Федеральное агенство новостей“, като се позовава на изданието „Украинские вести“.  Порошенко и българският министър-председател Бойко Борисов се договориха за строителството на трасе от Украйна до България през Румъния.  Борисов заяви, че България е заинтересувана от строителството на пътя и води преговори по въпроса с Румъния.    ", "date": "2018.05.29", "title": "Порошенко ще строи път от Украйна до България с „румънски партньори“ "}
{"url": "http://epicenter.bg/article/Izrael-nanese-masirani-udari-po-Ivitsata-Gaza-/155511/7/0", "text": "Израелската армия е нанесла удари по над 30 военни цели в Ивицата Газа в отговор на минометен и ракетен обстрел от територията на палестинския анклав. Това съобщи AFP, цитирана от „Фокус“.  По-рано днес около 30 ракети и снаряда бяха изстреляни по Южен Израел. Повечето от тях бяха прихванати от израелската противоракетна отбрана \"Железен купол\".  Обстрелът е бил най-интензивният от 2014 г. насам, коментираха военни източници от Тел Авив.  ", "date": "2018.05.29", "title": "Израел нанесе масирани удари по Ивицата Газа "}
{"url": "http://epicenter.bg/article/Evroparlamentat-odobri-pakta-Makron--no-ostavi-rezhima-za-tiradzhiite-za-po-kasno-/155515/7/0", "text": "Въпреки уверенията, че най-голямата група в парламента – Европейската народна партия, ще защити българските превозвачи и няма да гласува за т.нар. пакт за мобилност (предложен от Еманюел Макрон), той мина в Европейския парламент.  Шофьорите на камиони обаче ще бъдат изключени от новите правила, като за тях по-късно ще бъдат приети специфични правила.  Новината съобщиха световните агенции, цитирани от „Фокус“.  В рамките на изключенията за тираджиите, които ще бъдат разглеждани по-късно, е и предизвикалото най-много недоволство изискване шофьорите на камиони да се завръщат у дома на всеки три седмици. Както и забраната да се спи в кабината на шофьора.  По време на срещата на върха в София на 17 май лично шефът на парламентарната група на ЕНП Манфред Вебер, председател на групата на ЕНП, обеща, че евродепутатите й ще подкрепят промените в пакета, за които настояват ГЕРБ и лично премиерът Борисов. Управляващата партия е част от ЕНП.  EUObserver пише, че според новите правила работниците от ЕС ще могат да работят до 12 месеца в други страни с възможността за шест месеца удължаване на този срок в някои случаи със същата заплата като местните работници, извършващи същата работа.  Върху работниците започнат да се прилагат всички трудови правила на приемащата държава след година престой. Страните членки на ЕС ще трябва да започнат да прилагат закона, след като бъде окончателно одобрен от националните министри.   Според словашкия евродепутат Рихард Шулик Европейската комисия „нарочно“ се опитва да постави компаниите в Източна Европа в лошо положение. Според новите правила компаниите ще трябва да покриват разходите за командировка, както и заплатите им. Същевременно според други евродепутати този закон ще направи командироването на служителите в чужбина по-сложно и ще увеличи риска от нелегално трудоустройство.   Същевременно според депутатите, които защитават новите правила, те ще сложат край на „подбиването на заплатите“. Според френския евродепутат Елизабет Морен-Шатие новите правила ще дадат „равенство и справедливост“, както и „равно заплащане за равна работа“.  Според новия закон работниците ще имат право на равно заплащане за равен труд от първия ден на тяхното командироване, предава ВВС. Европейската народна партия подкрепи приетите изменения в правилата за командированите работници, приети по-рано от Европейския парламент, пише Politico.   „Свободата на услугите е основна. Както и ясните правила, които да са от полза и за работниците, и за компаниите. С днешните изменения за командированите работници, групата на ЕПП постигна целта си: по-добри работни условия за командированите работници, същите правила за работниците в страните-приемници в ЕС, по-справедлива конкуренция между компаниите и по-добър достъп по информацията“, съобщава в свое заявление ЕНП.  ", "date": "2018.05.29", "title": "Европарламентът одобри пакта Макрон, но остави режима за тираджиите за по-късно "}
{"url": "http://epicenter.bg/article/Dzhihadistat-v-Liezh-e-bil-nablyudavan-ot-politsiyata-zaradi-vrazki-s-islyamisti-/155518/7/0", "text": "Запознат с разследването източник съобщи на AFP, че стрелецът, убил двама полицейски служители и минувач в град Лиеж е бил наблюдаван от полицията в Белгия заради връзките си с ислямисти, предава Агенция \"Фокус\".  „Подозира се, че той е бил радикализиран в затвора. Смята се, че е бил част от обкръжението на лице, набиращо попълнения за ислямистите“, заяви източникът при условие за запазена анонимност.  Междувременно кКметството на Лиеж съобщи, че убитите днес при престрелка в града полицейски служители са жени.  „Да, убитите са жени“ съобщи кметът на града Вили Демейер, при молба да се изяснят новините.  Белгийската прокуратура разследва убийството на двама полицейски служители и на минувач в град Лиеж като терористичен акт.  Според прокурор нападателят е атакувал отзад двамата полицейски служители с нож, взел е пистолет на един от тях и ги е застрелял. Той също така е застрелял и млад мъж, стоящ в наблизо паркирана кола и е избягал в училище, където е бил ликвидиран при последвалата стрелба, при която още няколко полицейски служители са били ранени.  Президентът на Франция Еманюел Макрон изрази солидарност с Белгия.  Осъждайки „ужасната атака“, Макрон изрази „солидарността на френския народ с белгийския“, по време на международната мирна конференция в Париж, посветена на Либия.   ", "date": "2018.05.29", "title": "Джихадистът в Лиеж е бил наблюдаван от полицията заради връзки с ислямисти "}
{"url": "http://epicenter.bg/article/Frans-pres--Serdzho-Matarela---prezident--koyto-darzhi-na-pravomoshtiyata-si/155495/11/0", "text": "Италианският президент Серджо Матарела е принципен човек, който държи на правомощията си. Той не отстъпи пред антисистемните партии, които искаха да наложат министър на икономиката с антиевропейски позиции с риск да предизвикат безпрецедентна политическа криза.  \"Улесних всячески опитите за съставяне на правителство\", заяви вчера пред медиите Матарела, след като Джузепе Конте върна мандата, даден му от президента четири дни по-рано.   \"Никой не може да твърди, че съм възпрепятствал сформирането на кабинет, дефиниран като правителство на промяната\", добави Матарела, избран в началото на 2015 г. на общи непреки избори от парламента, в който мнозинство тогава имаха лявоцентристите.  Наследник на един от основателите на Християндемократическата партия, сдържаният 76-годишен сицилианец отказа за отстъпи пред \"диктата\" (според обкръжението му) от страна на крайнодясната партия Лига и антисистемното Движение \"Пет звезди\" - двете формации, победили на парламентарните избори на 4 март.  Матарела наложи вето върху назначаването на Паоло Савона - икономист с откровено антиевропейски виждания, когото Лигата, подкрепяна от \"Пет звезди\", искаше да наложи на стратегическия пост на икономически и финансов министър.  \"Не може да ми налагат имена на министри\", заяви вчера Матарела. Медиите определиха изказването му като неистово желание да защити на всяка цена президентската институция и \"да не предаде на приемника си лишен от правомощия пост\".  Юношеството на Матарела, син на исторически водач от Християндемократическата партия, преминало между престижен католически лицей в Рим и католическите младежки лагери в Асизи. Предначертана му била кариера на преподавател по право.     През януари 1980 г. по-големият му брат Пиерсанти, областен управител на Сицилия, починал в ръцете му, убит от мафията. И така Серджо влиза в политическия живот с риза, напоена с кръвта на брат си, и получил съболезнования от властите в Палермо.   Три години по-късно известният и уважаван заради неподкупността си Матарела, който отбягва медиите, е избран за депутат от Християндемократическата партия.   \"Матарела представлява Сицилия, платила скъпо\" за освобождаването си от организираната престъпност, казва за него бившият областен управител на Сицилия Розарио Крочета.   Според бившия премиер лявоцентрист Матео Ренци избирането на Матарела за президент е било \"жест на близост, привързаност и уважение\" от страна на политическите среди към всички, изгубили съпруг, баща, брат във \"варварщината от 70-те, 80-те и дори 90-те години\" на миналия век.  Принципен човек, Серджо Матарела е един от малкото християндемократи, подавали оставка.   През 1990 г. той се отказва от поста министър на образованието в правителството на Джулио Андреоти в знак на протест срещу приемането на закон, затвърждаващ почти пълния монопол на Силвио Берлускони (който по това време още не е влязъл в политиката) върху частните телевизии в Италия.   След като отново става обикновен депутат, на Матарела му е възложено да подготви нов изборен закон, който да осигури на Италия по-голяма политическа стабилност.   Законът \"Матарела\", съчетаващ мажоритарната и пропорционалната избирателна система, не отговаря напълно на очакванията и след 10 години е заменен с нов.   За някои италианци, главно най-младите, този синеок политик с бели коси е известен най-вече с премахването на задължителната военна служба през 2001 г., докато той беше министър на отбраната.   След този последен министерски пост и след 25 години в парламента през 2008 г. Матарела се оттегли от политическия живот. Три години по-късно беше избран за съдия в Конституционния съд.   Матарела е вдовец. Той има три деца и шестима внуци. Преди да стане държавен глава, живееше в скромен апартамент на две крачки от президентския дворец Квиринал.    ", "date": "2018.05.29", "title": "\"Франс прес\": Серджо Матарела - президент, който държи на правомощията си"}
{"url": "http://epicenter.bg/article/-quot-Blumbarg-quot--Za-Evropa-Italiya-e-mnogo-po-golyam-problem-ot-Brexit/155498/11/0", "text": "Неуспялото италианско правителство, което се провали, преди да добие форма, бе една от най-странните коалиции, които може да си представите, както и доста ефективна комбинация, ако целта ви е да саботирате Европейския съюз, посочва Bloomberg в свой материал. И макар предположенията за това накъде ще отидат италианските премеждия да са трудни, лесно може да се окаже, че това ще завърши по-зле за ЕС от Brexit.  Коалиционните партньори – лявото популистко Движение „Пет звезди“ начело с Луиджи ди Майо и дясната популистка партия \"Лига\", ръководена от Матео Салвини, са на противоположните полюси в много отношения, но се обединяват, когато става въпрос за имиграция, пренебрежение към традиционните политики и неодобрение спрямо ЕС.  Програмата, която те обявиха през миналата седмица, комбинира амбициите за високи разходи на левицата и желанието за ниски данъци на десницата. Това обаче предполага увеличение на публичните заеми. Партньорите не се плашат от италианския дълг (130% от брутния вътрешен продукт) и изглежда черпят вдъхновение от разпоредбите на ЕС за фискална консолидация – тяхната програма не просто ги пренебрегва, тя им се надсмива.  Новото правителство иска ЕС да реформира единния пазар за стоки, услуги, капитал и труд, за да се избегне „вредният ефект върху националните интереси“. Програмата на двете партии също така настоява за преосмисляне на имиграционната политика. Тя също така отправя предизвикателство към европейските споразумения за банковата реформа, която обвинява за финансовия стрес, понесен от италианските семейства и малък бизнес. Всичко това обаче е значително облагородено в сравнение с по-ранни версии, които призоваваха Европейската централна банка (ЕЦБ) да отмени дълга на страната в размер на 250 млрд. евро, както и дори за отказ от еврото.  Това обаче няма да сработи с Италия. Страната е много по-дълбоко вкопана в съюза, част е на еврозоната, като е и един от основните членове на Европейския проект. Това я поставя в много по-добра позиция, що се отнася до вредите, които може да нанесе на организацията отвътре.  За разлика от Гърция Рим е твърде голям, за да бъде игнориран или подчинен. Страната обаче има огромни нерешени икономически и финансови проблеми – понижени жизнени стандарти, висока безработица и крехка банкова система, които допълват тежкия държавен дълг. И ако страната се натъкне на нови икономическа или финансова криза, може да се окаже трудно щетите да бъдат ограничени само до Италия.  Още нещо: една от постоянните трудности на Великобритания по отношение на ЕС беше чувството, че страната трябва да следва правила, които не харесва, освен ако не може да ги промени. Италианската история обаче предлага друга перспектива. Именно готовността на страната да пренебрегва ангажименти, които смята за несправедливи, дава още сила на разрушителния ѝ потенциал.  В миналото дългата традиция на Италия за вътрешнополитическа дисфункция накара мнозина италианци да гледат положително на ЕС, вярвайки, че един отдалечен, по-горен слой на правоспособно управление е по-добър от никакъв. Именно това прави италианското разочарование от Европа толкова поразително. Популисткото противопоставяне на отдалеченото технократско управление на ЕС е във възход и на други места в Европа, но в Италия удря право в сърцето. И все още не е ясно как Брюксел може или трябва да отговори.  ЕС не е стигнал там, където е, като е скланял глава пред популистки съмнения за целите и методите си. Европейските народи не искаха единна валута. Въпреки това получиха. Последователните етапи на политическа интеграция окуражиха опозицията, но въпреки това своевременно бяха приложени.  Моделът навсякъде е – направете го, накарайте го да работи и хората сами ще дойдат.  Въпреки че мащабните амбиции за още по-близък съюз за момента са поставени на пауза, методът остава същият – независимо от Brexit, независимо от Унгария и Полша, независимо от възхода на Националния фронт във Франция и „Алтернатива за Германия“, а сега и независимо от случващото се в Италия. ЕС няма друг начин на действие.  На срещата на европейските лидери тази седмица дневният ред се очаква да се върти около Brexit и стъпки за фискална и финансова интеграция. Последната е необходима, за да се гарантира по-добрата работа на еврозоната. Липсва обаче политическата основа за по-нататъшна интеграция, а тази, която вече е налице, изглежда все по-съмнителна.  Brexit няма да събори цялата структура, но Италия може и да успее.   ", "date": "2018.05.29", "title": "\"Блумбърг\": За Европа Италия е много по-голям проблем от Brexit"}
{"url": "http://epicenter.bg/article/Radev--Gazoviyat-hab--Balkan--e-krizisen-PR-sled-provala-na--Yuzhen-potok--za-nego-gaz-nyama--video-/155513/11/34", "text": "  - Първо, искам да ви благодаря за това интервю. Считам, че Българската телеграфна агенция има огромен информационен потенциал и интервю като това е крачка този потенциал да се разгръща по-нататък. Виждаме, че това посещение, и това трябва да го отчитаме, е след десет години без диалог на най-високо равнище. За това време бяха загробени три стратегически енергийни проекти, а с тях и възможността България да се превърне в енергиен център на Балканите.   Знаем, че има проблеми в отношенията между Европейския съюз и Русия. Те са напрегнати. В този контекст русофобската реторика на определени български политици не допринася за развитието на диалога с Москва, към който диалог между другото се стремят все повече, и то влиятелни, европейски държави. От друга страна, аз тръгнах за тази среща и за тези разговори с ясното съзнание за силната обремененост от тези тежки и разрушителни политически декларации, включително и от сегашното мнозинство, което, нека не забравяме, обяви в свой доклад Русия за заплаха миналата година. А всичко това влияе на нашите отношения.   Да споменавам ли изобщо и за опитите за пренаписване на историята, на освободителната война, към която Русия е особено чувствителна. Русия, според мен обаче, също трябва да извърви своя път към думите на видния руски учен акад. Дмитрий Лихачов, че България като люлка на славянската цивилизация е дала духовното начало на Русия. Русия също трябва да уважава нашата история и културни достижения.   Ето в това тежко наследство мисля, че тази визита беше важна крачка за възстановяване на доверието и за изграждане на отношения на основата на равноправие и взаимно уважение. Определено мисля, че Русия също е готова и има воля в тази посока.     -Аз мисля, че можем да говорим за пренебрежително отношение, ако да речем, бяхме провели един формален 20-минутен разговор, в присъствието на филолози и историци да си говорим само за азбуката и за Руско-турската освободителна война. Срещата беше три часа и то в присъствието на най-влиятелните министри - на енергетиката, на икономиката, на промишлеността и търговията. Щеше да бъде, може би пренебрежително, ако след формалните срещи президентът Путин беше казал \"довиждане\" и се беше обърнал. Напротив, той ме покани за среща наистина на четири очи, без преводачи, без асистенти, която продължи около 40 минути. Така че, въпросът тук по-скоро е към правителството, което неофициално търси контакти с Москва, а официално я обяви за заплаха и то съвсем неотдавна.   Що се отнася до връщането с празни ръце. Тук категорично не съм съгласен, защото знаете, че договорите са в прерогатива на правителството. Но както видяхме през годините, то не им придава особено голямо значение. Както ги подписа, така се отмята от тях.     -Аз пак казвам - този въпрос е към правителството. Наистина правителството се ангажира с конкретните резултати, с конкретните договори и това е неговата работа. Но отмятането от тези договори струваше пари и на България, и на Русия.   И при цялата тази, виждате, много трудна ситуация, която се създаде през годините, беше много важно да се възстанови доверието. Това беше и моята основна цел. Виждате, че аз наистина пожелавам на правителството да оползотвори това доверие, което се изгради. И включително и до днес не престават опитите на говорители, на депутати, на мнозинството по всякакъв възможен начин да се омаловажи моята визита. Аз няма да постъпя като тях. Напротив, бих се радвал правителствената делегация, водена от премиера Борисов, да конкретизира сътрудничеството, защото това е в интерес и на двете държави, в интерес и на Европа.   Между другото, в тези разговори поставих много ясно областите, където България много трудно може да отстъпи. Например лицензиите за производство на въоръжение от нашия военнопромишлен комплекс. Не можем да допуснем друга държава отвън да ни разрешава къде и как да изнасяме оръжие, произведено в България. Повдигнах важни въпроси, касаещи облекчени условия и по-добри цени на доставка на руски енергийни ресурси. По-добри условия за присъствие на български бизнес на руския пазар. И руската страна демонстрира наистина една откритост и готовност за конструктивно обсъждане на тези въпроси и наистина получаване на едни по-добри условия за България. И аз силно се надявам българското правителство да продължи работата в тази насока и да постигне конкретни резултати.     -Това е все едно да си зададем въпроса \"Северен поток 2\" отдалечава ли Германия от Европейския съюз и НАТО. Не, разбира се. Мисля, че е крайно време да преодолеем тази идеологизация и мога да кажа дори истеризация в отношението си към Русия и да престанем да губим, докато другите печелят и се настаняват на пазарите ни, които ние отстъпихме сами.   Виждате, че там беше и президентът Макрон, там беше и канцлерът Меркел. А предстои в началото на юни визита на президента Путин в Австрия. Нека погледнем и статистиката. Франция е в конкуренция с Германия кой да бъде най - големият инвеститор в Русия от европейските държави. Нека видим огромния стокообмен, който имат. А къде сме ние? Нека си зададем този въпрос.     -Мисля, че и двете ще станат реалност. Но, първо, газовият хъб \"Балкан\" е рожба на кризисен пиар след скандалния провал на проекта \"Южен поток\". За да има хъб обаче, трябва да има газ. А газ няма. Между другото това е един рационален проект - газовият хъб, и той трябва да бъде подкрепен. Но точно липсата на газ рискува този многомилионен проект да гълта пари за разработка и строежи, без да е ясно точно как и с какво ще функционира този проект. Както виждаме, газ към момента няма за този хъб. Предстои спиране на трансбалканския газопровод, единствения към нас през Украйна и от нас към нашите съседи. \"Южен поток\" е загробен. Добив, оказа се, че няма да можем да имаме собствен. Втората тръба на \"Турски поток\" започна своето изграждане, но е неясно накъде ще продължи - през Гърция за Италия или към нас. Това означава, че в средносрочна перспектива газовият хъб, и то с ограничен капацитет на интерконекторите, които едва сега ще започнат да се изграждат, газовият хъб може само да спомогне за диверсификацията на нашето собствено снабдяване с газ и то твърде условно.   Ако искаме наистина да удовлетворим нашите големи амбиции да бъдем страна, която разпределя, продава, доставя газ, това означава, че трябва отнякъде да има газопровод с капацитет. Най-вероятно, ако успеем да се преборим, това е втората тръба на \"Турски поток\". Но това означава допълнителна зависимост от още една страна транзитьор, това означава по-голяма цена и по-голям риск за доставките.     - Определено ще спомогне и това е изключително благоприятен момент за нашата правителствена делегация, която точно след това решение отива в Москва. И тук е мястото вече за едни прагматични преговори и отстояване на нашите интереси. Но за да може да отстояваме нашите интереси, крайно време е да имаме енергийна стратегия в средносрочен и дългосрочен план, която да извърши дълбок анализ и която да постави ясни цели и да даде отговор на тези въпроси.   Защо Меркел беше в Русия и настояваше за \"Северен поток\"? Защото много ясно знае, че бъдещето е на държави с конкурентоспособна икономика, а това означава достъп до евтина енергия и сигурност на доставките. Нещо повече - виждате, че сега всички държави се борят да получават повече газ, да могат да го разпределят, продават и транзитират за други държави. Това означава големи такси, значителни приходи, сигурност и влияние. И затова аз много се надявам, че Европа, и времето идва най-сетне да постави на принципна позиция този въпрос, че когато говорим за енергийна сигурност и енергийна ефективност, най-добре е тези тръби да влизат директно в държави от Европейския съюз.   Между другото, все повече гласове се чуват и в Европа, и в Русия, че това е най-силният и прагматичен начин. И за мен е недопустимо да има тук един двоен стандарт към отделни държави. Не само по отношение на храните, но и по отношение на енергетиката. Защо \"Северен поток 2\" да може, а \"Южен поток\" да не може. Защо може едни държави съвсем свободно и открито да получават огромни приходи от транзит на газ, а други държави да трябва да завоалират своите намерения със сложни формулировки точно за тези си амбиции.   Вярвам, че усложнената геостратегическа обстановка, средата за сигурност и амбициите на Европа за конкурентоспособност на икономиката ще дават импулси за в бъдеще и на двата проекта - и на газовия хъб, и на проекта за пряка доставка на руски газ през Черно море за България и оттам за следващите страни от Европа.     Румен Радев: Зависи изцяло от правителството. Виждате, че политиците от мнозинството, които съвсем доскоро парадираха със спирането на проекта, сега парадират с неговото възобновяване. Според мен атомната електроцентрала \"Белене\" трябва да бъде построена, но при ясна правна рамка, без финансово обвързване и с минимален финансов риск за държавата, при доказана целесъобразност и много важно - при надеждни механизми за контрол на ядрения риск.     - Използвахте много точна дума - поразмиха. Скандалът с ЧЕЗ извади на повърхността много тревожни въпроси, които аз зададох между другото още в избухването на този скандал. Кой стои реално зад тази сделка и кой даде политически гаранции. Защото без тях на всички ни е ясно, че тя няма как изобщо да тръгне. Защо службите не сработиха и чий интерес отстояха? И най-важният въпрос - какви са финансовите схеми и откъде ще дойдат парите? И до ден днешен няма отговор на нито един от тези въпроси. Въпреки усилията на председателя, парламентарната комисия според мен бе използвана по-скоро тактически, за да може да се канализира общественото напрежение, възмущението и в крайна сметка скандалът да се размие и потуши. Но въпросите остават. И съм убеден, че ако говорим за защита на държавния интерес, трябва да бъде установена истината и трябва да се потърси отговорност от определени хора. За мен случаят ЧЕЗ е открит.     - Много е трудно да дам еднозначна оценка на едно такова мащабно събитие, защото то може да се оцени със система от критерии. Те могат да бъдат най-различни - определяне на приоритети, организация, усилия, конкретика, реални резултати. Мисля, че българското правителство определи актуални за региони и за Европа приоритети. Министър Павлова и администрацията работят така, че да има нужната организация за тези събития. България показа, че може да администрира процесите от европейския дневен ред.   Що се касае до конкретиката, според мен има разминаване между фанфарния тон и реалните резултати, които преминаха изцяло в сферата на обещанията. Страните от Западните Балкани не получиха ясна перспектива за присъединяване, но за сметка на това ние занимаваме хората с фотосесия от посрещания, изпращания, колко европейски лидери ще седнат на една маса, и много важно как точно ще се ръкуват, и което се превръща едва ли не в основен критерий за успеха на председателството.   Мисля, че прекалената употреба на европейското председателство за политически PR някак си погасява европейската симпатия на българите. Защото виждате, че хората говорят в крайна сметка повече за проблемите покрай трафика и за менюто на официалната вечеря. Ако трябва да обобщя това европейско председателство, смятам, че ако със същата страст, с която българското правителство се хвърли да работи за просперитета на народите от Западните Балкани, ако със същата страст правителството се хвърли да работи за собствения си народ, тогава ни очаква едно по-добро бъдеще. Стига, разбира се, ефективността да бъде на доста по-високо ниво от тази демонстрирана за Западните Балкани.     -Както видяхме, конкретни резултати, освен добри намерения, няма. Ако сравним с Декларацията от Солун през 2003 г., присъединяването се замени с перспектива. Това е наистина многозначително, трябва да изчакаме, трябва време - дали наистина ще има развитие със спора за името между Македония и Гърция, но това ще стане ясно; ще получи ли Македония покана за членство в НАТО на Срещата на върха през юли месец; ще влязат ли обещаните 10 млрд. европомощ за инфраструктурни проекти в основни европейски финансови документи или ще останат да висят? Така че, реалните резултати са далеч от намеренията и обещанията.     - Според мен това е част от стратегията на правителството и аз непоканен не ходя никъде. Но на откриването на европейското председателство на 11 януари аз ясно формулирах своите виждания за една социална, достъпна за своите граждани Европа. Вместо това, гражданите получават снимки от Моста на влюбените. Затова казвам, че точно тази стратегия всъщност превърна европейското председателство в операция по политическа реклама.     -Вие виждате, че диалог няма. Срещата между Европейския съюз и Турция бе договорена с чужд канцлер, без да бъде уведомен българският президент, при положение, че се кани президент на съседна държава. Българският президент не беше поканен на Срещата на върха на нашето европредседателство. Българският президент научава за визитата на нашия премиер в Русия от чужди държавници. Но що се отнася до каруцата, считам, че някой тегли каруцата към автокрация, а аз съм убеден застъпник на демокрацията.     - Аз съм говорил неведнъж по тези въпроси. Но това е обсебването на всички институции, не само институции, медии и т. н.     - Първо, присъединяването към еврозоната е стратегическа цел на България. Това присъединяване ще ни гарантира България да бъде в ядрото на европейските интеграционни процеси. Трябва обаче да сме наясно кога, при какви условия, на каква цена ние ще можем да станем част от тези единни европейски процеси.   Знаете ли, когато се срещнем с лидерите и на Чехия, и на Полша, аз задавам такива въпроси: защо при една много по-мощна и устойчива икономика и социална система те не подават молба за членство. Получавам интересни отговори, които си струва да анализираме и да погледнем този проблем от всички възможни страни. Както всички знаехме, ние сме отличници, написали своето \"домашно\", покрили всички числови критерии и едва ли не от нашата воля и вътрешен консенсус и решение зависеше кога ще поведем борба за влизане в т. нар. чакалня за еврозоната. И даже поехме ангажимент, вътрешно наше обещание това да се случи до края на европредседателството.   Последните новини от Брюксел обаче показват, че и това няма да стане. Причините са до болка познати и аз не искам тук отново да ги коментирам. Но това, което явно породи смут в България, това е настояването на нашите европейски партньори и на Европейската централна банка, на Европейската комисия влизането в чакалнята да бъде обвързано с влизането в Банковия съюз. А това вече влече след себе си много по-сериозни условия. Това означава истински, реален мониторинг на нашата банкова система.   Също така трябва да направим анализ и оценка на риска за присъединяването на нашата крехка икономика и неустойчива социална система към еврозоната. Трябва да имаме ясен национален план, който да ни гарантира стабилност и на икономиката, и на нашата социална система, и в процеса на присъединяването и след него. Така че, явно тук ще трябва тепърва да пишем по-задълбочено домашно.     - Мисля, че Президентството има най-висока легитимност, защото президентът се избира с пряк вот, но той няма реални действени инструменти. Въпреки това, методичното погазване на мнението и позициите на президента според мен води до натрупване на обществено неудовлетворение, което рано или късно властта ще усети.   По отношение на Консултативния съвет за национална сигурност мисля, че за проведените досега заседания съм поставял важни въпроси: за националната сигурност, за отбраната и сигурността, за укрепване на суверенитета - да речем дори чрез необходимост от усъвършенстване на Закона за вероизповеданията. Нещо, което очаквам да се случи от миналата година, но то така и не се случва. Вече изпълнението на поетите ангажименти, на постигнатия консенсус лежи на съвестта на тези, които са поели ангажимент да ги изпълняват. Но въпреки това, мисля, че тук се повдигат важни за обществото ни теми, които чакат своето решение. Нещо повече - излизат от анонимност позиции на политици, на политически партии. А това винаги е добре за демокрацията.     - Да, за корупцията наистина България говори много и прави малко.   Що се отнася до новия орган, то показателно е, че самият закон - започнаха ремонтите по него, още преди да бъде обнародван. И аз съм сигурен, че този процес ще продължава по ремонтиране на този закон. Но моето мнение за органа е известно - за новия създаден мегаорган за борба с корупцията. И то не толкова за това, че той е абсолютно подвластен на мнозинството в парламента, най-вече за това, че неговите правомощия и структура и инструментариум са насочени повече към борба с корупцията в миналото, отколкото да има ефективни инструменти за разкриване, пресичане, предотвратяване и разследване на корупционни схеми сега, в наши дни, и гарант, разбира се, и в бъдеще да се процедира по този начин.     - Аз мисля, че такива проучвания показват само растящото неудовлетворение в нашето общество от политическата класа и риска от политически проекти, които ще търсят да се внедрят в този вакуум. Но бих подкрепил, бих приветствал политически субекти, които са насочени към решаване на проблемите на обществото и които срещат неговото разбиране и подкрепа.     Вижте видеото ", "date": "2018.05.29", "title": "Радев: Газовият хъб „Балкан“ е кризисен PR след провала на „Южен поток“, за него газ няма (видео)"}
{"url": "http://epicenter.bg/article/-Rosiyskaya-gazeta-quot--Rusiya-mozhe-da-se-varne-kam--Yuzhen-potok-/155462/4/0", "text": "В бъдеще Москва може да се върне към проекта за газопровод \"Южен поток\", твърди руски експерт пред вестник \"Росийская газета\", предаде БТА. България спомена, че трябва да бъдат подновени преговорите в тази насока, припомня Сергей Правосудов, директор на компанията \"Институт за национална енергетика\".   \"Погледнем ли картата, става ясно, че е по-добре Балканите да бъдат снабдявани директно, а не през Турция. Още повече като знаем, че дори ако се пуснат \"Турски поток\" и \"Северен поток-2\", остава тенденцията за растеж на доставките в Европа, а собственият европейски добив на газ намалява\", обяснява аналитикът пред руския ежедневник.   Ако потреблението на газ в Европа расте и занапред, ще се наложи да бъде изградена и трета тръба от \"Северен поток\", прогнозира той. Такъв трети клон може според него да стане бъдещ газопровод за преки доставки на руски газ през Черно море, който българският президент Румен Радев, посетил преди седмица Русия, предложи да бъде наречен \"Български поток\".   Днес България получава руски газ само от тръбата, минаваща през Украйна, припомня Константин Симонов, оглавяващ руското дружество \"Фонд за национална енергийна сигурност\". След 2019 г. доставките за София ще минават през \"Турски поток\", който се прокарва по дъното на Черно море, но тогава ще трябва да се използва газов транзит през Турция.   По думите му има две причини България да се нуждае от отделна тръба. Първо, София би могла да се сдобие с източник на преки доставки от Русия, като избегне рисковете, свързани с украинския транзит. \"Второ, ако си представим, че \"Турски поток\" отива не към Турция, а към България, проличава, че не само за Русия ще е по-изгодно втората тръба да тръгне директно към ЕС. Тогава България би станала макар и малък, но транзитьор\", изброява експертът предимствата на \"Български поток\".   Още нещо изтъква Сергей Пикин, директор на руския неправителствен Фонд за енергийно развитие. \"Преките доставки винаги означават по-ниска цена на газа. А кой ще откаже да прави икономии?\", разсъждава той.   При все това, \"когато българите казват, че трябва нова тръба, ясно е, че става дума да бъде възроден \"Южен поток\". Ние обаче помним, че заради позицията на ЕС точно България се отказа от нов газопровод\" - затова нова тръба със сигурност няма да има, убеден е руският специалист.", "date": "2018.05.29", "title": "“Росийская газета\": Русия може да се върне към „Южен поток“"}
{"url": "http://epicenter.bg/article/Prezidentat-na-Azerbaydzhan-Ilham-Aliev-pusna--quot-Yuzhniya-gazov-koridor-quot--/155482/4/0", "text": "Президентът на Азербайджан Илхам Алиев официално откри \"Южния газов коридор\" (ЮГК), по който природен газ от находището \"Шах-Дениз\" ще тръгне към Европа. Освен държавния глава, в церемонията в Баку участваха представители на Великобритания, САЩ и западни нефтогазови компании.  В рамките на церемонията президентът пусна първия газ, който ще пристига в Турция по тръбопровода TANAP.  Проектът \"Южен газов коридор\" предвижда транспортирането на 10 милиарда куб. м азерски газ от Каспийския регион през Грузия и Турция в Европа през 2020 г.  На първия етап основен източник на газ за ЮГК ще бъде находището \"Шах Дениз\". По-нататък към проекта могат да бъдат включени и други източници.  По данни на Natural Gas Europe, стойността на ЮГК е около 40 милиарда долара. В тях влизат 9,3 млрд. за Трансанатолийския тръбопровод (TANAP), 6 млрд за Трансадриатическия (TAP), 23,8 млрд — за втория етап на разработка на находището \"Шах Дениз\" и разширение на Южнокавказкия газопровод.  По \"Южния газов коридор\" се очаква в България да пристигат над 1,5 млрд. куб м природен газ годишно - първоначално през изградения вече интеркотектор с Турция, а през 2020 г. и през връзката с Гърция, която в момента е в процес на обявени обществени поръчки за проектиране и строителство. Доставките са ключови за изграждането на газовия хъб \"Балкан\".    ", "date": "2018.05.29", "title": "Президентът на Азербайджан Илхам Алиев пусна \"Южния газов коридор\" "}
{"url": "http://epicenter.bg/article/Edna-treta-ot-balgarite-zatanali-v-dalgove-/155516/4/0", "text": "Една трета от населението на България е задлъжняло заради ипотеки, наем, сметки за комунални услуги или разсрочени плащания. Всеки десети гражданин на ЕС е задлъжнял заради същите причини, според статистическа служба към Европейската комисия, Евростат. Тази статистика се прави на всеки 8 години, обяснява Канал 3.  Около 10,4% от населението на ЕС има неизплатени задължения към комунални услуги и разсрочени плащания за закупени стоки.  Що се отнася до неизплатени ипотеки или задължения по месечен наем, процентът е 3,5. Сред тях поддържащите домакинства и отглеждащите деца са 4,8% - два пъти повече от тези, които нямат деца и семейство.  Само в Гърция почти половината от населението, по-специално 47,9% има просрочвания по ипотеки, наем, сметки за комунални услуги или разсрочени плащания през 2016 г. Според тези данни от Евростат, тя е най-задлъжнялата страна в ЕС.  Други балкански страни не са много по-назад от нея. Повече от една четвърт в Кипър също са част от тази статистика. Най-младата държава-членка на ЕС, Хърватия, е на четвърто място с 26,4% задлъжнялост. На противоположния край на скалата са половината (14 от 28) от държавите-членки в ЕС. По-малко от 10% от населението на тези 14 държави са в просрочени дългове заради ипотека или наем, сметки за комунални услуги или разсрочени плащания.  Страната с най-малко задлъжнелите граждани, точно 4,2% от цялото население, е Германия, следвана от Франция с 4,4%, а трета е Холандия с 5% от населението.  В частта с ипотечни плащания или наем, изключваща сметки за комунални услуги или покупки на разсрочено плащане, най-висок процент в ЕС е регистриран отново в Гърция, където 15,3% от цялото население има неизплатени дългове от този вид.  Това е значително повече, отколкото в която и да е друга държава-членка на ЕС. Следващият най-голям процент е регистриран в Кипър - 8,2%, следван от Испания и Франция с 3% по-нисък процент и най-накрая - Унгария, Финландия и Италия.  В сравнение с 2008 г. делът на хората, които са задлъжнели заради плащането на наем или ипотека през 2016 г. почти се е утроил в Гърция, от 5,5% до споменатия процент от 15,3, докато в Кипър е повече от два пъти - от 3,4% през 2008 г. до 8,6% през 2016 г. В Люксембург се е увеличил от 1,1% до 2,7%, а в Полша - от 0,6% до 1,3%. Люксембург и Полша се причисляват към по-голямата част от страните, в които тези проценти са ниски в сравнение с останалите държави-членки на ЕС.  ", "date": "2018.05.29", "title": "Една трета от българите затънали в дългове "}
{"url": "http://epicenter.bg/article/Mazh-e-zadarzhan-za-ubiystvoto-na-mlada-zhena-v-Kyustendil/155454/3/0", "text": "53-годишен мъж е задържан за убийството на 32-годишена жена от Кюстендил, предаде „Фокус”, като се позова на ОДМВР в западния град. Арестуваният е направил пълни самопризнания.   Той разказал, че е извършил деянието на 13 май, като след това укрил трупа в мазето на къщата си. Тялото било намерено в напреднала фаза на разложение.   Жертвата е била обявена за общодържавно издирване на 23 май.   Работата по случая продължава.", "date": "2018.05.29", "title": "Мъж е задържан за убийството на млада жена в Кюстендил"}
{"url": "http://epicenter.bg/article/GDBOP-udari-dostavchik-na-anonimen-hosting--izpolzvan-za-internet-trafik-na-porno-s-detsa-/155457/3/0", "text": "Служители на отдел „Киберпрестъпност“ – ГДБОП и полицията на Кралство Нидерландия, под ръководството на Върховна Касационна прокуратура, участваха в международна операция. Целта на акцията бе противодействие на лица, използващи анонимизиращи хостинг услуги, за да прикрият престъпната си дейност. Това съобщиха от МВР.  Престъпленията били свързани с разпространение на материали, представляващи сексуална експлоатация на деца, предоставяне на интернет ресурс за извършване на други видове киберпрестъпления и пране на пари.  В резултат на съвместните действия на българските и холандските полицейски власти е свален уебсайтът на доставчика на услугите. Преди това било направено копие на цялата база данни за клиентите на двете компании. Установени са конкретни IP адреси, както и финансови записи. По предварителни данни по-голяма част от потребителите, които качвали материали, представляващи сексуална експлоатация на деца, са извън пределите на Нидерландия и България.  Собственикът на двете компании е арестуван в Тайланд, а техническият администратор на сайта - на територията на България. Установено е, че администраторът е пребивавал в страната ни повече от месец с кемпер с молдовска регистрация и е извършвал престъпна дейност. Той е задържан на връх Ком, обл. Монтана. Наложена му е постоянна мярка за задържане, с цел екстрадиция за Кралство Нидерландия.  Анонимизиращите хостинг услуги, познати още като „Bulletproof hosting services“, и лицата, които ги предлагат, играят важна роля при извършването на киберпрестъпленита. Този вид услуги предоставят сървъри за престъпно ползване с цел възпрепятстване на правоприлагащите органи. В хода на разследването е установено, че двамата задържани са били наясно относно съдържанието, което е хоствано, и въпреки това не са предприели действия за спиране на разпространението.  С реализирането на операцията успешно е прекратено тригодишно разследване, иззети са сървъри, свързани с две чуждестранни търговски дружества, предоставяли хостинг услуги и такива за споделяне на данни.  ", "date": "2018.05.29", "title": "ГДБОП удари доставчик на анонимен хостинг, използван за интернет трафик на порно с деца "}
{"url": "http://epicenter.bg/article/Tsatsarov-podpisa-sporazumenie-za-satrudnichestvo-s-prokuraturata-na-Ungariya-/155477/3/0", "text": "В Будапеща бе подписано Споразумение за сътрудничество между прокуратурите на Република България и Унгария. Споразумението е подписано по време на официалното посещение на главния прокурор Сотир Цацаров, по покана на унгарския му колега д-р Петер Полт, съобшщиха от държавното обвинение.  Документът предвижда обмен на информация и консултации по международното правно сътрудничество, взаимни обучения на прокурори и обсъждане на въпроси, свързани с противодействието на престъпността.  Програмата на двудневното посещение /28 и 29 май/ на главния прокурор Сотир Цацаров включва срещи с унгарския му колега д-р Полт, с министъра на вътрешните работи на Унгария д-р Шандор Пинтер, както и с ръководството на Върховния съд.  Главният прокурор е придружаван от заместника си Ася Петрова.  ", "date": "2018.05.29", "title": "Цацаров подписа споразумение за сътрудничество с прокуратурата на Унгария "}
{"url": "http://epicenter.bg/article/Spryaha-droga-za-pochti-1-mlrd--leva-na-pristanishte--Varna-/155480/3/0", "text": "Рекордно количество от над 2 500 кг от амфетаминопроизводното вещество Алфа-фенилацето-ацетамид или 2-фенилацето- ацетамид, известно още като АПАА /АРАА/, задържаха митническите служители на пристанище \"Варна Запад\",  съобщиха от  Агенция \"Митници\".   Това е нов вид силен прекурсор за производство на наркотици. Цената при реализация на подобно количество АПАА от нелегални разпространители възлиза на над 500 милиона евро или почти 1 милиард лева. Информация за разкритието съобщиха на съвместна пресконференция в Митница Варна днес заместник-директорът на Агенция \"Митници\" Юлиан Мирков, началникът на Митница Варна Светлан Савов и административният ръководител на Окръжна прокуратура Варна Владимир Чавдаров.    Стоката е пристигнала с контейнер от Китай, като е декларирана като лимонена киселина - 600 торби по 25 кг. По метода \"анализ на риска\", контейнерът попада в предварителната селекция на отделите \"Митническо разузнаване и разследване\" и „Борба с наркотрафика\" в Митница Варна. Предвид спецификата на товара, на 25.05.2018 г. служители на отдел „Борба с наркотрафика\" извършват физически контрол на стоката при пълно разтоварване. След първата половина на контейнера, след като са прегледани 300 торби с лимонена киселина, проверяващите митнически служители се натъкват на вещество от различен тип, с друга структура и цвят. При извършен полеви наркотест, веществото реагира с характерното оцветяване на амфетаминопроизводна субстанция. При последващи тестове, веществото е идентифицирано като АПАА - прекурсор от нов тип, служещ за производството при лабораторни условия на амфетамини и метамфетамини.   \"Тук не става въпрос за класически метод на контрабанда, тъй като непосредствено след тапата не е поставена директно контрабандната стока, а прекурсорът е в отделни чували от същия вид, които са подредени по начин, който да направи трудно възможна идентификацията на контрабандната стока при проверка с рентгенова апаратура\"- уточни заместник-директорът на Агенция \"Митници\" Юлиан Мирков.   Основен потребител на този тип прекурсор са страните от Западна Европа, като през последните години такива нелегални лаборатории за производство на синтетични наркотици са засичани и в Централна и Източна Европа.   В зависимост от това колко квалифициран е химикът и колко модерна е лабораторията, минимумът таблетки, който може да се произведе от 1 кг подобен прекурсор е 10 000 броя. Средната цена на черния пазар на подобно хапче е около 20 евро. Цената на реализация на подобно количество АПАА при нелегалните разпространители на дрога възлиза на над 500 милиона евро, стана ясно на брифинга.   Случаят е докладван веднага на дежурен прокурор при Окръжна прокуратура Варна. Образувано е досъдебно производство, което се провежда от разследващ митнически инспектор от Митница Варна под надзора на прокуратурата.   Съгласно текста, за такова деяние (трафик на високорискови наркотични вещества), виновните се наказват с лишаване от свобода от 10 до 15 години и глоба от 100 000 до 200 000 лева. Ако става въпрос за рискови наркотични вещества, наказанието е лишаване от свобода от 3 до 15 години и глоба от 10 000 до 100 000 лева. Засега от прокуратурата отказват всякакви подробности за името на кораба, разтоварил стоката и към коя страна в Европа е трябвало да бъде транспортирана.", "date": "2018.05.29", "title": "Спряха дрога за почти 1 млрд. лева на пристанище „Варна“"}
{"url": "http://epicenter.bg/article/Bandit--1-na-Polsha-arestuvan-v-bungalo-kray-Plovdiv/155496/3/0", "text": "Издирваният с червена бюлетина на Интерпол полски гангстер Михал К. с прякор Каиша наел под наем преди около седмица бунгало в пловдивското село Оризари, съобщи „Монитор“.   Бунгалата, които били строени през 1982 г. и впоследствие били занемарени, били наскоро реновирани от нов собственик и пуснати за туристи. Намирали се край бившите пясъчни кариери, на брега на езерото, в края на село Оризари. Именно там бил арестуван в почивния за страната ни 24 май полякът.   „Как е научил, че бунгалата се отдават под наем за туристи, не знаем, но се появи и нае за 2-3 дни едно от тях. Не е живял допреди това в селото ни”, обясниха хора от Оризари. Нямало голямо струпване на полиция, а и Каиша не бил оказал съпротива при задържането си. Веднага след като бил закопчан, бил приведен в ареста на Шесто Районно в Пловдив за 24 часа.   След това бил преведен в Следствения арест, който се намира до Затвора в Пловдив. На 26 май т.г. окръжният съд в Пловдив е заседавал по мярката за неотклонение на Каиша и го е оставил за постоянно в ареста. Така Михал ще прекара времето до 1 юни, когато е насрочено делото по същество по искането на полската страна за екстрадицията му, в Следствения арест.   През 2010г. полски съд го признава за виновен в един куп тежки престъпления и го осъжда на 6г. и 10 месеца затвор, след която присъда Каиша бяга. Европейската му заповед за арест (ЕЗА) е издадена за участието на Михал в криминална организация за производство и дистрибуция на наркотични вещества.   Той е признат за виновен от полския съд за трафик на повече от 48 кг дрога, участие в отглеждането на канабис – повече от 540 храстчета, както и за ръководене на криминална организация, състояща се от няколко човека. Целта на организацията му е била за продажба на дрога, проституция и грабежи, се казва в искането на полската страна за екстрадицията му.   Отделно Михал има обвинение и за разпространение на 20 кг амфетамини, както и 36 000 хапчета екстази и 80 грама кокаин. Наред с това се оказва, че, докато е отглеждал храстчетата канабис, не си е плащал тока. Това е друго престъпление, за което е осъден полякът – за кражба на ток за отглеждане на канабис. С ЕЗА той е бил издирван и за изнудване, заплаха, подправяне на документи, грабежи, кражби и др.", "date": "2018.05.29", "title": "Бандит №1 на Полша арестуван в бунгало край Пловдив"}
{"url": "http://epicenter.bg/article/Ostaviha-na-svoboda-pod-garantsiya-glavniya-yuriskonsult-na-rayon--Poduyane-/155500/3/0", "text": "Софийският апелативен съд остави на свобода срещу гаранция от 8000 лева главния юрисконсулт на Район \"Подуяне\" Лилия Геринска ,  съобщи Нова телевизия . Тя беше арестувана на 16 май в момент на получаване на подкуп от 10 000 лева. Според прокуратурата парите са й дадени, за да бъде спечелена обществена поръчка за саниране от конкретна фирма.   Подписът й е бил върху всички документи, издадени от общината.   Лилия Геринска бе освободена от ареста ден, след като белезниците щракнаха на ръцете й. Тогава съдът прецени, че тя няма да се укрие и трябва да се грижи за детето си, което отглежда сама.", "date": "2018.05.29", "title": "Съдът остави на свобода срещу гаранция от 8000 лева главния юрисконсулт на район „Подуяне“"}
{"url": "http://epicenter.bg/article/Prokuraturata-obvini-tiradzhiyata--ubil-bremenna-i-mazha-y-na--quot-Trakiya-quot-/155504/3/0", "text": "Окръжна прокуратура-Пловдив повдигна обвинение на шофьора на латвийски ТИР-а, който вчера уби младо семейство от Бургас на автомагистрала \"Тракия\", съобщи  Dir.bg . Той ще отговаря пред Темида за това, че е нарушил правилата за движение и е причинил смъртта на двама души, като случаят е особено тежък.   Инцидентът станал, след като тираджията навлязъл в насрещното движение на 124-и километър и ударил челно аудито, в което пътували бременна в 7 месец жена и съпруга й, и двамата 34-годишни. Те са от Карнобат, но от скоро живеели в Бургас и отивали на преглед в София във връзка с предстоящото раждане. Предполага се, че шофьорът на камиона е заспал.   След инцидента той също беше откаран в болница, но от днес е задържан с постановление на наблюдаващия прокурор за срок от 72 часа, в рамките на които предстои да бъде внесено в съда искане за вземане спрямо него на мярка за неотклонение \"Задържане под стража\", съобщиха от пресцентъра на прокуратурата.   Предвиденото от закона наказание за престъплението, в което е обвинен, е лишаване от свобода от 5 до 20 години и лишаване от право да управлява МПС.   По делото се разпитват свидетели, назначени са съдебно-медицинска и авто-техническа експертизи, като втората трябва да даде заключение за конкретната причина за настъпване на произшествието. Обвиняемият е бил тестван на място за алкохол с техническо средство, като пробата е била отрицателна. Взета му е кръвна проба, която се изследва за наркотични вещества.   Разследването продължава. ", "date": "2018.05.29", "title": "Прокуратурата обвини тираджията, убил бременна и мъжа й на \"Тракия\""}
{"url": "http://epicenter.bg/article/Politolozi--Balansyorat-Borisov-v-slozhnata-obstanovka-SASht-ES-Rusiya/155452/2/0", "text": "Ден преди срещата между българския премиер Бойко Борисов и президента на Русия Владимир Путин, политолозите посочват, че той е намерил ролята си на балансьор в новия световен ред.   Европа е в нова ситуация заради Иран, а скоро имаше и ново напрежение –Балтика и Полша. Те не следват Европа в политиката й и вчера поканиха американски бази, отделни от НАТО. Новата ситуация между САЩ и Европа се излива в ново отношение към Русия. В тази сложна обстановка Борисов успя да се впише, посочи Андрей Райчев в студиото на bTV.   Проф. Антоанета Христова добави, че се надява Радев и Борисов да комуникират еднопосочно послание в Москва.   „Ако се върнем към напускането на иранското споразумение от САЩ – там има подаване на ръка. Русия стана демонстрирано желан фактор от другите фактори в международната среда. Имаме шанс да препозиционираме своето присъствие. Бяхме се отказали да търсим баланса, но обществото приема балансираното поведение на България”, посочи Христова.   Според Райчев балансът се установява сега. „Сближаването на Берлин и Париж с Москва е голямо събитие с много последици и мнозина не го искат”, смята той, наричайки Полша и Балтика „истерично антируски.”   Борисов усвои формулата винаги с Германия и никога срещу Русия, коментира Райчев. „Формулата е печелила, докато все пак става война. В началото сме на процес на размразяване и имаме интерес да балансираме”, добави Христова. ", "date": "2018.05.29", "title": "Андрей Райчев: Борисов усвои формулата \"Винаги с Германия и никога срещу Русия\""}
{"url": "http://epicenter.bg/article/Borisov-vodi-chetirima-ministri-pri-Putin-/155475/2/0", "text": "Вицепремиерът  , финансовият министър  , министърът на енергетиката   и министърът на културата   са в състава на българската делегация, научи    Малко по-късно от правителството съобщиха, че в делегацията са включени още министърът на туризма   и изпълнителният директор и член на УС на \"Булгартрансгаз\" ЕАД      Българският премиер и руският президент ще обсъдят по-нататъшното сътрудничество между България и Русия в областта на икономиката, енергетиката и туризма, както и актуални международни въпроси. В руската столица премиерът ще проведе и среща с представители на българската общност. В първия му мандат отношенията с Москва бяха „приватизирани“ от президента Първанов, а във втория бяха „замразени“ от президента Плевнелиев.   , за което способства и външно-политическата ситуация. Въпреки санкциите ЕС и Москва развиват прагматичните си отношения с Русия, а Макрон и Меркел направиха знакови визити при Путин през този месец, които имат конкретни икономически измерения.    Това бе и първият диалог на високо ниво след смразените българо-руски отношения в последните 5-6 години.    – това ще основната цел на посещението на Борисов в Москва.   Първата конкретна стъпка за това вече бе направена преди няколко дни - на 28 май 2018 година в рамките на Петербургския икономически форум, когато \"Газпром\" и турската фирма \"Боташ\" подписаха протокола за изграждане на сухопътната част на газопровода \"Турски поток\" за доставка на газ към европейските потребители.   Строителството на сухопътния участък на газопровода ще се извършва от съвместната проектна компания TurkAkim Gaz Tasima A.S., която ще бъде създадена на паритетна база.      Строителството на морския участък на газопровода \"Турски поток\" беше започнато през май 2017 г. и вече е приключило изграждането на дълбоководната част в Черно море на първата тръба с капацитет 15,75 млрд. куб. м газ годишно. Тя е предназначена да доставя газ за турския пазар.  През юни миналата година „Газпром“ подписа пътна карта за развитие на газопреносната система с България, в която    В края на 2017 година стана ясно, че  . Вариантът Гърция е отпаднал. Влошените отношения между Анкара и Атина са дали отражение върху енергийния проект. Газопроводът ще пресича нашата страна и оттам ще продължава за Румъния, Унгария и Австрия.  . В момента се очаква разрешението за излизане на газопровода от Турция на територията на България. Експерти подчертават, че транзитът на газ през територията на България по „Турски поток“ ще е от порядъка на 10-15 млрд. куб м.   Руският енергиен министър Александър Новак на няколко пъти повтори, че на този етап се анализират всякакви варианти.  При подписването на споразумението с турската страна за строителството на газопровода „Турски поток“    “Турски поток” ще мине през България, това е ясно\", каза Борисов миналото лято. И обясни: “Едната тръба от “Турски поток” отива в Истанбул, а другата ще дойде в България, иначе оставаме встрани от газопреносната мрежа. С това нещо съм запознал и Туск, и Юнкер. В кабинета на Юнкер стои именно тази схема на “Турски поток”.  Ние по нашите газови магистрали ще транспортираме. Газовият хъб се казва “Балкан”, а аз добавям към него и Европейски”, обяви през юни 2017 година Борисов.  „Виждаме и знаем за желанието на България да се върне в проекта за изграждането на „Южен поток“, но ни трябват „железобетонни гаранции от юридически характер“ от ЕС, за да бъде реализиран“, заяви руският президент по време на съвместната пресконференция с Ердоган на 8 септември 2017 година. Тогава Путин подчерта, че Москва е искала да доставя газ на потребителите в Южна Европа по най-прекия път, но Брюксел не е позволил това.   Борисов вече е получил европейските гаранции от шефа на ЕК Жан Клод Юнкер. И трябва да ги представи на Владимир Путин. А от него пък българският премиер очаква зелена светлина към „Газпром“ да напълни тръбата към хъба \"Балкан\".  Ще се случи ли всичко това, ще разберем утре след разговорите между Борисов и Путин.  А те няма да бъдат никак лесни.", "date": "2018.05.29", "title": "Борисов води петима министри при Путин (допълнена)"}
{"url": "http://epicenter.bg/article/Rumen-Radev--Nashite-gvardeytsi-vinagi-sa-bili-paziteli-na-darzhavnostta/155489/2/0", "text": "Нашите гвардейци винаги са били пазители на държавността, те са символ на българското ни достойнство, изтъкна президентът Румен Радев в приветственото слово, с което прие на \"Дондуков\" 2 младежите от Втори ученически гвардейски отряд към Основно училище \"Д-р Петър Берон\" - Плевен. \"Стройните гвардейски редици са част от визитката на България\", каза им държавният глава, който ги посрещна в \"Гербовата зала\".   \"Радвам се, че мога да бъда домакин на толкова много млади българи, поели по славните стъпки на националната гвардейска част\", обърна се към младежите глава Румен Радев, цитиран от „Фокус“. „За годините на своето съществуване трябва да знаете, че нашите гвардейци винаги са били пазители на държавността. Винаги са носили в сърцата си висок дух и са били символ на нашето българско достойнство. Стройните гвардейски редици, както видяхте днес, са част от визитката на България. Искам да ви пожелая да бъдете като тях, да отстоявате и да пазите нашата родна земя, нашите традиции и българската държавност, да бъдете възвишени в мислите си и достойни в делата си“, продължи Румен Радев. Да носиш гвардейска униформа е въпрос на чест и отговорност, подчерта президентът.   \"Скъпи млади гвардейци, вие имате тази огромна отговорност към нашите предци, които защитаваха и градиха България. Вие сте гордост не само за родните Плевен и Кърджали, но и за всички нас, защото вашите усилия са мостът между историята и утрешния ден. Те продължават каузата за достойна и силна България. Вярвам, че примера и куража, който давате, ще бъде последван и от много други. Вярвам, че няма да остане български град без ученически гвардейски отряд или оркестър. Искам да благодаря специално на вашите ръководители, учители, за подкрепата и вдъхновението вие да поемете по този път. искам да ви пожелая да бъдете здрави и много успехи във вашата родолюбива дейност. На добър час\", каза още Румен Радев.  Денислава Ангелова, инициатор на създаването на ученическите гвардейски отряди, заяви, че тази родолюбива инициатива намира своето отражение в цялата страна благодарение на Националната гвардейска част. Тя разказа, че идеята тръгва преди 10 години от Кърджали. \"Радвам се, че имам честта да продължа тази идея\", допълни Ангелова.  В края на церемонията представители на младите гвардейци връчиха тържествените си обещания на държавния глава.  ", "date": "2018.05.29", "title": "Румен Радев: Нашите гвардейци винаги са били пазители на държавността"}
{"url": "http://epicenter.bg/article/Doklad-na-MO--S-risk-i-samo-v-ramkite-na-NATO-armiyata-ni-mozhe-da-pazi-Balgariya/155490/2/0", "text": "Със затруднения и повишен риск и само в рамките на НАТО българската армия е способна да изпълни конституционните си задължения по гарантиране на суверенитета, независимостта и териториалната цялост на страната. Това се казва  , показа проверка на Епицентър. бг. Днес правителството внесе документа в деловодството на Народното събрание.   Докладът на военното министерство на практика потвърждава анализа на служебния министър на отбраната Стефан Янев, който констатира, че Българската армия не е в състояние да пази териториалната цялост на страната. След бурно недоволство и критики, през май 2017 г. министърът на отбраната Красимир Каракачанов върна доклада и обяви, че ще бъде подготвен нов.   В документа, който днес е публикуван на сайта на МО, обаче фигурират почти същите изводи, казани по завоалиран начин.     \"През отчетния период п родължи изпълнението на Програмата за развитие на отбранителните способности на въоръжените сили на България 2020 (Програма 2020) и основаващия се на нея План за развитие на въоръжените сили 2020 (План 2020). За да се отговори на нарастващите изискванията към отбранителните способности на страната в променената стратегическа среда, стартира преглед на изпълнението на Програма 2020 и преглед на План 2020.   Българските въоръжени сили са в състояние със затруднения и повишен риск да изпълняват задачите си по мисиите, произтичащи от конституционните задължения по гарантиране на суверенитета, независимостта и териториалната цялост на страната в рамките на колективната отбрана на НАТО и Общата политика за сигурност и отбрана на ЕС. Отделни задачи по мисия „Отбрана“ и мисия „Подкрепа на международния мир и сигурност“ се изпълняват с ограничения.   Това се дължи на недостатъчния бюджет, отпускан за отбрана като процент от БВП , нарастващата неокомплектованост с личен състав и лошото състояние на остарял ото въоръжение и бойна техника. Независимо че продължи работата по големите приоритетни проекти за модернизация на българските въоръжени сили съгласно Програма 2020, нито един от тях не беше стартиран през годината.   Предвидените за целта средства от централния бюджет не бяха изцяло усвоени по предназначение. България все още остава далеч от изпълне нието на поетия на срещата на върха на НАТО в Уелс ангажимент да отделя 2% от БВП за отбрана. Министерството на отбраната координира работата по разработването на Националния план за повишаване на разходите за отбрана на 2 % от БВП до 2024 г., приет от Министерския съвет на 04.01.2018 г. Така България изпълни поетия от всички съюзници ангажимент по време на специалната среща на върха на НАТО на 25 май 2017 г. в Брюксел. Планът е предпоставка за преодоляване на дефицита от критично необходими способности за изпълнението на конституционните задължения на въоръжените сили, осигуряването на ефективен принос към НАТО и Общата политика за сигурност и отбрана на ЕС и реализацията на ключовите решения от срещите на върха на Алианса в Уелс (2014) и Варшава (2016).   Въпреки усилията за набиране на нов и задържане на подготвен личен състав, проблемът с неокомплектоваността с военнослужещи в Министерството на отбраната, структурите на пряко подчинение на министъра на отбраната и Българската армия (20%) продължи да се задълбочава. От видовете въоръжени сили най - тежко засегнати остават Сухопътни войски, които имат най-голям принос към операциите и мисиите на НАТО и ЕС, както и към операциите по охрана на границата.   Комплектуването на въоръжените сили с резервисти продължава да се осъществява с много сериозни затруднения, като доброволният резерв остава попълнен едва на 17%. Отпуснатите финансови средства по списъчния, а не по щатния личен състав силно ограничаваха възможността за по пълване на вакантните длъжности. Окомплектоване на декларираните формирования се извършваше с условности, което предизвика компромиси при изпълнението на поети съюзни ангажименти.   С активното участие на Министерството на отбраната беше актуализирана Страте гията за национална сигурност като основополагащ стратегически документ за цялата система за национална сигурност. Актуализирани бяха отбранителните й аспекти. Продължи прегледът на националните доктринални документи в областта на отбраната, с цел поддържа нето им в съответствие със средата на сигурност, законодателството, провежданите политики и съюзните публикации. Промените в актуализираната Национална отбранителна стратегия (2016) дадоха отражение върху прегледа на Доктрината на въоръжените сили.   Съгласно промените в ЗОВСРБ, 68 бригада „Специални сили” беше изведена от състава на Сухопътните войски и премина на пряко подчинение на Началника на отбраната. Беше направен анализ и оценка и бяха обобщени постъпилите предложения от участниците в процедурата за придобиване на нов тип боен самолет - Португалия с логистичен пакет САЩ, Швеция и Италия. Служебното правителство взе решение да класира на първо място шведската оферта за изтребителите \"Грипен\". По случая в 44-то Народно събрание беше създадена временна парламентарна комисия за проучване изпълнението на процедурата по избора, която изготви и прие доклад, одобрен и от Народното събрание на 05.10.2017 г.   Република България, като страна от Източния фланг на НАТО, продължи да допринася за изпълнението на мерки те от Плана за готовност за действие на Алианса, както и за изпълнението на мерките за адаптирано предно присъствие на НАТО в Черноморския регион. Следвайки решенията от срещата на върха във Варшава от 2016 г., където бе подчертана необходимостта от адаптирано предно присъствие по югоизточния фланг, съюзниците одобриха мерки в сухопътната, морската и въздушната област за Черно море. За изпълнението на една от мерките беше подготвен за афилииране към многонационалната бригада в Румъния един български механизиран батальон, който да участва в съвместната подготовка на бригадата от 2018 г. и бяха предприети действия за изграждането на структура за изпълнението на регионална морска координираща функция на наша територия.“   Динамиката на средата на с игурност в Черноморския регион наложиха прилагането на нови подходи и способи от страните- членки на НАТО за използване на дежурните сили и средства за осигуряване на въздушния суверенитет. За изпълнение на мерките по гарантиране на сигурността на съюзниците и за усилване на охраната на въздушното пространство на страната, от 15.07 до 01.11.2017 г. беше изпълнена съвместна мисия със сили и средства на Република България и Република Италия. Продължи и изпълнението на споразуменията за презгранични операции за охраната на въздушното пространство с Румъния и с Гърция. Продължи работата по разработването на двустранно споразумение за такива операции и с Турция.   В следствие на негативните промени в геостратегическа среда на сигурност в непосредствена близост до нашата територия и нарушеният баланс на силите в Черно море, подготовката на щабовете и формированията от въоръжените сили беше насочена приоритетно към от работване на задачи по мисия „Отбрана“. По тази мисия акцентът беше поставен върху подготовката на въоръжените сили по поддържане и усъвършенстване на съществуващите способности за водене на операции. Съществено внимание беше отделено на подготовката на въоръжените сили, насочена към запазване на придобити способности от участие в реални бойни операции. В рамките на наличните финансови средства с предимство се осигуряваше оборудването, подготовката и участието в съвместни многонационални учения и тренировки на декларираните формирования за колективната отбрана на НАТО. В продължение на изпълнението на Мерките за сигурност на Алианса на територията на Република България бяха проведени международни учения.   Акцентът беше поставен върху подготовката на най- мащабното учение на НАТО за годината „Saber Guardian 17“. Приет беше „Национален план за оказване на поддръжка от Република България като страна - домакин на сили на НАТО”, с цел създаване на оптимална организация за използване на национални ресурси, координация и взаимодействие между държавните органи при оказване на поддръжка от Република България като страна - домакин на сили на НАТО при провеждане на учения и операции на територията на страната. В изпълнение на мисия „Подкрепа на международния мир и сигурност” формирования и отделни военнослужещи участваха в осем мисии и операции зад граница.   Общият брой военнослужещи, предвидени за участие в планираните през годината ротации беше около 907, включително и приносът към Силите за отговор на НАТО и ротата от междин ният резерв за операция на ЕС в Босна и Херцеговина „АЛТЕА“ и Силите за бърз военен отговор на ЕС. В сравнение с 2016 г., когато общият брой на военнослужещите в мисиите и операциите зад граница беше около 760, през 2017 г. има повишение от около 19%.   България продължи да участва в мисията на НАТО в Афганистан “Решителна подкрепа”. Отчитайки важността на постигането на сигурност и стабилност в Афганистан, което способства и за намаляване на миграционния натиск към Европа, както и повишените изисквания по организацията на дейностите на терен, страната ни увеличи присъствието си в Афганистан с още 50 военнослужещи.   В изпълнение на мисия „Принос към националната сигурност в мирно време“ 99 формирования за овладяване и/или преодоляване на последиците от бедствия поддържаха постоянна готовност за оказване на помощ на населението. Формированията участваха в 69 мероприятия по оказване на помощ на населението при тежки зимни условия, пожари, наводнения и транспортиране на болни за нуждите на Министерството на здравеопазването, като бяха изпълнени задачи общо с 1198 души личен състав и 184 бр. техника. Формированията за неутрализиране на невзривени бойни припаси изпълниха задачи по унищожаване на бойни припаси, открити на територията на страната, застрашаващ и живота и здравето на гражданите. Изпълнени бяха 106 мероприятия и бяха унищожени 842 бойни припаса от различни видове и 15 129 бр. електродетонатори.   Общо при изпълнение на задачи по оказване на помощ на населението прибедствия до 31.12.2017 г. бяха изразходени над 250 000 лв., които следва да се възстановяват на Министерството на отбраната.   Продължи участието на военнослужещи в операцията за подпомагане на структурите на МВР в охраната на българо-турската граница и в операция по логистична поддръжка на МВР. Средно месечното участие на личен състав и техника от въоръжените сили в операциите по българо - турската граница е около 240 военнослужещи и 70 единици техника. Съгласно Закона за противодействие на тероризма беше проведена целенасочена подготовка на военните формирования, определени за противодействие на тероризма и бяха развити способности по предотвратяване на терористични актове, изолиране районите на осъществен такъв, ограничаване и ликвидиране на щетите и неутрализиране на терористични групи.   Приоритет в дейността на командирите от всички степени беше подготовката на формированията, определени за участие в мисии извън територията на страната, както и тези от декларираните за НАТО и ЕС сили. В условия на недостиг на финансови средства продължи и зпълнението на Пакет „Цели за способности на НАТО 2013“ (ЦС 2013) и поетите от страната ангажименти по 55 цели и за подготовката на 50 формирования към колективната отбрана. Приет беше и новият пакет ЦС 2017, съгласно който страната пое ангажимент по изпълнението на 59 ЦС и подготовката на 46 формирования за участие в колективната отбрана. Новият пакет осигурява приемственост с Пакет ЦС 2013, но с пренасочването на усилията от операции в отговор на кризи към операции за колективна отбрана.   Министерството на отбраната взе участие в процесите, свързани с изпълнението на приоритетите на Глобалната стратегия на ЕС за външна политика и сигурност. Министерството на отбраната работи активно и по подготовката на Българското председателство на Съвета на ЕС през първата половина на 2018.   България се присъедини към Постоянното структурирано сътрудничество на ЕС в отбраната. Тази инициатива предоставя нови възможности за съвместно изграждане на способности, но същевременно изисква и конкретни ангажименти и усилия. България работи по три проекта –трансгранично придвижване и транспорт на войски и военни товари с водеща нация Нидерландия, изграждане на мрежа от логистични хъбове на ЕС с водеща нация Германия и надграждане на системата за морско наблюдение с водеща нация Гърция. Съгласно План 2020 беше създаден „Център за управление и киберотбрана“ в състава на Стационарната Комуникационно-информационна система (КИС), който ще изпълнява функции и задачи на оперативно и техническо ниво за превенция, защита и реагиране на кибератаки срещу КИС на въоръжените сили. Стартира и процедура по присъединяване на България към Центъра за изследване, изграждане и усъвършенстване на способности по киберотбрана на НАТО (CCD COE) в Талин, Естония.   През 2017 г. задълбочаването на процесите на дестабилизация в регионите на конфликти с геополитическа значимост, експанзионистичната политика на редица големи държави и предприеманите от тях действия за повишаване на военния им потенциал създадоха сериозни предизвикателства пред сигурността на Република България. Геостратегическият и военен баланс в региона на Черно море остана нарушен вследствие на кризата в Украйна и незаконното анексиране на Кримския полуостров.   Кризисните процеси в Близкия изток, Африка и в някои страни от Централна Азия, наред с влошаващите се икономическа и хуманитарна обстановка, оформиха зона на нестабилност в регионален и глобален план.   Хибридните заплахи, в почти всички свои прояви, но особено международният тероризъм и киберпрестъпността, оказваха съществено влияние върху средата на сигурност. Детайлните оценки и анализи на средата на сигурност дават основание да се счита, че с възможното в средносрочен план нарастване на интензивността и разширяване на съществуващи, както и възникването на нови кризи и конфликти в близки до Република България държави и региони. В тази връзка, нарастват изискванията за повишаване на способностите на страната ни, свързани със системата за ранно предупреждение и оповестяване.   Терористичната заплаха за Европа от религиозно мотивирани групировки се увеличава вследствие на благоприятната среда за разпространяване на идеите на радикалния ислям сред част от мюсюлманските общности в Западна Европа и на Балканите, създадените в Близкия изток и Северна Африка логистични бази и завръщащите се от конфликтните зони чуждестранни бойци, които притежават реален боен опит.   Миграцията се превърна в задълбочаващ се проблем за демократичните общества и икономиките на транзитните и приемащите държави. Ситуацията в Близкия изток, Централна Азия и Африка генерираха рискове от повишаване на мигрантския натиск, който влияе негативно върху сигурността на държавите в Европа, в т.ч. Република България.   Рискът от преминаващи през страната чуждестранни бойци, инфилтрирани в миграци онните потоци, създава предпоставки за формиране на терористични и логистични клетки на наша територия, както и за радикализиране на групи и лица.   В областта на киберпрестъпността се наблюдаваше тенденция на постоянно усъвършенстване на формите и методите за откриване на незащитени пространства и технологични пропуски в Интернет с цел нарушаване на функционалността на персоналните, корпоративните и правителствените комуникационно - информационни системи, включително тези с военно и специално предназначение.   Продължава активното използване на киберпространството за пропагандиране на радикални идеи, привличане на поддръжници, манипулиране на общественото мнение, отправяне на заплахи и разпространяване на дезинформация. Местоположението и значението в геополитически аспект на Балканския полуостров, разнопосочната външнополитическа ориентация на държавите от региона, политическата несигурност и близостта до основните кризисни райони предопределят атрактивността му като оперативно поле за работата на редица разузн авателни служби.   Активността им представлява траен риск за сигурността и на нашата страна. Запазиха се някои от рисковете за дестабилизиране на обстановката в страни от Западните Балкани, поради прояви на национализъм и наличието на междуетнически и религиозни противоречия.   Действията на външни сили, насочени към дестабилизиране на политическия процес и на етническо и религиозно помирение, както и за разпространяване на радикални идеологии и практики, представляваха потенциален рисков фактор за сигурността в региона.   Замразените конфликти в постсъветското пространство продължиха да бъдат източник на напрежение. Незачитането на териториалната цялост на независими държави, провеждането на информационни операции и масовото използване на хибридни стратегии подкопават доверието и значително затрудняват връщането към диалога и намирането на трайни политически решения, свързани със сигурността на европейския континент.", "date": "2018.05.29", "title": "Доклад на МО: С риск и само в рамките на НАТО армията ни може да пази България"}
{"url": "http://epicenter.bg/article/Fandakova-posreshta-direktora-na-Tsentar--Zhorzh-Pompidu--Parizh/155512/2/0", "text": "Директорът на Център „Жорж Помпиду“ – Париж Бернар Блистен пристига със свой екип в София по специална покана на кмета Йорданка Фандъкова и министъра на културата г-н Боил Банов. Той ще проучи възможността за създаване на колекция от българско авангардно и съвременно изкуство, което да бъде представено във Франция. Блистен ще гостува за първи път в България и на 2 юни от 15.30 ч ще изнесе лекция във Френския институт. Пред аудиторията той ще представи дейността на Центъра „Жорж Помпиду“, а главният уредник Никола Лиучи-Гутников ще разкаже за проекта „Колекция“ – едно от най-значимите дарения на руско изкуство в света, което беше представено с голям успех през 2017 година в Центъра. Същият ден Бернар Блистен ще гостува на кмета Йорданка Фандъкова и се очаква двамата да обсъдят възможностите на София да представи българско изкуство в Париж.  Организатори на посещението на г-н Блистен и екипа на Център „Жорж Помпиуду“- Париж са Столичната община, Френския институт, кураторът Десислава Димова и Фондация МУСИЗ.  Център „Жорж Помпиду“ (Centre Georges-Pompidou) е създаден през 1977 г. В рамките на Националния музей за модерно изкуство той притежава една от трите най-важни колекции на модерно и съвременно изкуство в света. През него преминават над 7 милиона посетители годишно, което го прави третата най-посещавана институция във Франция и го класира в първата десятка на най-посещавани и популярни музеи в света. Бернар Блистен e директор на Музея за модерно и съвременно изкуство от 2013 г.. Работата си за музея започва през 1984 г. като куратор в Център „Жорж Помпиду“. През 2000 г. получава приз за артистистични постижения в развитието на културни проекти. Автор е на голям брой книги за съвременно изкуство (Warhol, Buren, Castellani, История на изкуството на XX век и т.н.) и е куратор на повече от сто монографични и тематични изложби в досегашната си кариера.  ", "date": "2018.05.29", "title": "Фандъкова посреща директора на прочутия Център „Жорж Помпиду“-Париж"}
{"url": "http://epicenter.bg/article/Lekarskiyat-sayuz-osporva-v-sada-Natsionalnata-zdravna-karta-/155517/2/0", "text": "Българският лекарски съюз ще оспори по съдебен път Националната здравна карта (НЗК), съобщиха от съсловната организация.  По-рано днес Министерският съвет прие документа. Министърът на здравеопазването Кирил Ананиев изтъкна, че здравната карта определя фактическото състояние на системата и съответните потребности от медицински дейности, които са необходими да се предоставят на хората, и решава въпроса с капацитета на лечебните заведения да извършват тази дейност.  Съществуващите диспропорции в параметрите на НЗК са прекалено очевидни, за да бъдат подминати, заявяват обаче от БЛС. Националната здравна карта не следва да бъде рестриктивен инструмент за пациенти и лечебни заведения, а подход за анализ на потребностите на нацията от лечение по области и база за проследяване на здравния статус на държавата по региони, допълват от съсловната организация.  Председателят на БЛС Венцислав Грозев е изразил мнение, че съществуват реални предпоставки вместо здравната карта да е подпомагащ здравната система стълб, да се окаже поредният финансов инструмент за лимитиране и едностранчиво бюджетиране на системата.  ", "date": "2018.05.29", "title": "Лекарският съюз оспорва в съда Националната здравна карта "}
{"url": "http://epicenter.bg/article/Zhalba-do-KZK-sprya-pokupkata-na-novi-400-lineyki-/155519/2/0", "text": "Спряха обществената поръчка за закупуване на 400 броя нови линейки, обявена от здравното министерство. Те бяха предназначени за 27-те спешни центъра в страната и техните 160 филиали и 6 изнесени екипа.  Причината за това е подадена в Комисията за защита на конкуренцията жалба от \"Вайнман Технолоджи\" ЕООД, съобщиха от пресцентъра на МЗ.  След направена справка в Търговския регистър се установява, че дружеството, подало жалбата, е регистрирано на 26.04.2018 г. с капитал 100 лева. Това е второ спиране на процедурата заради подадена жалба.  Първия път жалбата не беше разгледана от Комисията за защита на конкуренцията поради невнесена държавна такса от жалбоподателя.  Обществената поръчка за закупуването на 400 броя линейки е във връзка с мащабния инвестиционен проект за модернизация на системата за спешна медицинска помощ в цялата страна. Общият бюджет по проекта е над 163 млн. лв.  Средствата са по Оперативна програма „Региони в растеж“ 2014-2020. Освен закупуването на новите санитарни автомобили, проектът предвижда модернизация на 237 обекта от системата за спешна медицинска помощ в страната.  ", "date": "2018.05.29", "title": "Жалба до КЗК спря покупката на нови 400 линейки "}
{"url": "http://epicenter.bg/article/Evropeyskata-komisiya-predlaga-poveche-sredstva-za-Balgariya-po-politikata-na-sblizhavane-/155520/2/0", "text": "Европейската комисия обяви модернизация на политиката на сближаване в следващия дългосрочен бюджет на ЕС за 2021-2027 г. Това съобщиха от пресцентъра на Представителството на ЕК в България. Тя е основната инвестиционна политика на ЕС и един от най-конкретните изрази на солидарност в Съюза.  Поставя се акцент върху ключовите инвестиционни приоритети, във връзка с които ЕС е в най-добра позиция да постигне резултати: иновации, подкрепа за малките предприятия, цифрови технологии и модернизиране на промишлеността. Освен това ще бъдат предоставени средства за прехода към нисковъглеродна, кръгова икономика и борбата с изменението на климата.  В предложението се въвежда и по-индивидуализиран подход: За да се намалят неравенствата и да се помогне на регионите с ниски доходи и слаб растеж да наваксат изоставането си, БВП на глава от населението остава водещият критерий при разпределянето на средствата. Въвеждат се и нови критерии, за да се отчетат по-добре реалностите по места - младежка безработица, ниско равнище на образование, изменение на климата и приемане и интегриране на мигранти.  Опростява се достъпът до финансиране, за да има по-малко административни формалности и по-облекчени процедури за контрол на предприятията и предприемачите, които се възползват от финансиране от ЕС.  Комисията предлага и засилване на връзката между политиката на сближаване и структурните реформи по европейския семестър, за да се създаде благоприятна среда за растежа и предприятията в Европа.  В условията на безпрецедентна прозрачност на 2 май Европейската комисия представи за пръв път своето предложение за нов дългосрочен бюджет на ЕС в текущи и постоянни цени за 2018 г.  В настоящи цени за периода 2014 - 2020 г. България е предвидено да получи 8.099 млрд. евро от кохезионните фондове. С натрупаната инфлация за периода до 2018 г. сумата е 8.3 млрд. евро.  За следващия период 2021-2027 г. ЕК предлага България да получи малко над 10 млрд. евро по текущи цени, което се равнява на над 8.9 млрд. евро по цени с база 2018 г. за да може да се направи сравнение с настоящия програмен период.     За следващия дългосрочен бюджет на ЕС за 2021—2027 г. Комисията предлага да се модернизира политиката на сближаване — основната инвестиционна политика на ЕС и един от най-конкретните изрази на солидарност в Съюза.  Икономиката на ЕС се възстановява, но са необходими допълнителни инвестиции за преодоляване на запазващите се различия в страните членки и между тях. Бъдещата политика на сближаване, която разполага с бюджет от 373 млрд. евро[1] за поети задължения за периода 2021—2027 г., има достатъчен инвестиционен капацитет, за да помогне за преодоляване на тези различия. Ще продължи насочването на ресурсите към регионите, които трябва да положат най-много усилия, за да се изравнят с останалата част на ЕС. Същевременно политиката на сближаване ще продължи да играе ролята на силна и пряка връзка между ЕС и неговите региони и градове.  Юрки Катайнен, заместник-председател на Комисията, отговарящ за заетостта, растежа, инвестициите и конкурентоспособността, заяви: През следващото десетилетие политиката на сближаване ще помогне на всички региони да модернизират индустрията си и да инвестират в иновации и в прехода към нисковъглеродна, кръгова икономика. Освен това нашето предложение ще допринесе за още по-благоприятна бизнес среда в Европа чрез създаването на необходимите условия за растеж, създаване на работни места и инвестиции.  Комисарят по въпросите на регионалната политика Корина Крецу заяви: Днес предлагаме политика на сближаване за всички региони, при която никой не е забравен. Направихме така, че тя да бъде по-гъвкава, да се адаптира към новите приоритети и да защитава по-добре нашите граждани. Също така опростихме правилата и това ще бъде от полза за всички — от малки предприятия и предприемачи до училища и болници, чийто достъп до средствата ще бъде улеснен.  Основните характеристики на предложението на Комисията за модернизирана политика на сближаване са:  1. Акцент върху ключовите инвестиционни приоритети, във връзка с които ЕС е в най-добра позиция да постигне резултати: Преобладаващата част от инвестициите в рамките на Европейския фонд за регионално развитие и Кохезионния фонд ще бъдат за иновации, подкрепа за малките предприятия, цифрови технологии и модернизиране на промишлеността. Освен това ще бъдат предоставени средства за прехода към нисковъглеродна, кръгова икономика и борбата с изменението на климата, като по този начин ще бъдат постигнати резултати по Парижкото споразумение.  2. Политика на сближаване за всички региони и по-индивидуализиран подход към регионалното развитие:  Инвестиции във всички региони: Регионите, които все още изостават по отношение на растежа или доходите — те се намират предимно в Южна и Източна Европа — ще продължат да получават значителна помощ от ЕС. Чрез политиката на сближаване ще продължи да се инвестира във всички региони, тъй като много от тях в цяла Европа, включително и в по-богати страни членки, изпитват трудности при извършването на индустриален преход, борбата с безработицата и отстояването на позициите си в глобализираната икономика;  По-индивидуализиран подход: В рамките на политиката на сближаване се запазват трите категории региони: по-слабо развити региони, региони в преход и по-силно развити региони. За да се намалят неравенствата и да се помогне на регионите с ниски доходи и слаб растеж да наваксат изоставането си, БВП на глава от населението остава водещият критерий при разпределянето на средствата. Въвеждат се и нови критерии, за да се отчетат по-добре реалностите по места — младежка безработица, ниско равнище на образование, изменение на климата и приемане и интегриране на мигранти.  На местно равнище: Политиката на сближаване за 2021—2027 г. е израз на една Европа, която дава възможности, като подкрепя местните стратегии за развитие. Местните, градските и териториалните органи ще участват по-активно в управлението на средствата от ЕС, а повишените равнища на съфинансиране ще засилят усещането за съпричастност на регионите и градовете към финансираните от ЕС проекти.  3. По-малко, по-ясни, по-кратки правила и по-гъвкава рамка:  Опростяване на достъпа до финансиране: Комисията предлага в следващия дългосрочен бюджет на ЕС правилата да бъдат опростени, за да има по-малко административни формалности и по-облекчени процедури за контрол на предприятията и предприемачите, които се възползват от финансиране от ЕС;  Единна нормативна уредба: За седемте фонда на ЕС, управлявани в партньорство със страните членки (съгласно принципа за „споделено управление“), вече важи единна нормативна уредба — очаква се това да облекчи дейността на мениджърите на програми по фондовете на ЕС. Това ще улесни и полезното взаимодействие — например между фондовете по политиката на сближаване и фонд „Убежище, миграция и интеграция“ — при разработването на местни стратегии за интеграция на мигрантите. Рамката също така създава условия за по-ефективни връзки с други фондове от инструментариума на бюджета на ЕС; например страните членки могат да решат да прехвърлят част от ресурсите си по политиката на сближаване във фонда InvestEU.  Адаптиране към нуждите: Освен това в новата рамка стабилността, необходима за дългосрочно планиране на инвестициите, е съчетана с точно необходимото равнище на гъвкавост, за да се реагира ефективно на непредвидени събития. Чрез междинен преглед ще се определи дали са необходими промени в програмите за последните две години от периода на финансиране, като ще бъдат възможни малки трансфери на ресурси в рамките на програмите по фондовете на ЕС.  4. По-силна връзка с европейския семестър, за да се подобри инвестиционната среда в Европа: Комисията предлага засилване на връзката между политиката на сближаване и европейския семестър, за да се създаде благоприятна за растежа и предприятията среда в Европа, така че да може да се реализира пълният потенциал на инвестициите на равнище ЕС и на международно равнище. Тази по-силна подкрепа на политиката на сближаване за структурните реформи ще гарантира пълно взаимно допълване и координация с новата, подобрена Програма за подкрепа на структурните реформи.  Следващи стъпки  В условията на безпрецедентна прозрачност на 2 май Европейската комисия представи за пръв път своето предложение за нов дългосрочен бюджет на ЕС в текущи и постоянни цени за 2018 г. Днес Комисията също така публикува разпределението по държави на средствата по политиката на сближаване както в текущи, така и в постоянни цени за 2018 г. (вж. приложението).  Бързото постигане на споразумение за дългосрочния бюджет на ЕС и неговите секторни предложения е много важно, за да се гарантира възможно най-бързото постигане на резултати по места чрез фондовете на ЕС.  Закъснения, подобни на тези в началото на текущия бюджетен период 2014—2020 г., биха означавали, че 100 000 финансирани от ЕС проекта няма да могат да започнат навреме; много училища, които се нуждаят от ремонт, ще трябва да чакат; медицинско оборудване ще бъде доставено със закъснение в болници или пък малки предприятия ще трябва да планират инвестициите си в условия на несигурност.  Постигането на споразумение през 2019 г. относно следващия дългосрочен бюджет ще осигури плавен преход между настоящия (2014—2020 г.) и новия дългосрочен бюджет, а също така ще гарантира предвидимост и непрекъснатост на финансирането, което е от полза на всички.   ", "date": "2018.05.29", "title": "Европейската комисия предлага повече средства за България по политиката на сближаване "}
{"url": "http://epicenter.bg/article/Boyan-Chukov--Putin-i-Tramp-igrayat--quot-na-kas-pas-quot--tuk-e-shansat-da-se-vpishem-pravilno-v-golyamata-igra/155521/2/0", "text": "\"Поради това, че България е делегирала своя суверенитет на НАТО (САЩ) и на ЕС, то е забавно да се слушат коментари за това как София провежда своя предварително планирана собствена външна политика. Посещението на Борисов в Москва ще подскаже какъв „марж“ е отпуснат от „началниците“.\" Това написа във Фейсбук експертът по национална сигурност Боян Чуков.  \"Присъствието на определени министри в делегацията на Борисов подсказва какви евентуални договори са одобрени от МС и са съгласувани с руската страна за подпис. Очевидно е, че акцентът ще е енергийният сектор. Ексцентричните на пръв поглед ходове на Тръмп оставят място за по-самостоятелни действия на ЕС. Колкото и парадоксално да звучи, Тръмп и Путин играят на „къси пасове“. Тук е нашият шанс да се впишем правилно в голямата игра. И да защитим своите национални интереси. Да се опитаме да отиграем поне малко от това, което загубихме по един непростим начин. До момента не се случило нищо конкретно, за което да хвърляме шапки до тавана\", смята специалистът.  \"Свидетели сме на политизирани и пристрастни коментари, които отразяват вътрешнополитическите боричкания. И на много розови сънища. На практика след посещението и постигнатите евентуално резултати на Борисов в Москва ще има възможност да се направи трезва преценка на случилото се\", смята Чуков.  \"Много наивно е да се счита, че с две пътувания до Русия ще успеем да преобърнем негативната тенденция в двустранните отношения с Руската федерация. Необходими са конкретни дела и кадрови промени в държавната власт. Без последното отново ще се окажем в позицията на балкански хитреци\", обобщава експертът.  ", "date": "2018.05.29", "title": "Боян Чуков: Путин и Тръмп играят \"на къс пас\", тук е шансът да се впишем правилно в голямата игра"}
{"url": "http://epicenter.bg/article/Ninova-kam-predstavitelite-na-kulturnite-sredi--pomognete-zaedno-da-sahranim-balgashtinata/155523/2/0", "text": "„Благодаря, че се отзовахте на поканата ни по повод 24-ти май, празникът на българската писменост и култура, на който ден отдаваме почит на братята Кирил и Методий за просветителското им дело, но изразяваме и уважение към вас за това, че сте продължители на просвещението. Да се посветиш на духовността,науката и културата е в най-висша степен родолюбива мисия.\" Това заяви лидерът на БСП Корнелия Нинова на годишната среща с представителите на културата по повод 24 май, организирана от левицата.  \"За България и опазване на българщината ми е думата днес. Може би най-голяма почит ще отдадем на братята, ако запазим чистотата на езика си, силата на книгата и свободата на словото, каза Корнелия Нинова. - Знаем, че сте разочаровани от отношението към вас в последните години, но разочарованието от политиците не бива да намалява любовта към отечеството, призова председателят на БСП. Тя отбеляза, че трябва да продължи борбата за процент българска музика, български филми и култура да присъстват в радиата и телевизиите.   „Нещо, което ние започнахме и за което имаме нужда от вашата подкрепа, да го продължим. Нека заедно да продължим работата по въвеждане на културния чек. Една инициатива, която подехме и която осигурява на младите хора достъп до българска култура\", подчерта тя. Нинова се обяви срещу подмяната на българщината, срещу изваждането на великите имена от българските учебници. Председателят на БСП благодари и на тези, които са застанали срещу Истанбулската конвенция.   \"Благодаря ви, защото това също е усилие за запазване на нравственост, на семейни и християнски ценности. Тази битка не е приключила, тя тепърва предстои. Нека заедно браним тези ценности, както го правихме досега\", каза също Корнелия Нинова.", "date": "2018.05.29", "title": "Нинова към представителите на културните среди: Помогнете заедно да съхраним бългащината!"}
