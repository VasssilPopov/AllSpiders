{"url": "http://epicenter.bg/article/Borisov-sled-sreshtata-s-Tramp--Dalech-sam-ot-misalta-da-se-konkuriram-s-kogoto-i-da-bilo-/164252/2/0", "text": "\" Това заяви премиерът Бойко Борисов след срещата на високо равнище \"Глобален призив за действие за справяне със световния проблем с наркотиците\". Срещата е организирана от президента на САЩ Доналд Тръмп, на която България е съдомакин. \"Не случайно сме съпредседатели.  , каза още премиерът.   Не само за президента Тръмп, но и за генералния секретар на ООН този форум е важен, коментира пред журналисти в Ню Йорк премиерът Бойко Борисов след проведената среща в ООН за борбата с наркотиците.      Но за медицински цели и сега е разрешено да се използват т. нар. леки наркотици. У нас всичко е добре прецезирано.  , увери Борисов.   , заяви Борисов.   \"Казахме си, че има какво да направим и в следващите два месеца ни чака много работа. Трябва да преодолеем опасностите във военната сфера\", поясни още министър-председателят.    \"Аз не знам каква новина се очаква да се случи тук.  , коментира Борисов присъствието си в Ню Йорк.   \"Трюдо ми благодари, че няма никакви проблеми с българите, които пътуват в Канада, с желание би дошъл в България, да стесним контактите\", каза Борисов за срещата си с премиера на Канада Джъстин Трюдо   Припомняме, че премиерът Бойко Борисов се ръкува с американския президент Доналд Тръмп след края на срещата „Глобален призив за действие за справяне със световния проблем с наркотиците”. Премиерът е начело на българската делегация, която участва в 73-тата сесия на ООН. \r\n \r\n \r\n \r\n \r\n След края на дискусията, в която взеха участие президентът на САЩ и генералният секретар на ООН, Борисов поздрави Тръмп и двамата си стиснаха ръцете. Кадри от заседанието бяха излъчвани онлайн от ООН и Белия дом. Малко по-късно снимката от ръкостискането се появи в профила на ръковотеля на правителствената пресслужба Севделина Арнаудова. България е част от 31-те държави съ-организатори, които участват във форума за глобална борба срещу наркотиците.    ", "date": "2018.09.24", "title": "Борисов след срещата с Тръмп: Далеч съм от мисълта да се конкурирам с когото и да било!"}
{"url": "http://epicenter.bg/article/Boyko-Borisov-e-na-poseshtenie-v-SASht/164211/2/0", "text": "Премиерът Бойко Борисов ще участва днес в Срещата на високо равнище \"Глобален призив за действие за справяне с проблема с наркотиците\", организирана по инициатива на президента на САЩ Доналд Тръмп.  България е съдомакин на събитието, което ще се проведе в Ню Йорк, където министър-председателят е на едноседмично посещение във връзка със 73-ата сесия на Общото събрание на ООН, съобщи пресслужбата на кабинета.   Става дума за т.нар. Глобален призив за действие за световния проблем с наркотиците - инициатива на президента на САЩ Доналд Тръмп. В понеделник вечерта е организирана среща и вечеря с представители на страните, подписали предложения им от Белия дом документ. Досега призивът е подкрепен от 124 държави и се очаква да ги последват още.   Изданието The Intercept   преди дни документ, за който твърди, че представлява въпросният \"Призив за действие\", разпратен до заинтересуваните страни.    Освен това се говори за \"новите опасни синтетични наркотици\" и се призовава    В рамките на визитата си премиерът ще изнесе реч от трибуната на ООН, свързана с основната тема на общия дебат, която тази година е \"ООН за всички хора: Глобално лидерство и споделени отговорности за мирни, равнопоставени и устойчиви общества\".   Освен това българският министър-председател ще участва в среща \"на върха\" за мира \"Нелсън Мандела\". Целта на форума е международната общност да препотвърди ангажимента си към глобалния мир, предотвратяването на конфликти и защитата на правата на човека.   По време на посещението си Борисов ще проведе и редица двустранни срещи с държавни и правителствени ръководители на държави членки на ООН, както и с представители на неправителствени организации.   В делегацията, водена от министър-председателя е вицепремиерът и министър на външните работи Екатерина Захариева.", "date": "2018.09.24", "title": "Борисов се среща с Тръмп днес"}
{"url": "http://epicenter.bg/article/-AFIS--Pri-izbori-sega-GERB-poluchava-21-3--BSP-19-6--DPS-7---Ataka-2-5---grafiki-/164220/2/0", "text": "Краят на българското председателство и нетипично горещото политическо лято не останаха без последствия. Оценките и самооценките на българските граждани за заобикалящата ги действителност са се влошили в сравнение с предходните месеци.    което се съчетава с един пункт нарастване на дела на онези, които смятат, че живеят по-зле. Спада и оптимизмът за бъдещето, без да се променят оценките за живота през миналата година.   Това показва национално представително проучване на Агенция „АФИС“, проведено от 14-19 септември сред 1010 пълнолетни българи.   Като основна причина за всичко това, наред с нестихващите скандали и разправии във властта, се откроява нарастващото масово безпокойство за развитието на икономиката, независимо от оптимистичните статистически оценки и прогнози.   В общия ранг на посочваните важни въпроси за България интервюираните са посочвали „Доходите и пенсиите“ (23,9%), „Развитието на икономика“ (13,8%), „Безработицата“ (10,7%) и „Финансовата стабилност“ (10,2%), съответно на първо, второ, четвърто и пето място в общата класация. Между тези проблеми в челото се нарежда единствено въпросът за здравеопазването, което заема третото място с 11,5 на сто. В сравнение с месец Юли цитираните стойности са били общо с 4 пункта по-ниски.   Не по-различна е класацията на проблемите, които хората обозначават като лични.   със стойности от 15,2; 13,2; 11,0 и 10,8 на сто. Тук проблемите на здравето/здравеопазването са на второ място с 14,9 на сто.   Всичко това, заедно с повишаващите се цени на стоките от първа необходимост, както и очакванията за по-високи сметки за ток, парно, вода и други влияе на тенденцията към ръст на обществените тревоги и съвсем логично дава отражение върху отношението към управлението на държавата и върху оценката за политическата обстановка като цяло. От средата на месец     През Септември тревожните оценки леко се успокояват (спад с около 3 пункта), но нараства делът на онези, които преценяват политическата обстановка като неопределена – от 25,2% през Юли на 30,4% през Септември.   Ситуацията влияе пряко и на доверието в основните институции на властта. За първи път се случват две неща: първо, местната власт е с негативен рейтинг (доверието е по-ниско от недоверието) и, второ, недоверието в парламента е по-високо, отколкото в съда и прокуратурата, които обичайно заемаха последните две места в общото подреждане.    Логично следствие от това е увеличеният ръст на дела на избирателите, които все повече насочват погледа си към варианта „предсрочни избори“ като някаква възможност за промяна. За последните три месеца този дял бележи ръст от 10 пункта и през Септември достига ниво от 40 на сто.    Може би и заради това, че въпреки шумния спектакъл около трите оставки, небяха сменени министрите, които хората биха освободили от постовете им, ако зависеше от тях, а именно: Валери Симеонов (46,0%), Цецка Цачева (44,2%) и Румен Порожанов (36,8%). Допълнителен щрих към общата картина внасят и отговорите на въпроса „Нараства или намалява нивото на корупция? Според 53,5% от хората това ниво нараства, а според други 31,4% – остава на същото ниво. Едва 10,1% са на мнение, че корупцията в страната намалява, което не се споделя дори от половината от привържениците на партиите от управляващата коалиция.   Води ли всичко това до размествания в електоралната картина. Категоричен отговор не може да се даде, а по-точно отговорът е и не, и да. Не, защото няма промяна в реда, по който се подреждат основните политически сили,    , които поотделно не получават подкрепа на повече от 1% от избирателите.   Най-изразен е спадът в подкрепата за основната управляваща партия ГЕРБ, което е довело до изравняване на нейната позиция с тази на основния й конкурент – БСП. Дистанцията между първите две политически сили вече е в неразличими от статистическа гледна точка стойности, а очаквания за позитивни новини по линия на правителството няма.   От друга страна,  . Означава ли това обаче, че избирателят за пореден път се оглежда и търси активно нови политически проекти? И тук отговорът е и да, и не.    а настоящите парламентарно представени партии не могат да уплътнят такъв висок процент. А не, защото нито една от извънпарламентарните партии, включително и онези, които не съществуват, и към този момент са единствено продукт на слухове и догадки, не могат да разчитат на самостоятелен успех. За да се прогнозира евентуален успех на нови и още несъществуващи политически проекти, в отговор на отворен въпрос, те би трябвало да получават стойности най-малко от 2-3 на сто, а такива засега няма.   За сравнение ще отбележим, че преди появата на НДСВ в началото на 2001 г. хипотетичната „Партия на царя“ получаваше стойности от порядъка на 6-8%, а още несъществуващата формално в началото на 2007 г. „Партия на Бойко“ – 3-4%.   Прави впечатление, че свободно разпознаваемите партии са едва четири – ГЕРБ, БСП, ДПС и Атака. Интересен факт е, че Атака е една от трите партии в състава на „Обединени патриоти“, но е по-разпознаваема не само от другите две партии, но и от коалицията като цяло.       Очакването на предсрочни избори за Народно събрание обаче е хипотетично и затова отговорите на такъв въпрос може да се смятат за условни. Не такъв е случаят с предстоящите избори за Европейски парламент, които са насрочени за края на месец май следващата година, тоест след осем месеца. Как би изглеждало разпределението на силите, ако тези избори са в по-непосредствена близост – дали по същия или по друг начин?", "date": "2018.09.24", "title": "„АФИС“: При избори сега ГЕРБ получава 21,3%, БСП-20,9%, ДПС-7,4%, ОП - 5,5% (графики)"}
{"url": "http://epicenter.bg/article/Zam-shefat-na-agentsiya--Mitnitsi--obarkan--Nyama-dokazatelstva--che-ot-krana-v-Tserkovski-e-izlizal-alkoh/164229/2/0", "text": "Няма безспорни доказателства, че от крана, който митническите служители откриха във фабриката за спиртни напитки в село Церковски, е излизал алкохол за пазара. Това каза в „Тази сутрин“ по бТВ заместник-директорът на Агенция „Митници“ Юлиан Мирков. Той призна, че е объркан и не отговори ясно на въпроса на водещия Антон Хекимян дали на чертежа, който технолозите от фабриката са дали преди заводът да бъде лицензиран, е отбелязан кранът, от който се твърди, че се източва спирт, за да не се плаща акциз. „Аз съм малко объркан от обясненията, които дават служителите на фабриката, тъй като данъчният склад е лицензиран достатъчно дълго време преди тази проверка. Не мога да кажа точно годината, от която има лиценз, но това е един от първите данъчни складове, които сме лицензирали“, сподели Мирков. „Това, което се вижда да изтича от нашия клип, е спирт. Не съм технолог и не мога да коментирам дали е вентил, който предпазва системата да не се взриви, но слушам внимателно какво казват служителите. Те твърдят, че кранът е поставен за хидравлични изпробвания на системата дали би удържала на налягането“, заяви заместник-директорът. „Защо искахте 60 дни да бъдат затворени заводите? Хората протестираха, за да не се съсипе реколтата“, попита водещият. „На „Винпром“ е дадена възможност да приема и съхранява правилно гроздовата реколта. Казахме, че не искаме да бъде извеждана готова продукция от данъчните складове“, твърди от своя страна заместник-директорът на Агенция „Митници“, но това изглежда не е точно така, защото тонове грозде така и не бяха допуснати в складовете през уикенда.", "date": "2018.09.24", "title": "Зам.-шефът на „Митници“ объркан: Няма доказателства, че от крана в Церковски е излизал алкохол"}
{"url": "http://epicenter.bg/article/Pavlova-otkri-27-ata-godishna-sreshta-na-oditorite-po-Evropeyskite-strukturni-i-investitsionni-fondove/164232/2/0", "text": "  В обръщението си към представителите на националните одитни органи, на Европейската сметна палата и Европейската комисия министър Павлова посочи, че темата за политиката на сближаване, включваща фокуса „Бъдещето на Европа и младите хора“, беше един от основните приоритети на Българското председателство на Съвета на ЕС през първите шест месеца на тази година.   „Днес тя продължава да бъде водеща тема в различни формати, най-вече в контекста на дебатите за следващата Многогодишна финансова рамка и респективно за кохезионната политика, възлизаща на 1/3 от бюджета на ЕС“, каза министър Павлова. Тя заяви, че емблематичната за Българското председателство зала 3 днес събира изключително високо ниво професионалисти, които са от ключово значение и гарант за успешното реализиране, както и за правилното усвояване на фондовете, а само така те могат да бъдат добре инвестирани. Приветствие към делегатите поднесе също г-жа Илиана Иванова, член на Европейската сметна палата, а ключови аспекти на предложенията на ЕК за модернизирана, гъвкава и радикално опростена кохезионна политика за периода 2021-2027 г. представи г-н Марк  Льометр, генерален директор на ГД „Регионална и селищна политика“ на ЕК.   „Именно в зала 3 в началото на месец юни т. г. с г-жа Иванова, с г-н Льометр, с еврокомисаря по бюджет и човешки ресурси Гюнтер Йотингер, с представители на държавите членки, на различни институции и органи, проведохме първия голям дебат на високо ниво по законодателните предложения на ЕК след публикуването им за кохезионната политика след 2020 г. Презентациите и мненията, които чухме, бяха много интересни от гледна точка на това каква да бъде кохезионната политика занапред, така че да остане инструмент за инвестиции в растеж и заетост, и за преодоляване на разликите между регионите и между държавите членки“, посочи в изявлението си министър Павлова.   „За нас бе много важно, че кохезионната политика остава с равен достъп за всички региони. От друга страна, въпреки фокуса върху по-слабо развитите региони, от гледна точка на финансовото разпределение, все още са налице много сериозни диспропорции относно интензитета на помощта между отделните страни. Тази тема също е важно да бъде взета под внимание“, заяви министър Павлова.   Тя очерта, че се наблюдава също желанието да правим заедно все повече нови политики – по отношение на сигурността, на външната политика в подкрепа на темата сигурност, дигиталната трансформация, климатичните промени, тъй като трябва да бъдем адекватни на новия глобален, конкуриращ се свят. „А гъвкавостта, която търсим, между традиционните политики, каквато е кохезионната, и новите, наложени от предизвикателствата на времето, трудно би била подсигурена, продължавайки да разпределяме малко над 1% от общия европейски национален доход“, каза още министър Павлова пред 27-ата годишна среща на одиторите по ЕСИФ.   В изказването си тя се спря на опасенията по две теми във връзка с финансовите измерения на прилагането на кохезионната политика.  Първата се отнася до предложеното от ЕК значително намаление на нивата на предварителното (авансово) финансиране, а втората касае правилото за автоматично освобождаване от бюджетен ангажимент.   Пред аудиторията в зала 3 министърът приветства присъствието на толкова много одитори, тъй като синхронът на одиторския контрол е изключително важен. Тя подчерта колко важно е одитните доклади да съдържат конкретни препоръки, а не общи, така те са много по-ценни и по-лесно се разрешават набелязаните проблеми.   „Често казваме, че одиторите са „необходимото лекарство“. Да, така е, защото отдавна те не ни вредят, а само ни помагат и затова постигаме желаните резултати по-лесно“, каза министър Павлова. В заключение тя благодари на Българския одитен орган по ЕСИФ – Изпълнителната агенция „Одит на средствата от ЕС“ за професионализма, с който работи, и пожела успех на форума.", "date": "2018.09.24", "title": "Павлова откри 27-ата годишна среща на одиторите по Европейските структурни и инвестиционни фондове"}
{"url": "http://epicenter.bg/article/Ekaterina-Zaharieva-s-dvustranni-sreshti-v-ramkite-na-Sesiyata-na-OS-na-OON/164233/2/0", "text": "Вицепремиерът и министър на външните работи Екатерина Захариева завърши работното си посещение в Канада и пристигна на летище “ЛаГуардия” в Ню Йорк, САЩ, където ще се включи в състава на водената от премиера Бойко Борисов българска делегация за 73-ата редовна сесия на Общото събрание на Организацията на Обединените нации (ОС на ООН), съобщиха от пресофиса й.   Захариева ще проведе редица двустранни и многостранни срещи със свои колеги външни министри от целия свят. В програмата й е включено участие в неформална среща на външните министри на страните-членки на ЕС, както и вечеря на министрите на външните работи от трансатлантическата общност.   На 26 септември първите дипломати на България, Гърция, Хърватия и Румъния ще се съберат за разговори в четиристранен формат. Същия ден вицепремиерът Захариева ще участва в Среща на високо ниво по Сирия, организирана от ЕС, както и в работен обяд на министрите на външните работи на държавите-членки на Централноевропейската инициатива (ЦЕИ). На 27 септември Екатерина Захариева ще се срещне с Торборн Ягланд, Генерален секретар на Съвета на Европа. Тя ще разговаря и с Насър Камел, Генерален секретар на Съюза за Средиземноморието.", "date": "2018.09.24", "title": "Екатерина Захариева с двустранни срещи в рамките на 73-та сесия на ОС на ООН"}
{"url": "http://epicenter.bg/article/Tsvetanov-se-sreshtna-s-predsedatelya-na-Evropeyskata-narodna-partiya-Zhozef-Dol/164235/2/0", "text": "Председателят на Парламентарната група на ГЕРБ и зам.-председател на партията Цветан Цветанов се срещна днес в Брюксел с председателя на Европейската народна партия (ЕНП) Жозеф Дол, информираха от пресцентъра на ГЕРБ.   По време на разговора Цветанов информира председателя на ЕНП за политическата ситуация в страната, като двамата се обединиха около мнението, че българското правителство, начело с премиера Бойко Борисов, е стабилно и България е постигнала едно изключително успешно председателство на Съвета на ЕС. Жозеф Дол също така приветства икономическите показатели на страната и заяви пълната си подкрепа за членството на България в Шенген по въздух.   Дол и Цветанов обсъдиха и предстоящите европейски избори през май 2019 г. и конгреса на ЕНП във Финландия през ноември тази година.   „Предстоящият конгрес на ЕНП ще бъде една възможност за препотвърждаване на приоритетите на Европейската народна партия в защита на нашите общи европейски ценности“, заяви Цветанов.", "date": "2018.09.24", "title": "Цветанов се срещна с председателя на Европейската народна партия Жозеф Дол"}
{"url": "http://epicenter.bg/article/Mladezhi-ot-Mineralni-bani-shte-stavat-menidzhari-po-kulturen-turizam/164236/2/0", "text": "Младежи от Минерални бани ще стават мениджъри по културен туризъм Младежи от Националния курорт Минерални бани проявиха огромен интерес към магистърската програма на Варненския Свободен университет за обучение на мениджъри по културен  туризъм.   Програмата беше представена от доц. д-р Иван Калагларски. На срещата присъстваха ученици и завършили бакалаври, представители на администрацията, жители и гости на Минерални бани.   „През миналата 2017 г. над 640 милиона хора са пътували като туристи. Тяхно основно предпочитание са културните забележителности в света и най-вече в Европа. Но близката до нас Хърватия е посетена от 360 хил. туристи от Южна Корея, а в България са дошли под 10 хил. техни сънародници. Явно става въпрос за по-добър комуникационен мениджмънт, при положение че природените и историческите дадености в двете държави са почти еднакви, подчерта“ доц. Д-р Калагларски.   Обучението по програмата е в три семестъра за 12 календарни месеца. Студентите имат възможност да участват в европейски програми и да кандидатстват за стипендии. Завършилите придобиват образователно-квалификационна степен „магистър“ с професионална квалификация „магистър по управление на културния туризъм“.   Ръководители на магистърската програма са проф. Николай Овчаров и доц.д-р Георги Калагларски. В преподавателския състав участват доц.Румен Драганов, проф.Милко Петров, проф.Здравко Райков, проф.Христо Кафтанджиев и други изявени преподаватели и експерти от практиката.", "date": "2018.09.24", "title": "Младежи от Минерални бани ще стават мениджъри по културен туризъм"}
{"url": "http://epicenter.bg/article/Zhena-tvardi--che-e-bila-brutalno-prebita-ot-politsay-v-Sandanski--video-/164214/3/0", "text": "Жена от Сандански твърди, че е била брутално пребита на улицата от полицай. Разказва, че служителят на реда й нанесъл побой заради спор между децата на двете семейства, предаде Нова тв.   Според съпругата на полицая обаче това не е вярно. Нещо повече – тя твърди, че оплакалата се от нападение жена е пребила техния син. И двете страни са подали жалби в полицията и прокуратурата.   Фамилиите живеят в един блок в Сандански. Майката на едното от децата – фитнес инструкторката Емилия Христова твърди, че нейният син Злати е бил брутално пребит от детето на служител на МВР. Когато решила да пусне жалба, била нападната от самия полицай – Георги Атанасчиков.   „Започна да ми удря главата многократно в едно дърво. Все още имам отоци по врата. Удари ме с юмрук в лицето, започна да ме обижда, заплаши ме с убийство”, разказа Емилия.   Жената подава жалби, търси подкрепа и в социалните мрежи. Междувременно детето й е силно разстроено и отказва да ходи на училище.   Според семейство Атанасчикови обаче скандалът започнала самата Емилия. Намесила се в дребен спор между децата и нанесла ритници върху техния син Васил. Ралица Атанасчикова е категорична, че съпругът й Васил не е докосвал Емилия, защото е достоен мъж и служител на реда с чувство за чест и справедливост. Потърсил я само, за да я пита защо е ритала сина му. А когато я срещнал се сблъскал с арогантното й отношение.   Кой кого е ударил, пребил или изритал, ще трябва да установяват разследващите.", "date": "2018.09.24", "title": "Жена твърди, че е била брутално пребита от полицай в Сандански (видео)"}
{"url": "http://epicenter.bg/article/93--ot-katastrofite-u-nas-sa-rezultat-na-choveshka-greshka/164217/3/0", "text": "Разликата между 50 км/ч и 60 км/ч е малка, но пешеходците и велосипедистите имат по-големи шансове да оцелеят при сблъсък с автомобил. Шофьорът има повече време за реакция при шофиране с по-ниска скорост, по-широки хоризонти, по-кратък спирачен път, а всичко това води и по-малко инциденти с фатален край. Когато тази разлика в скоростта стане по-голяма, всичко се променя към по-лошо.   При шофиране с по-висока скорост се променя и зрителното поле на човек. Факт, който не се дискутира често и хората малко знаят за него.   Зрително поле е частта от пространството, която неподвижното око обхваща при дадена фиксация. Външните точки на тази част от пространството представляват границите на зрителното поле.   Нормално това пространство е около 180 градуса встрани и около 60 градуса надолу и нагоре.   Научно доказано е, че колкото по-бързо караш, толкова повече се стеснява зрителният диапазон на шофьора. Очите ни възприемат със скоростта на пешеходец - прието е, че той изминава по 4-5 км/ч и при такъв ход той вижда в диапазон от 180 градуса. Обхвата на окото рязко се променя, когато човек се качи зад волана на колата.   При увеличаване на скоростта периферното зрение намалява. Различни изследвания доказват, че при движение с 40 км/ч зрителният диапазон на шофьора е 100 градуса. А при 130 км/ч вече спада до 30 градуса.   Зрителното поле на хората се променя и с напредването на възрастта, напомнят от Съюза на българските автомобилисти (СБА). Размерът на видимата област намалява с около 1 до 3 градуса на десетилетие през живота. Така, когато човек наближи 70-80 години, може да има периферна загуба на зрителното поле от 20 до 30 градуса при нормална фиксация.   Редица анализи показват, че у нас 93% от катастрофите стават заради човешка грешка. Над 50% от смъртните случаи са в следствие на превишена и несъобразена скорост. Скоростта по време на удара винаги определя тежестта на последствията. Известно е, че 1% намаление на средната скорост, води до намаление на убитите с 3%. „Стандарт“", "date": "2018.09.24", "title": "93% от катастрофите у нас са резултат на човешка грешка"}
{"url": "http://epicenter.bg/article/Ivo-Hristov--Nuzhno-e-uvazhenie-kam-padnalite-za-idei/164230/11/0", "text": "Началникът на кабинета на президента Румен Радев излезе снощи със свой  пост по случай годишнината на обявяването на Септемврийското въстание.   Иво Христов Фейсбук   Напоследък в Европа се говори за надигащ се фашизъм. У нас го правят същите интелектуални кръгове, които години наред отричаха в България да е имало такъв. Те кълнат Орбан, AFD, но премълчават 23 септември 1923г. На днешната дата избухва първото в света антифашистко въстание. През юни същата година превратаджиите отрязват ушите, скалпа, а сетне и главата на министър-председателя Стамболийски. Десницата се разправя с оранжевата гвардия на земеделците. Комунистите въстават срещу фашисткия преврат чак през септември 1923г. и са смазани. Ще бъдат преследвани в следващите 21 години. Певецът на въстанието, експресионистът и симпатизант на левицата Гео Милев е удушен с тел, а тялото разпознато по стъкленото око, открито в масов гроб в Илиенци през 50-те.   През 1944г. комунистите побеждават, но терорът продължава. Палачи и жертви разменят местата си.    И отново на днешната дата, през 1947г. е обесен Никола Петков, земеделски водач и лидер на демократичната опозиция. Нито аритметиката на жертвите, нито патосът ще изравнят сметката в нескончаемото българско братоубийство (физическо и морално), ако го разглеждаме през призмата на идеологиите.   Нужно е уважение към падналите за идеи, към своята и чуждата болка и памет за общото минало. Твърде сложно, за да бъде манихейски прочетено.", "date": "2018.09.24", "title": "Иво Христов: Нужно е уважение към падналите за идеи и памет за общото минало"}
{"url": "http://epicenter.bg/article/Shte-postavi-li-Tramp--Amerika-na-parvo-myasto--pred-OON-/164231/11/33", "text": "Патрулни лодки се движат нагоре и надолу по Ийст ривър. Камионът за кафе и понички на нюйоркската полиция скоро ще бъде паркиран на 42-ра улица. Нюйоркският квартал, известен като \"Залива на костенурките\", бавно се отделя от останалата част на Манхатън с временна граница от бетонни заграждения, метални парапети и малка армия от полицейски служители. Ежегодният карнавал на световната дипломация скоро ще започне. Общото събрание на Обединените нации. Или ОСОН, както е известно в организацията, пристрастена към използването на акроними. Или хаштаг ОСОН – ако предпочитате да използвате йероглифите на социалните медии. Това не е дипломация чрез „Туитър”, а истинското нещо лице в лице. Близо 84 държавни глави и 44 правителствени ръководители идват в Ню Йорк, демонстрирайки за пореден път уникалната притегателна сила на тази световна институция. Неизбежно обаче, седмицата е доминирана от завръщането на бившия магнат на недвижимата собственост в Ню Йорк, който си изгради име на Пето авеню и чиито преди президентски отношения с ООН бяха съсредоточени върху наддаването за договора за милиарди долари за реновация на централата на организацията. Доналд Тръмп ще говори за втори път пред Общото събрание на ООН, а тази година той няма да застане само пред трибуната, стояща пред зелените мраморни плочки, които някога определи като \"евтини\" - но ще застане и на известната маса във формата на подкова на Съвета за сигурност. САЩ този месец заема ротационното председателство на този орган и в сряда Доналд Тръмп ще председателства заседание. Първоначално администрацията на Тръмп искаше сесията да се съсредоточи единствено върху Иран. Това, обаче, носи риск от осветяване на американската изолация в Съвета за сигурност по иранската ядрена програма. Така че дневният ред бе разширен, за да се обсъди по-общата тема за \"разпространение на оръжия за масово унищожение\", вероятно, за да избегне други страни, като Великобритания и Франция, да критикуват открито оттеглянето на администрацията на Тръмп от сделка, която съветът гласува единодушно през 2015 да приеме. Може би тази бележка е била изхвърлена от бюрото на президента. Или ако не – то той я е пренебрегнал. \"Аз ще председателствам заседанието на Съвета за сигурност на ООН за Иран следващата седмица!\", написа Тръмп в „Туитър” в петък. Обикновено откритите срещи в Съвета за сигурност се стенографират. Очаква се председателят на съвета да се придържа към някакво формално „присъствие”. Така че ще бъде интригуващо да се види до колко ще спази нормите на поведение „президентът на свободния свят”. Разбира се, залата има уникално излъчване и вероятно е най-близкото нещо в международната дипломация до корпоративната зала. С други думи, точно това е сцената, за която той копнее. И все пак той уважава повече нормите и протокола на места с историческо значение, както видяхме от посещението му във Ватикана и двореца Уиндзор. Но кой знае? В обръщението си към Общото събрание е трудно да си представим, че г-н Тръмп ще използва по-смирен език, отколкото пламенната реч от миналата година. При своя дебют в ООН, той заплаши да изтрие една държава-членка, Северна Корея, от картата. В онова, което звучеше като част от предаване на живо в „Туитър”, той подиграваше и Ким Чен-ун като \"Човекът ракета\". По това време войната на Корейския полуостров изглеждаше наистина като реална възможност. 12 месеца по-късно отношенията между Вашингтон и Пхенян се затоплиха драстично след срещата на върха в Сингапур между г-н Тръмп и неговия севернокорейски колега. Вместо това неговата яростна реторика може да се окаже насочена към Техеран. Той обаче ще говори пред мултинационална аудитория, която е доста по-скептично настроена спрямо миналата година. Решението на администрацията на Тръмп да премести американското посолство в Израел от Тел Авив в Йерусалим предизвика критики от страна на държавите-членки в ООН. Има силна подкрепа към иранската ядрена сделка. Оттеглянето му от Парижкото споразумение за климата все още е оста болезнена тема. Търговската война с Китай се засилва и той все още води спорове с ЕС и Канада. Тръмп изиска от съюзниците си в НАТО да споделят тежестта и отговорностите и дори отказа да подпише съвместната декларация в края на срещата на Г-7 в Квебек. За голяма част от публиката в залата „Америка на първо място” означава „изолираната Америка”. Какво ще каже президентът Тръмп за самата Организация на обединените нации и международния ред, основаващ се на правила, предназначени да се спазват? Иронията в \"Залива на костенурките\" е, че най-важната мироопазваща мисия на ООН в момента е съсредоточена в Белия дом. А тази мисия се сблъсква с проблеми още преди да е започнала. Въпреки че Доналд Тръмп се опитва да избягва тирадите в социалните мрежи срещу ООН – въпреки че не пести критиките си срещу НАТО или Световната търговска организация - администрацията му неколкократно е нанасяла удари по организацията, с твърдението, че Америка е изиграла ключова роля за основаването й и осигурява 22 процента от финансирането. Президентската администрация на САЩ се оттегли от базирания в Женева Съвет на ООН по правата на човека, ЮНЕСКО и от Парижкото споразумение за климата. САЩ спряха финансирането на Агенцията за подпомагане на палестинците на ООН, на Фонда на ООН за населението и на някои мироопазващи мисии. САЩ отказаха да подпишат миграционно споразумение, наскоро Тръмп заплаши Международния наказателен съд със санкции и редовно се оплаква от това, което смята за анти-израелско пристрастие в ООН. Очаква се президентът Тръмп да подчертае суверенитета на САЩ по време на речта си и да потвърди, че страната му няма да бъде обвързана с мандатите на ООН. \"Винаги ще бъде волята на американския народ, а не волята на международната общност\", обясни постоянният представител на САЩ в ООН Ники Хейли, преди речта на президента. Това би могло да бъде едно доста предизвикателно първо обръщение за американския президент, проявяващ решителност по време на втора година от мандата да следва собствените си разбирания и националистически инстинкти по въпроси като търговията и Иран. Заради всичко това, страховете, че неговото председателство представлява екзистенциална заплаха за ООН, се оказаха преувеличени. Гръмката риторика на Тръмп никога не е причинявала толкова големи щети, колкото се първоначално се притесняваха мнозина дипломати. Ники Хейли, който е по-скоро интернационалист, смекчи голяма част от потенциалните щети, а дори и голяма част от американците признават, че в някои области глобалното сътрудничество е неизбежно, като се има предвид транснационалният характер на някои проблеми. Това обяснява и първото събитие на г-н Тръмп на тазгодишното заседание на Общото събрание на ООН, на което е домакин – а именно среща, посветена на световната борба срещу наркотиците с участието на повече от 120 държави. Дори националистите се нуждаят от международни партньори, особено по въпроси като разпространението на наркотични вещества – въпрос, който е от особена важност за американските избиратели. Генералният секретар на ООН Антонио Гутериш, бившият португалски премиер, често се разглежда като по-ефективен политик отколкото като дипломат и внимателно избягва публичен конфликт с администрацията на Тръмп. През първата си година начело на организацията изглеждаше така, сякаш бившият лидер на социалистите е приел обет за мълчание, когато ставаше дума за справяне с президента милиардер. Още в самото начало той изгради силни работни взаимоотношения с Ники Хейли, която той смята за силен поддръжник и защитник на международната система. Въпреки това изглежда че г-н Гутериш все по-трудно успява да прикрие истинските си чувства. В скорошно свое интервю за сп. „Атлантик”, той заяви, че едва влиянието на САЩ „в този момент силно е намаляло”, макар и този път да избегна директното посочване с пръст към американския президент. Г-н Тръмп няма да монополизира вниманието на Общото събрание на ООН. Но отсъствието на лидери като Владимир Путин, Си Дзинпин, Нарендра Моди и дори на новия пакистански премиер Имран Хан, рязко вдига неговия ВИП статус. Разбира се появиха се слухове, че Ким Чен-ун може да присъства на срещата в Ню Йорк – едно от малкото неща, които могат да засенчат Тръмп. Но тези слухове са по-скоро в сферата на добрите пожелания за журналистите. Ще бъде ли Тръмп себе си? Или американският президент ще бъде по-почтителен спрямо дипломатическите норми в самото сърце на международната общност? Това са въпроси, на които ще намерим отговор през тази седмица и ако се вярва на Ники Хейли – прякото излъчване на срещата на Съвета за сигурност ще ударят рейтинга в тавана. А това вероятно звучи като музика в ушите на нейния шеф. /БГНЕС ---------------------------------------------- Ник Браянт, кореспондент на Би Би Си.", "date": "2018.09.24", "title": "Ще постави ли Тръмп „Америка на първо място” пред ООН?"}
{"url": "http://epicenter.bg/article/Obesiha-9-mazhe-v-Iran-za-grupovo-iznasilvane/164215/7/0", "text": "Девет души, осъдени на смърт заради групово изнасилване в Иран, бяха екзекутирани чрез обесване, предаде „Асошиейтед прес“.   Мъжете нахлули във вилата на жена в южната провинция Фарс и я изнасилили, уточняват ирански медии. Датата, на която било извършено престъплението, не се съобщава.   Осъдените обжалваха присъдите пред Върховния съд, но той ги потвърди по-рано този месец.   Според вестник \"Арман\" изнасилената жена в даден момент оттеглила жалбата си, но съдебните власти все пак решили да изпълнят смъртното наказание.", "date": "2018.09.24", "title": "Обесиха 9 мъже в Иран за групово изнасилване"}
{"url": "http://epicenter.bg/article/Grigor-Dimitrov-zavoyuva-parvi-trofey-za-2018-g--/164221/8/0", "text": "Най-добрият български тенисист - Григор Димитров, спечели първия си трофей за 2018 г. Хасковлията триумфира в Лейвър къп, където игра за Отбора на Европа.   Представителите на Стария континент изоставаха със 7:8 преди последните два мача, но в тях Роджър Федерер победи Джон Иснър с 2:1 сета (6:7 /5/, 7:6 (6), 10:7), а Александър Зверев надви Кевин Андерсън също с 2:1 сета (6:7 /3/, 7:5, 10:7).   Така европейците, които бяха в състав Григор Димитров, Роджър Федерер, Новак Джокович, Александър Зверев, Давид Гофен и Кайл Едмънд, завоюваха трофея.   Отборът на света беше в състав Кевин Андерсън (ЮАР), Джон Иснър (САЩ), Диего Шварцман (Аржентина), Джак Сок (САЩ), Ник Кириос (Австралия) и Франсис Тиафо (САЩ).   Григор Димитров има заслуга за успеха. Българинът даде летящ старт на своя тим, побеждавайки Франсис Тиафо с 2:0 сета (6:1, 6:4) в първия ден от турнира.", "date": "2018.09.24", "title": "Григор Димитров завоюва първи трофей за 2018 г. "}
{"url": "http://epicenter.bg/article/V-chetvartak-vsichko-shte-stava-ot-vtoriya-pat-ili-chrez-chovek/164210/10/101", "text": "Предстои да преживеем активна и позитивна седмица, в която ще имате възможност да получите желаното, стига да предприемете действия. Това е последната седмица от месеца, в която ще имате възможност да подредите приоритетите си. Мобилизирайте се и действайте!     Основна цифрова характеристика – 1, 2, 4, 6, 8 9: Ден за чувства, работа и застой. Време е да изпитате детайлите и да майсторите неща, които сте си набелязали. Най- вероятно трудно ще организирате деня си, за това вземете решение да правите това, което ви е приятно. Може да се отдадете на пазар за домакинството и да свършите някой домакински неща.   Дневно предназначение: Ден за проява на творчество, изкуство и красота. Нумерологичната карта активира срещи с роднини, действия и обсъждане, свързано с пари, уреждане на сметки, роднински отношения и срещи. Под влиянието на деня се усилват чувствата и желанието за удоволствия.   Часова характеристика: 00.00 – 6.00 ч. – Красиво и щастливо начало на деня. Пробуждат се интуицията и желанието за творчество. 6.00 – 12.00 ч. – Сутринта правете всичко интелигентно и гледайте да довършите започнатото. 12.00 – 18.00 ч. – На обед поставете условията си и поделете всичко с партньора си. 18.00 – 00.00 ч. – Вечерта уредете въпроси, свързани с пари и роднини.   Съдбовно правило: Търпението е най- добрият ми учител! Мото: Радвам се на красотата около себе си! Положително утвърждение: Изобилието съпътства целия ми ден!     Основна цифрова характеристика – 1, 2, 5, 7, 8, 9: Ден, в който краят ще е искан и желан. Основно изискване е да бъдете внимателни и концентрирани в целите си. Дневните акценти са семейството, образованието, децата и колата.   Дневно предназначение: Денят е подходящ за срещи, планини, върхове, дейности в сферата на образованието, коли и чужбина. Благословията е за зачеване на деца, купуване на кола, изпити и тестове онлайн.   Часова характеристика: 00.00 – 6.00 ч. – Денят започва самотно, с желание за изолация и изискване за изрядност по отношение на работата. 06.00 – 12.00 ч.- Сутринта започва с работа, която изисква внимание и изпипване на детайла. Ако сгрешите, следва санкция. 12.00 – 18.00 ч. – Следобед е време за партниране в работата. Обсъдете и съобразете всичко с партньор или колега. Така ще избегнете конфликт и трудности. 18.00 – 00.00 ч. – Вечерта ще се наложи да работите, мислите и довършвате работа.   Съдбовно правило: Изпитанията и трудностите ме карат да израствам! Мото: Успехът и победата са плод на бистър ум, работа и целеустременост! Позитивно утвърждение: Всеки, които работи всекидневно за целите си, накрая става победител.     Дневно предназначение: Ден  за преживяване на щастие, благополучие и нови запознанства. Дневната нумерологична карта е с пасивен характер, затовa по-доброто решение е да проведете разговор, който да ви донесе успех в бъдеще.  Може спокойно да се уговаряте или да поставите начало на нещо ново.  Денят носи вървеж, възможност за издигане, новости и предложения. Направете разходка навън, сред природата или в планината. Това ще обнови личната ви  енергия и ще просветли съзнанието ви.   Основна цифрова характеристика – 1, 2, 7, 8, 9: Важно е да огледате  детайлите,  да спазите ангажиментите си. Денят активира даване и получаване на гаранции за да има успех, проверка на направеното, много уговорки, щастлив завършек.   Часова характеристика: 00.00 – 6.00 ч. Нещата започват малко по- малко да се случват. 6.00 – 12.00 ч. – Време за изпълнение на ангажименти и работа. 12.00 – 18.00 ч. – Направете проверка на свършеното , уговорете се с партньор и гарантирайте сделка. 18.00 – 24.00 ч.-Успешно приключване на деня, според  договорките , с усещане за щастие и похвала.   Съдбовно правило :  Аз сам кова съдбата си! Мото :  Аз отвоювам нови територии! Позитивно утвърждение :  Аз съм щастлив и обичам себе си!     Дневно предназначение:  Ден, в който всичко ще става от втория път, чрез работа и уговорки. Бъдете внимателни при завършване на нещата и си подгответе резервен вариант, защото е твърде възможно първия ви план да не сработи. През целият ден ще преобладават срещи,  договорки, провеждане на разговори, бартерни сделки.   Основна цифрова характеристика – 1, 2, 8, 9 Ако желаете да изпълните задълженията си както трябва, ще се наложи лично да се заемете с работата и да я довършите до край. Информираността ще ви помогне да се справите по-лесно. Може да направите успешна финансова сделка чрез бартер и договаряне на изгодни условия за двете страни.   Часова характериатика : 00.00 – 06.00 ч. – Преживяване на момента до последно. 6.00 – 12.00 ч. – Поработване и довършване на работата до край. Вниманието се насочва към други неща, различни от това, с което се занимавате в момента. Концентрирайте сезащото не може да свършите всичко на куп. 12.00 – 18.00 ч. – Момент за очертаване на граница, поставяне на условия в работата. Всичко ще зависи от втори човек, може да получите отказ или да направите такъв. Кажете ,, Не‘‘ ако се налага и не позволявайте да ви маниполират. Изграждане на философска гледна точка ще подобри ситуация. 18.00 – 24.00 ч. – Информираността ще ви даде възможност за ново начало.   Съдбовно правило: Взаимопомощ ! Мото:  Днес използвам съзидателните си способности! Положително утвърждение:  Уповавам се на житейския процес, който се разгръща, следвайки божествения промисъл!     Дневно предназначение:  Ден предназначен да направите добри покупки на техника за дома или офиса, обзавеждане и ремонтна дейност. Покупката на мебели и подреждането на къщата  ще донесе успех на вас и семейството. Денят ще бъде спокоен с възможност за намиране, напасване, баланс, вярното и точното. Активира мислене, свършване на започнатото и подреждане на място.   Основна цифрова характеристика – 1, 2, 3, 8, 9: Време е да обърнете внимание на дома си. Денят е специален за успех в подреждане на документи, балансиране и хармонизиране на пространството. Ще успеете да намерите верните решения и нещата ще потръгнат. Може да влагате парите си в покупка на мебели и да се вслушате в съвет на друг човек.   Часова характеристика: 00.00 – 6.00 ч. – Нещата ще потръгнат, ако се захванете сами с тях. В този период от деня ще почувствате облекчение, комфорт и баланс. 6.00 – 12.00 ч. – Време за работа и обмисляне на стратегии. 12.00 – 18.00 ч. – Може да се възползвате от помощта на втори човек, съобразете се и обсъдете всичко, което искате да направите. Бъдете внимателни относно поднесена информация. Има опасност от двулично поведение. 18.00 – 24.00 ч. – Приятна и уютна вечер, в която ще имате възможност да намери мир, баланс и хармония.   Съдбовно правило:  Добрите действия дават добър резултат! Мото:  Излъчвам радост и я споделям с останалите! Позитивно утвърждение:  Обичам живота и му се наслаждавам!     Дневно предназначение:  Ден за проява на помощ към други хора.  Уговорете се с приятел или близък да му окажете съдействие и помогнете. Психологическото преживяване на личността ще е усещане за невъзможност, трудно справяне с проблем и ситуация, за това взаимопомощта ще е полезна.  Пазете себе си и се грижете за тялото, защото може да настинете. Намерете нещо, с което да се разнообразите, разходете се и си намерете занимание. Всичко, което се случва ще има за цел личното ви осъзнаване.   Основна цифрова характеристика – 1, 2, 4,  8, 9 –  Ден за справяне с криза, повреда, страх. Препоръчва се превенция  свързана със здраве, благотворителност, грижа за себе си, почивка. Хранете се здравословно или започнете здравословен режим на живот.  Ако сте неуверени в себе си потърсете помощ и не се отчайвайте. Възможни са счупвания и повреда на техника.   Часова характеристика: 00.00 – 6.00 ч. – Споделяйте и правете уговорки с партньор. 6.00 – 12.00 ч. – Работете! Проявете интелигентност, използвайте ума си и довършете започнатото. Така ще си подсигурите добри следствия в бъдеще. 12.00 – 18.00 ч.- Съобразете се с партньор или втори човек и се отдайте на взаимопомощ. 18.00 – 00.00 ч. – Починете си и ако се появи неувереност, оставете момента да отмине и не прибързвайте със заключения, защото още от утре ще мислите по-нов начин.   Съдбовно правило:  Помагам на нуждаещите се! Мото:  Съчувствието е лечение за душата ! Положително утвърждение:  Аз се справям успешно с предизвикателствата на деня!     Дневно предназначение:   Ден за спазване на реда, закона и правилата.  Трудно ще минете между капките, за това по-добре не се опитвайте.  Въпреки това, денят ще е сравнително спокоен и ще ви даде възможност лесно да се справите с възникнала трудност. Ще трябва да изпълнявате  задачи и поети ангажименти. Благоприятен за купуване на техника, мебели, покупки за дом, къща, офис. Може да се явите на изпит или конкурс.   Основна цифрова характеристика – 1, 2, 3, 8, 9: Време е за действие! Денят ще е социално активен с възможности да свършите неща поне в три области. Нумерологичната карта активира наложителни пътувания, проверки от институции на път, в офиса и на работното място. Спазвайте реда и закона, за да не бъдете санкционирани. Мотивацията за действията ви е налагащото в обстоятелствата, независимо дали ви се иска или не. Дневният акцент е към семейството и дома, което ще даде възможността да се покажете пред  близките.   Часова характеристика: 00.00 – 6.00 ч. – Спокойна нощ, в която се отключва късмет и намиране на комфорт. 6.00 – 12.00 ч. – Работете! Това е времето, в което може да се справите най-лесно с трудностите. Започнете от начало и приключете докрай. 12.00 – 18.00 ч. – Ще се наложи да се съобразите с нечие мнение. Това може да ви създаде дискомфорт, но ще отмине. 18.00 – 00.00 ч. – Направете това, което трябва!   Съдбовно правило: Ключът е в намирането на баланса! Мото: Спазвам правилата! Положително утвърждение: Аз съм център на добрите прояви!", "date": "2018.09.24", "title": "В четвъртък всичко ще става от втория път или чрез човек"}
{"url": "http://epicenter.bg/article/Balgarskite-traditsii-sreshtnaha-kitayskite-po-vreme-na-Lunno-eseneniya-festival/164209/9/0", "text": "С атрактивен Маутай коктейл „Moon drops” бяха приветствани гостите в столичния азиатски ресторант „Марлин”, а празника уважиха актрисата Гергана Стоянова и музикантът Васил Петров. За доброто настроение на гостите се погрижи младата певица Ванеса Илиева.   Всяка година на 15-я ден, от 8-я месец на лунния календар, когато луната свети най-силно през цялата година, китайците празнуват празника „Средата на есента”. Лунно-есенният фестивал е вторият по големина и значение след Китайската нова година и се отбелязва от китайските общности в цял свят. Празникът отбелязва почитта към луната, а в този ден семействата се събират, за да се насладят заедно на богатата трапеза и специално подготвения за случая лунен сладкиш юебин.   Сладкото изкушение бе поднесено и на гостите в ресторант „Марлин”, като част от богато азиатско меню. Най-престижната азиатска напитка, Маутай, представи есенния коктейл „Moon drops”, посветен на фестивала. В него именития миксолог Александър Симеонов от Nomad barman бе пресъздал духа на сезона, съчетавайки традиционното азиатско байджу с джин, джинджифилов сироп, фреш лимон и магданоз.   Изненадата на вечерта бе магът Стив Уайт, който поднесе на присъстващите мини-спектакъл. Специално за Лунно-есенния фестивал, той бе подготвил трикове с карти и азиатски, сребърни монети. Роденият в Ливърпул предприемач пристигна от  Великобритания, за да уважи празника.   Заедно с гостите, той вдигна Маутай наздравица и потвърди мнението на специалистите, че за азиатската кухня, най-добрата комбинация е напитката на дипломацията в Китай.    ", "date": "2018.09.24", "title": "Българските традиции срещнаха китайските по време на  Лунно-есенения фестивал"}
{"url": "http://epicenter.bg/article/Rezhisyorat-Stiliyan-Ivanov-pravi-kurs-po-orficheska-astrologiya/164247/10/0", "text": "Интензивен двудневен курс по АСТРОЛОГИЯ НА СЕБЕПОЗНАНИЕТО (суфи- астрология или още “орфическа” астрология) организира режисьорът Стилиян Иванов.   Как да разберем вярно хороскопа си: кои сме ние, от къде идваме и накъде отиваме, как да бъдем истински щастливи тук и сега Ще научите в събота 29 и неделя 30 септември от 10:00 до 20:00 ч.   И още въведение в Астрологията на себепознанието: – прераждане; – смисъл на живота; – слънчеви знаци, планети и домове; – транзити и синастрии;   Последно записване до 27 септември. Курсът ще е с максимален брой участници – 15 човека.  ", "date": "2018.09.24", "title": "Режисьорът Стилиян Иванов прави курс по орфическа астрология"}
{"url": "http://epicenter.bg/article/Rashidov--Demokratsiyata-ne-e-haos--a-stroga-organizatsiya-ot-zakoni/164212/2/0", "text": "Корабът сами си го клатим. Демокрацията не е хаос, а строга организация от закони, които защитават едно общество. Научихме се за всичко да викаме \"Оставка\". Това каза бившият министър на културата Вежди Рашидов в ефира на БТВ.   „Всички се знаем, а пък се правим, че не се познаваме. Вместо положението да става по-лошо, то става безнадеждно. Не е необходимо да се истеризира положението. По-скоро нека се види с какво можем да бъдем полезни на хората“, каза той.   „Пак ще повторя едно нещо: И тримата министри, които подадоха оставки, са достойни, добри професионалисти и качествени хора. В крайна сметка премиерът е този, който има свещеното право да си направи отбора, с който той иска да работи. Както аз като министър си правих екипа, с който да нося отговорности и да работя. Така е решил премиерът и така е направил\", коментира Рашидов.   „В България като вдигнат малко цената на бензина не си оставят колата. Както казваха едно време - с поршета на стачки. Откакто съм се родил винаги есента се говори за тежка зима.   „Отдавна в България няма опозиция. Една визия трябва да я има на хартия, за да се знае какво предлагат. А те правят снимки наляво и надясно и като кихне някой веднага да се вика оставка. Не може отвънка да следят страданията на хората, а после да ходиш да си правиш снимки. Не може като умрат едни хора, да отидеш да си правиш снимки. Това ли ти е политическата платформа?! 1500 коли са минали, една катастрофа, едно камъче - и оставка. Да, станала е катастрофа, трябва да се анализира, властите да решат каква е причината. \"Фукушима\" като избухна, оставка ли се поиска или хората се обединиха как да решат пролблемите си. Ние непрекъснато се заливаме с политическа помия. БСП не са опозиция, те се държат лошо. ДПС са по-разумни и владеят повече политическата ситуация. Те са умерена опозиция. Ахмед Доган си работи и то добре. Той е действащ политик от Сараите. Той е адмирал“, заяви Рашидов. „ГЕРБ в момента няма алтернатива и за щастие парламентарната група е монолитна“, каза още той.  ", "date": "2018.09.24", "title": "Рашидов: Демокрацията не е хаос, а строга организация от закони"}
{"url": "http://epicenter.bg/article/Zavodite-na-Minyu-Staykov-shte-vazobnovyat-rabota-dnes/164213/2/0", "text": "До обрат се стигна вчера със запечатаните от митниците алкохолни фабрики, свързани с бизнесмена Миню Стайков. Съдът в Карнобат реши една от трите затворени фабрики – „Винпром Карнобат”, да възобнови работа снощи, а другите две – фабриката за спиртни напитки в Церковски и заводът за бутилиране във Венец, да бъдат отворени днес вечерта, предаде БТВ.   Решението на съда дойде само няколко часа, след като от Агенция „Митници” (АМ) поискаха срокът, в който заводите от „Винпром Карнобат” са затворени, да бъде удължен с 60 дни заради открити сериозни нарушения. На извънреден в неделя брифинг зам.-директорът на агенцията Юлиян Мирков обясни, че при проверката на данъчен склад е констатирано наличие на монтиран кран, от който може да се източва етилов алкохол, без да бъде измерен, като по този начин се избягва плащане на акциз.   Административният директор на фабриката Йовко Йовков обяви пред bTV, че кранът, от който АМ твърди, че изтича безакцизен алкохол, присъства на чертежа, предоставен преди издаването на лиценза. По думите му кранът се използва за хидравлични изпитания – проверява се дали е херметично затворена инсталацията, за да се предотврати взрив.   Йовков определя акцията на Агенция „Митници” като натиск.   Юлиян Мирков контрира, че по данни от служители на фирмата кранът е поставен преди две години, а схемата е представена преди доста повече години. Заради факта, че от крана изтича течност и може да се постави мека връзка, там трябва да има измервателно устройство, смята зам.-директорът на АМ.   Мирков призна, че няма безспорни доказателства, че по крана е излизал алкохол към пазара.", "date": "2018.09.24", "title": "Заводите на Миню Стайков ще възобновят работа днес"}
{"url": "http://epicenter.bg/article/Ahmed-Bashev--Voyna-mezhdu-GERB-i-DPS-v-Garmen-nyama--ima-voyna-mezhdu-GERB-i-Minka-Kapitanova/164219/2/0", "text": "„Война между ГЕРБ и ДПС в Гърмен няма, има война между ГЕРБ и Минка Капитанова. ГЕРБ и ДПС са истински опоненти, те не са врагове, докато кметът на общината е враг на всички“. Това заяви пред БНР бившият кмет на Гърмен Ахмед Башев. Преди дни общинското ръководство на ГЕРБ оттегли своя зам.-кмет в Гърмен и оттегли доверието си от кмета Минка Капитанова, която спечели последните местни избори и с подкрепата на ГЕРБ.    „Капитанова не е от ДПС и никога не е била. Сега прави политически завои, естествено за да търси подкрепа за следващите избори. Нормално е поведението на ГЕРБ. Това управление е белязано единствено от интриги, сплетни, лични интереси, корупция, от война с местните кметове и общинския кмет, страх, омраза – пълна селяндурщина. Такова чудо не може да съществува в управлението на една община. Затова ГЕРБ правят тези маневри, но те не са насочени срещу ДПС. Въпреки че ГЕРБ прочетоха една обиждаща ДПС декларация. Те цитират 25-годишен период. Аз мога да отговоря за един 14-15-годишен период, в който съм бил кмет. Онова, което аз съм направил през тези години, сегашното управление не може само него да поддържа, камо ли да направи някакъв друг проект. По мое време проектите бяха за десетки милиони левове, а сега за 6 години управление на Капитанова заедно с ГЕРБ имат проекти за 0 лв. Така че за лош модел на управление не трябва да говорят. За политически уволнения сега могат да говорят, но за това не трябва да говори само ГЕРБ, първо трябва да говори ДПС“, коментира бившият кмет на Гърмен.   Башев подчерта, че още от началото на управлението на Капитанова са започнали масови уволнения на хора от ДПС. „След това дойде редът на ГЕРБ, чиито хора тя започна да гони с една единствена цел – да създаде интрига между ГЕРБ и ДПС, за да може да излезе на повърхността“, отбеляза той.   „Нито ДПС, нито ГЕРБ, нито който и да е беше основният фактор в нейното избиране. В нейното избиране за кмет основният фактор бяха парите“, категоричен бе Ахмед Башев и подчерта, че тези пари са дадени от бизнесмен, който получава много обществени поръчки. За нечестно спечелените обществени поръчки е имало многобройни сигнали, каза още бившият кмет и добави: „Някой правеше чадър. Сега този някой го няма вече. Един пример – една обществена поръчка за 1,7 млн. лв., доказана с решение на Върховния съд, че е незаконосъобразна, въпреки това е изпълнена и изплатена“.   Капитанова няма да кметува в изолация, но ще е в ежедневни, ежесесийни пазарлъци, смята Башев.", "date": "2018.09.24", "title": "Ахмед Башев: Война между ГЕРБ и ДПС в Гърмен няма, има война между ГЕРБ и Минка Капитанова"}
{"url": "http://epicenter.bg/article/Lyubomir-Kyuchukov--Tramp-i-Borisov-shte-se-zasekat-na-edno-myasto-v-OON/164222/2/0", "text": "Цялата система на международните отношения в момента е под сериозно напрежение, защото под въпрос е поставен следвоенният световен дневен ред. Това коментира пред БНР Любомир Кючуков – директор на Института по геополитика и международни отношения относно 73-та годишна сесия на Общото събрание на ООН. Според него с най-голям интерес се очаква речта на американския президента Доналд Тръмп.   „Ерозират международните институции и международното право. Тази тенденция е особено очевидна при президента Тръмп. Именно заради това неговата реч се очаква с такова голямо внимание. Той залага изключително на двустранната дипломация, разглежда многостранните формати по скоро през призмата на тяхната полезност за американската външна политика. Има доста съществена промяна от политиката на предишния президент и администрация. Дотолкова, доколкото Тръмп е президент на САЩ, това е политика и на Американската държава в момента. Това е поле за много сериозно вътрешно напрежение, за една политическа борба в рамките на самите Съединени щати. Независимо от това, в момента това е американската външна политика. Тръмп разглежда международните институции като инструмент. Точно тази политика на САЩ в последно време предизвиква определени притеснения“.   САЩ по принцип отказват официални двустранни срещи в рамките на Общото събрание, каза Кючуков.   Той обясни каква е възможността за среща между премиера Бойко Борисов и американския президент:   „Ще има среща в многостранен формат – „Глобален призив за действие за проблема с наркотиците“. Тръмп е организатор, а България е съорганизатор. Към този призив са се присъединили 124 страни. Очевидно там Тръмп и Борисов ще се засекат на едно място“.   Има ясна приоритетност в международните отношения за участието в сесиите на Общото събрание на ООН – държавен глава, правителствен ръководител, външен министър, подчерта Кючуков. По думите му за всяка сесия участието би трябвало да се определя чрез съгласуване между институциите:   „Когато президентът не може или прецени, че няма да участва, тогава делегацията се води от премиера. Това се отразява и в реда, по който се дава думата – първи говорят държавните ръководители, след това премиерите и накрая външните министри, водещи делегации“.   Според Кючуков в момента има доста несъответствия в посланическите назначения: „Като се започне от политическата квота, която е доста надвишена. Второ – с продължителността на мандатите на посланиците, които бяха доста продължени. Усилията да се приведе дипломатическата служба в съответствие със закона са правилни, още повече че това се отразява пряко върху качеството на българската външна политика“.", "date": "2018.09.24", "title": "Любомир Кючуков: Тръмп и Борисов ще се засекат на едно място в ООН"}
{"url": "http://epicenter.bg/article/V-Hristiyanovo-sbadnaha-mechtata-si--Imat-hram--snimki-/164225/2/0", "text": "Християново вече има църква. Това е първата новопостроена църква в селото от близо век насам. С  празнично богослужение на Негово Високопреосвещенство Старозагорския митрополит Киприан  тя бе осветена.   Храмът \"Свети Николай Чудотворец\", изграден със средства от дарения, се издига на терен, наречен от хората „Черковище”, някога на това място е имало радост и знания в светско училище, споделяха пред гостите си  християновци. „Празничният ден съчетава прекрасно миналото и бъдещето, вярата и надеждата, труда и любовта, свободата и независимостта. Кара ни да се замислим с гордо вдигната глава да продължим напред, следвайки заветите на нашите предци.”, каза кметът Албена Динева, която благодари поименно на всички  добри хора за довършването на храма на тържество.   „Християновци сбъднаха мечтата си. Имат храм. Осветената църква днес показва, че можем да градим добро, когато си подаваме ръце за него с  желание, усилия  и единство. Бог да закриля вашите семейства и близки”, каза зам.-председателят на ПГ на \"БСП за България\" Драгомир Стойнев, който е един от спомоществувателите. Заедно с депутата Георги Гьоков и евродепутата от БСП/ПЕС Петър Курумбашев, Стойнев благодари на Старозагорската митрополия, на кмета Динева и на Галина Господинова за благотворителната инициатива за довършване на дългоочаквания храм на селото.    „ Няма друга институция като българската православна църква, която да обединява така народа ни, както го е водила и съхранявала през годините, с много вяра”, отбеляза ролята на църквата Курумбашев, който сравни  тържествения ритуал по освещаването, с тържествата в храмовете  „Св. Александър Невски” и в Света гора.   Народният представител Георги Гьоков благодари на всички дарители, включително и на Младежкото обединение в БСП-Стара Загора. „Заедно с 20 ентусиасти, преди две години стартирахме довършителните дейности с доброволен труд, после  храмовото дело продължи с много усърдие, тъй като средства в бюджета нямаше.    Днес икона на Св. Николай Чудотворец Мирликийски, изработена от младежкия лидер Владимир Грамовски и социалистката Стела Герджикова, посреща миряните на входа”, разказа Галина Господинова - секретар на Общинския партиен съвет,  както и за силното рамо на депутатите, за подкрепата от трудолюбивите християновци, средствата от предприемачи, общински съветници на левицата, която е получена по време на благотворителната акция. В празничните ритуали участваха областният председател на БСП-Стара Загора Румяна Динева, председателят на Общинския съвет Валентина Бонева, общинските съветници от левицата, общественици и други дарители. Кметът Албена Динева покани всички присъстващи храмовото освещаване на специално приготвен  курбан за здраве и спасение.", "date": "2018.09.24", "title": "В Християново сбъднаха мечтата си. Имат храм (снимки)"}
{"url": "http://epicenter.bg/article/Do-90-km-ch-na-magistrala--Trakiya--zaradi-problem-s-nastilkata/164226/2/0", "text": "Въвежда се ограничение на скоростта до 90 км/ч по АМ „Тракия“ в участъка Чирпан – Стара Загора от км 168 до км 208, съобщиха от пресцентъра на Агенция „Пътна инфраструктура“. Причината за това са неравности на пътната настилка, необходимо е шофьорите да се движат с повишено внимание и съобразена скорост през почивните дни.   В последния от серията три почивни дни по пътищата в страната и най-вече на входовете с Гърция се очаква засилен трафик.   Движението към големите градове ще бъде натоварено. Традиционно най-сериозно се очаква да бъде движението по АМ „Тракия“, „Хемус“ и „Струма“ както и по главен път Е-79. Властите призовават шофьорите да карат с повишено внимание и заради продължаващите ремонти по редица направления.   От пътната агенция съобщават, че за улеснение на трафика ще има две ленти за София на автомагистрала „Хемус“ в участъка с виадуктите, които се ремонтират на територията на Софийска област. Заради ремонтните дейности е ограничено движението на тежкотоварните камиони над 12 тона.   Строително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра – от жп надлеза при км 364+744 до надлеза при км 365+597, се осъществява двупосочно в платното за Шумен.     поради ремонт на съоръженията при 17-ти и 18-ти км в посока Бургас движението се осъществява двупосочно в платното за София. За улеснение на пътуващите днес ще има две ленти за София и една лента за Бургас. Шофьорите да се движат с повишено внимание в участъка между Ихтиман и тунел „Траянови врата” от км 45 до км 53, където е въведено ограничение на скоростта до 90 км/ч в двете платна за движение поради неравности на пътната настилка и извършване на ремонтни дейности.   Ремонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив.     – по път I-1 (Е-79), на 24 септември от 10 ч. до 20 ч. ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.     по автомагистралите и най-натоварените пътища. Целта е повишаване на безопасността при пътуване и увеличаване на пропускателната способност на инфраструктурата. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари.", "date": "2018.09.24", "title": "До 90 км/ч на магистрала „Тракия“ заради проблем с настилката"}
{"url": "http://epicenter.bg/article/Hristo-Panchugov--Borisov-se-opita-da-zaeme-i-dvete-pozitsii-po-otnoshenie-na-Ungariya/164228/2/0", "text": "„ Дори и такъв факир във вземането на двойствени позиции като Бойко Борисов все по-трудно ще може да обясни къде е неговата позиция и защо се лута така българската политика, особено когато става въпрос за дългосрочни европейски перспективи“. Това заяви пред БНР анализаторът Христо Панчугов в коментар за бъдещите европейски санкции за Унгария.   „Изясняването на това кой как е гласувал и кой от коя страна на барикадата е по отношение на Виктор Орбан е по-маловажният въпрос. Има решение на Министерския съвет, което все още не е реализирано, но все пак е сигнал по отношение на това как българското правителство вижда участието си в този дебат. За добро или за лошо, гласуването на БСП в ЕП е в същата посока. Към този момент за европейските ни партньори България изглежда като страната, в която политическите сили са се обединили около необходимостта да защитават политиката на Орбан, каквато беше осъдена в доклада на ЕП. Получи се така, че българската позиция беше формирана от причини, които не бяха обяснени“, коментира той и добави, че след това Борисов е „размахал пръст“ и на Орбан.   „В негов класически стил се опита да заеме и двете позиции. Този тип поведение обаче започва да се изчерпва. Той е на път да постави България от страната на губещите от гледна точка на развитието на европейската интеграция и на ЕС. Става все по-трудно на самия премиер да балансира собствените си политически послания и външнополитическите интереси на България срещу евтиния популизъм на партньорите си от патриотичния блок“, коментира Панчугов.   Анализаторът подчерта, че в Унгария решението на ЕП беше възприето като справедливо: „България се превръща в по-силен пазител на националния интерес на Унгария отколкото самите унгарци“.   Според него все повече европейските държави ще се обединяват около необходимостта ползите от членството в ЕС да не бъдат на парче, да не може да съществува група от държави, които да се възползват от структурните фондове и свободното движение на хора и да си правят каквото си искат.   Това беше тест от коя страна ще се наредим ние, добави Панчугов. Според него един от проблемите пред Европа е формулирането на смислен дневен ред и смислено политическо лидерство.", "date": "2018.09.24", "title": "Христо Панчугов: Борисов се опита да заеме и двете позиции по отношение на Унгария"}
{"url": "http://epicenter.bg/article/Novite-mita-mezhdu-SASht-i-Kitay-vlizat-v-sila-ot-dnes/164216/7/0", "text": "От днес 12 часа пекинско време (7 часа българско време) в сила влязоха новите китайски мита върху вносни стоки от САЩ на стойност 60 млрд. долара. Митата в размер между 5% и 10% обхващат общо 5207 американски продукта.   Мярката е отговор на нови вносни мита от 10% върху китайски стоки за 200 млрд. долара, които американската администрация обяви миналата седмица.   Тези мита постепенно ще достигнат до 25 процента до края на годината. Американските налози също влизат в сила на 24 септември. Президентът на САЩ Доналд Тръмп обяви, че ако Пекин вземе ответни мерки, Вашингтон ще прибегне до допълнителен пакет мита върху стоки и услуги от Китай на стойност 267 млрд. долара.   На 15 юни Тръмп заяви, че тъй като Китай \"краде\" американска интелектуална собствeност и технологии, а също така има несправедливи търговски практики спрямо САЩ, Вашингтон ще въведе мита от 25 процента върху вносна на китайски стоки на стойност 50 милиарда долара.   Подобни планове бяха осъществени на два етапа – на 6 юли и 23 август, и при всеки от тях повишените ставки засягаха китайски стоки съответно за 34 и 16 млрд. долара.", "date": "2018.09.24", "title": "Новите мита между САЩ и Китай влизат в сила от днес"}
{"url": "http://epicenter.bg/article/Vselenskiyat-patriarh-Vartolomey--Ukrayna-ima-pravo-na-nezavisima-tsarkva/164223/7/0", "text": "Украйна има право на независима църква, каза Вселенският патриарх Вартоломей пред гръцкото издание „Катимерини“ по повод реакцията на Руската православна църква, която „заплаши с голям разкол в православния свят заради Украйна“.   В публикацията Вартоломей припомня как Московската патриаршия е признала самостоятелност на Православната църква на Чешките земи и Словакия през 1951 г., а базираната в Константинопол патриаршия - чак през 1998 г.   На 7 септември Вселенската патриаршия „в рамките на подготовката за предоставяне на автокефалност на православната църква на Украйна“ изпрати свои представители в Киев.   Светият синод на Руската православна църква отправи „решителен протест и дълбоко възмущение“ от тази постъпка.", "date": "2018.09.24", "title": "Вселенският патриарх Вартоломей: Украйна има право на независима църква"}
{"url": "http://epicenter.bg/article/Partiyata-na-Putin-s-dve-zagubi-na-regionalnite-izbori/164227/7/0", "text": "Партията на руския президент Владимир Путин - \"Единна Русия\", загуби изборите за губернатор във Владимирска област.   Това е вторият регион, в който кандидатът на управляващата партия губи, след като в неделя това се случи в Хабаровския край в руския Далечен изток.   Във Владимировско вотът за губернатор печели Владимир Сипягин - кандидат от руската либерално-демократическа партия на Жириновски. Той получава 57,03% одобрение срещу 37,46 на сто за досегашния губернатор - Светлана Орлова.   В Хабаровския край също печели кандидат, издигнат от либерално-демократите - Сергей Фургал. Той печели малко под 70% от гласовете при обработка на 100% от бюлетините.   Досегашният губернатор - Вячеслав Шпорт, получава под 28 на сто от одобрението на гласоподавателите. РИА Новости предава, че Фургал е очаквал подобен резултат от губернаторския вот.   Той и Шпрот са били съперници и на регионалните избори през 2013-а. Според централната избирателна комисия в Русия към момента не са установени нарушения, заради които гласуването да бъде сметнато за действително.", "date": "2018.09.24", "title": "Партията на Путин с две загуби на регионалните избори"}
{"url": "http://epicenter.bg/article/Soros-sadi-Ungariya-v-Strasburg/164249/7/0", "text": "            Фондация \"Отворено общество\", създадена от милиардера филантроп Джордж Сорос, съобщи, че е внесла иск в Европейския съд за правата на човека и в Конституционния съд на Унгария заради приетите неотдавна в централноевропейската страна закони за неправителствените организации, работещи с бежанци и кандидати за убежище, предаде Асошиейтед прес. Джеймс Голдстън, директор на правния отдел на \"Отворено общество\", заяви пред АП, че завеждането на съдебно дело цели да противодейства на законите, които по думите му са \"предназначени да сплашат и да заглушат независимите гласове в Унгария\". Законът, станал известен като \"Спри Сорос\", бе приет през юни. Той заплашва със затвор от една година хора, помагащи на кандидати за убежище, припомня БТА. През юли унгарските депутати одобриха въвеждането на 25-процентов данък върху финансовата и материалната помощ за организации, насърчаващи миграцията. \"Отворено общество\" подпомага някои от организациите, засегнати от тези мерки.", "date": "2018.09.24", "title": "Сорос съди Унгария в Страсбург"}
{"url": "http://epicenter.bg/article/Aleksandar-Simov-/164234/11/0", "text": "  И до днес си спомням ярко и вдъхновено как когато прочетох:   \"Мъглиж беше пръв Стара и Нова Загора\"   се изпълних с неочаквана гордост, че съм роден в Стара Загора, град така могъщ, силен и исторически, че е споменат в най-гениалната поема на която съм попадал и до ден днешен. Да, за първи път научих за Септемврийското въстание от творбата на Гео и заради това и досега не мога, а и не искам, да разсъждавам за това събитие в политически термини. Има история и история.   Едната моментално попада в учебниците, но другата резонира, променя съзнания, обогатява поезията, остава в ежедневието. Септемврийското въстание е точно такава история. В годините след това стотици микроорганизми се опитваха с ярост и отчаяние да дадат различно разбиране за всичко, което е станало. Колко глупости съм изчел за събитията от 23-та година!   Колко изчадия и до днес се опитват да представят психопатът Цанков като някакъв политически титан, символ на благочестието и мъдростта. Това е голямата подлост на времето. Онези, които до утре могат да хълцат за жертвите на Народния съд са готови с радост да галят потъналите в кръв ръце на онзи, който хората кръстиха Кръволока, политическият вампир заредил с взрив цяло десетилетие от българската история. През годините сигурно съм изчел стотици пъти \"Септември\", защото това е моят морален ориентир за историята и за ужаса на времето. Въстанието там е описано като митологично събитие, то разтърсва основите на самото мироздание и стига до ключовия въпрос: \"Що е отечество?\". Гео Милев е създател на най-разтърсващата рима в българската поезия - \"отечество - картечници\".  Това ли е отечеството? Този въпрос оцелява през годините, продължава да звучи тревожно и винаги ще издирва своя отговор. И смятам, че всички жертви за които си спомняме днес стават \"кървав на боговете курбан\" именно, защото търсят отговора. Подлостта на ежедневната политика и реваншизъм няма как да замъгли техните животи, няма как да унищожи тяхната надежда. И заради това днес няма да си правя труда да търся алиби и оправдание на онези, които с оръжие в ръка тръгнаха да се борят за различна България.   Вместо това от прахта на времето ще изровим името на Петко Енев, ръководител на Въстанието в Нова Загора. През 1925 година го осъждат на смърт за неговите действия, но по време на процеса той изрича една велика фраза, която трябва да бъде запомнена: \"Защо Александър Цанков да може да прави преврат, а Петко Енев да не може?\". Ето това кротко величие е искал да предаде на бъдещето Гео Милев и е успял.  Септември ще бъде май. Продължавам да смятам, че е възможно...", "date": "2018.09.24", "title": "Александър Симов: Кое е отечеството? Това, което избива своя народ, държи го в мизерия..."}
{"url": "http://epicenter.bg/article/Zhanet-Dimova-ot--quot-Vinprom-Karnobat-quot--Ot-aktsiyata-se-oblagodetelstva-konkurenta-ni----quot-Vinprom-Peshtera-quot-/164218/4/0", "text": "„С тази показна акция се защитават нечии корпоративни интереси, изземване на този бизнес. Облагодетелства се нашият най-голям конкурент на пазар – „Винпром Пещера“. Това са нашите догадки“. Това коментира пред БНР Жанет Димова – председател на Инициативния комитет на работещите в заводите на Миню Стайков. Държавата иска да ни смачка, смята тя.   На територията на „Винпром Карнобат“ работата започва веднага, заяви Димова, след като снощи Районният съд в Карнобат отхвърли искането на Агенция „Митници“ заводите да останат затворени още 60 дни, за да продължи разследването.   „Митницата лъжеше през цялото време. Те казваха – „Даваме ви право, можете да работите“, но гроздето нямаше как да се преработва. Процесът на производство е такъв, че гроздето няма как да се складира. То трябва веднага да се преработва и да се бутилира“, коментира тя. Жанет Димова потвърди, че загубите за тези два дни са за 10 млн. лв. По думите ѝ загубите са от съсипана продукция.   Тя не допуска да са се извършвали закононарушения без тяхно знание: „Представителите на Агенция „Митници“ всяка година имат присъствие и извършват своите проверки. От всяка проверка има изготвени протоколи. Такъв натиск не е имало“.   По думите ѝ частта от завода, където бе показван кран, за който се твърди, че дава възможност за производство на алкохол без акциз, не работи. Протестиращите искат да видят черно на бяло какви нарушения са констатирани. По думите ѝ няма алтернатива за работещите в заводите.", "date": "2018.09.24", "title": "Жанет Димова от \"Винпром Карнобат\": От акцията се облагодетелства конкурента ни - \"Винпром Пещера\""}
{"url": "http://epicenter.bg/article/Nad-30-tona-hrani-sa-konfiskuvani-za-avgust-mesets/164224/4/0", "text": "През август 34 953 кг храни от животински и неживотински произход са насочени за унищожаване от инспекторите на дирекция „Контрол по храните” към Българската агенция по безопасност на храните (БАБХ).   Това съобщиха от пресцентъра на агенцията.   Те са конфискувани от производствени обекти, от складове, магазини и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Дирекция „Контрол по храните” също така е насочила за унищожаване 210 яйца и 606 литра безалкохолни напитки.   През август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195. Затворените обекти с временно преустановена дейност са шест.", "date": "2018.09.24", "title": "Над 30 тона храни са конфискувани за август месец"}
{"url": "http://epicenter.bg/article/Otvoriha-zavoda-za-vino-na-Minyu-Staykov--no-toy-ne-mozhe-da-zapochne-rabota/164240/4/0", "text": "След решението на съда едно от запечатаните предприятия – „Винпром Карнобат”, беше отворено снощи, но служителите влязоха в него, без реално да могат да започнат работа. Продължава спорът между ръководството на фабриката за спиртни напитки и Агенция „Митници” за един от крановете в предприятието – може ли от него да се източва безакцизен алкохол, съобщи Би Ти Ви.   Кранът е част от цялата инсталация за производство на спиртни напитки и функционира от пускането на съоръжението в експлоатация преди 18 години, твърдят от управата на фабриката. По думите им от агенцията са разполагали с чертежите за издаване на лиценз.     Според Йовко Йовков, административен директор на фабрика за спиртни напитки съоръжението може да работи без въпросния кран, но няма да има възможност да се правят проверки за изтичане на газ и има опасност от взрив. Кранът се използвал при профилактика веднъж годишно.   „Не са спазени изискванията на наредбите и следва да има измервателно устройство. Дебитът зависи от това колко ще бъде отворен кранът. Но при едно сравнително добро отворено положение – вие от клипа, който сме ви предоставили, видяхте, че течността излиза с доста голяма сила”, коментира пред bTV Юлиян Марков, зам.-директор на Агенция „Митници”.   От агенцията уточниха, че няма доказателства кранът да е извеждал количества алкохол, установени на пазара.   Досъдебно производство е образувано относно нерегламентирания кран, от който може да се източва алкохол, каза директорът на Митница – Бургас Валери Стефанов, цитиран от БНР.   Докато спиртоварната остава запечатана, не може да работи и заводът за вино – няма място за новите джибри. „Ние работим на 24 часов режим, така че тези 48 часа през които ние не работим реално могат да нанесат щети на новата продукция за цяла реколта напред”, коментира Димитър Ценов, технолог на „Винпром Карнобат”. Четвърти ден камионите с грозде чакат да бъдат разтоварени.", "date": "2018.09.24", "title": "Отвориха завода за вино на Миню Стайков, но той не може да започне работа"}
{"url": "http://epicenter.bg/article/Piyan-shofyor-ubi-29-godishen-mazh-vav-Veliko-Tarnovo-i-izbyaga/164239/3/0", "text": "29-годишен мъж е бил блъснат от автомобил във Велико Търново и е починал. Сигналът за тежкия пътен инцидент, станал на ул. „Опълченска”, бил подаден снощи в 22:10 ч., съобщиха от МВР.   По първоначални данни  пешеходецът – жител на с. Върбица, е бил блъснат от автомобил и е починал на място.   След инцидента шофьорът се е укрил. Веднага на място пристигнал полицейски екип, който е извършил оглед.   В резултат на предприетите бързи издирвателни действия, късно снощи, 62-годишният водач – жител на областния град, бил установен и задържан.   Извършена му е проба за алкохол, която е отчела положителен резултат. Взета му и кръвна проба.   По случая е образувано досъдебно производство, а работата по изясняване на всички обстоятелства около тежкия пътен инцидент продължава под наблюдението на прокуратурата.", "date": "2018.09.24", "title": "Пиян шофьор уби 29-годишен мъж във Велико Търново и избяга"}
{"url": "http://epicenter.bg/article/Vyatarat-sabori-fasadata-na-mola-v-Blagoevgrad--tsentarat-e-blokiran/164244/3/0", "text": "Силен вятър събори фасадата на търговсккия център в Благоевград, предаде bTV.   Центърът в момента е блокиран.   Паднала е цялата метална обшивка на източната страна на сградата. Малко след това падна и част от южната страна.    На място има пожарни и линейки. Разчистват се отломките. Служители на службата за аварийно спасителни операции не открива затиснали хора, въпреки първоначалните информации на очевидци, че под отломките може да има пострадали.   7000 абоната на ЧЕЗ България останаха без ток заради вятъра, 3000 от тях живеят в област Монтана, която е и най-сериозно засегнатата от вятъра - има пречупени дървета, паднали клони, но не и пострадали. Аварийните екипи на ЧЕЗ работят по отстраняването на проблемите. Мобилизирани са и всички екипи на пожарната и полицията, включително и колегите им, които са в почивка.", "date": "2018.09.24", "title": "Вятърът събори фасадата на мола в Благоевград, центърът е блокиран (снимки)"}
{"url": "http://epicenter.bg/article/Tomislav-Donchev--Ne-mozhem-da-razvivame-ikonomika--bazirana-na-niska-tsena-na-truda-/164237/2/0", "text": "Държавата и бизнесът трябва да инвестират във високи технологии и роботизация, за да се повиши добавената стойност на продукцията и икономиката ни да не бъде базирана на ниска цена на труда. Това заяви заместник министър-председателят Томислав Дончев на откриването на 74-тото издание на Международния технически панаир в Пловдив.   Дончев подчерта, че за последните десет години бизнесът е успял да извърви дълъг път и да се ориентира към повече производство и повече износ, с което да се конкурира успешно на европейския пазар. По думите му държавата трябва да насочи усилията си в облекчаване на условията и процедурите за предприемачите и да инвестира в добра администрация и качествено образование.    Тази година в Международния технически панаир участват над 550 компании от 35 държави от Европа, Азия и Северна Америка. Най-силно представени са Германия, Италия, Индия, Румъния и Турция.   Специален акцент е поставен с мащабна експозиция на Индия. В рамките на изложението ще бъдат представени над 40 компании от държавата с една от най-бързо развиващите се икономики в света и ще се проведе форум за активизиране на деловите контакти между Индия и България.", "date": "2018.09.24", "title": "Томислав Дончев: Не можем  да развиваме икономика, базирана на ниска цена  на труда  "}
{"url": "http://epicenter.bg/article/Borisov-pristigna-na-sreshta-na-varha-v-Nyu-York--na-koyato-e-sadomakin-s-Tramp/164238/2/0", "text": "  Министър-председателят е в Ню Йорк начело на българската делегация на 73-тото Общо събрание на ООН, като освен това ще вземе участие и в няколко срещи.    По-късно премиерът ще участва в среща на върха за мира, носеща името на Нелсън Мандела. Целта на форума е международната общност да препотвърди ангажимента си към глобалния мир, предотвратяване на конфликти, защитата на правата на човека.   Предстоят и поредица двустранни срещи с участието на Борисов, а вечерта той ще присъства на традиционната вечеря, организирана от президента на САЩ и съпругата му.", "date": "2018.09.24", "title": "Борисов пристигна на среща на върха в Ню Йорк, на която е съдомакин с Тръмп"}
{"url": "http://epicenter.bg/article/Borisov-uchastva-v-globalna-sreshta-za-problema-s-narkotitsite--organizirana-ot-Tramp/164241/2/0", "text": "Българският министър-председател Бойко Борисов взе участие в Срещата на високо равнище „Глобален призив за действие за справяне с проблема с наркотиците“, съобщиха от Правителствената информационна служба.   Форумът, който се проведе в Централата на ООН в Ню Йорк, се организира от президента на САЩ Доналд Тръмп, а България е съ-домакин на срещата. Премиерът Борисов е начело на българската делегация, която участва в 73-тата сесия на ООН.   По време на Срещата на високо равнище страните-участнички заявиха категоричен ангажимент за предприемане на действия за борба с проблема с наркотиците. Всяка страна декларира готовност да се включи в прилагането на стратегия, ограничаваща в максимална степен разпространението и употребата на наркотични вещества.   Документът визира четири основни точки, които държавите поемат ангажимент да разработят: намаляване на търсенето на наркотични вещества чрез образование, кампании и превенция на злоупотребата с наркотични вещества; разширяване на усилията за лечение, с цел спасяване на живот и насърчава на възстановяването на наркозависимите; укрепване на международното сътрудничество в областта на съдебния, правоприлагащия и здравния сектор; и премахване на достъпа до незаконни наркотични вещества чрез спиране на производството и трафика им.", "date": "2018.09.24", "title": "Борисов участва в глобална среща за справяне с проблема с наркотиците, организирана от Тръмп (видео)"}
{"url": "http://epicenter.bg/article/Silniyat-vyatar-sabori-darveta-v-Montana/164242/2/0", "text": "    Засега няма информация за пострадали, за което вероятно допринася и фактът, че днес е почивен ден.   Още няколко дървета са били съборени от силните пориви, като има и затисната кола. В ж.к. „Младост” на Монтана голямо дърво е било изтръгнато от земята и се стоварило точно върху паркиран до блок 40 автомобил „Опел Астра”. Колата е със счупено предно стъкло и огънати ламарини.   За днес е обявен жълт код заради силен вятър в почти цяла България. Според предварителните прогнози на Националния институт по метеорология и хидрология се очаква вятър със средна скорост от около 60 км/ч, а в Северна България се очакват и отделни пориви до 90 км/ч. В София също вече са постъпили 4 сигнала за паднали дървета. Засега няма информация за пострадали, а със сигналите са се заели от пожарната.  ", "date": "2018.09.24", "title": "Силният вятър събори дървета в Монтана"}
{"url": "http://epicenter.bg/article/Borisov-se-sreshtna-s-Tramp-v-Nyu-york/164243/2/0", "text": "Премиерът Бойко Борисов и президентът на САЩ Доналд Тръмп се ръкостиснаха днес в централата на ООН в Ню Йорк по време на срещата на високо равнище \"Глобален призив за действие за справяне с проблема с наркотиците\". Тя е организирана по инициатива на Тръмп. България е част от 31-те държави съ-организатори, които участват във форума.     \r\n \r\n \r\n \r\n \r\n След края на дискусията, в която взеха участие президентът на САЩ и генералният секретар на ООН, Борисов поздрави Тръмп и двамата си стиснаха ръцете. Кадри от заседанието бяха излъчвани онлайн от ООН и Белия дом. Малко по-късно снимката от ръкостискането се появи в профила на ръковотеля на правителствената пресслужба Севделина Арнаудова. Премиерът Борисов е начело на българската делегация, която участва в 73-тата сесия на ООН.   По време на Срещата на високо равнище страните-участнички заявиха категоричен ангажимент за предприемане на действия за борба с проблема с наркотиците. Всяка страна декларира готовност да се включи в прилагането на стратегия, ограничаваща в максимална степен разпространението и употребата на наркотични вещества.   Документът визира четири основни точки, които държавите поемат ангажимент да разработят: намаляване на търсенето на наркотични вещества чрез образование, кампании и превенция на злоупотребата с наркотични вещества; разширяване на усилията за лечение, с цел спасяване на живот и насърчава на възстановяването на наркозависимите; укрепване на международното сътрудничество в областта на съдебния, правоприлагащия и здравния сектор; и премахване на достъпа до незаконни наркотични вещества чрез спиране на производството и трафика им.   По-късно премиерът ще участва в среща на върха за мира, носеща името на Нелсън Мандела. Целта на форума е международната общност да препотвърди ангажимента си към глобалния мир, предотвратяване на конфликти, защитата на правата на човека.   Предстоят и поредица двустранни срещи с участието на Борисов, а вечерта той ще присъства на традиционната вечеря, организирана от президента на САЩ и съпругата му.", "date": "2018.09.24", "title": "Борисов се ръкува с Тръмп в Ню йорк"}
{"url": "http://epicenter.bg/article/Borisov--Balgariya-napalno-podkrepya-evropeyskata-i-evroatlanticheskata-perspektiva-na-Gruziya/164245/2/0", "text": "България е един от най-активните поддръжници на европейската и евроатлантическата перспектива на Грузия, като ще продължим да оказваме последователна подкрепа на Грузия в процеса на политическо асоцииране и икономическа интеграция с Европейския съюз.   С тези думи българският министър-председател Бойко Борисов се обърна към премиера на Република Грузия Мамука Бахтадзе. Двамата проведоха двустранна среща в Ню Йорк, където водената от премиера Борисов българска делегация ще участва в 73-ата сесия на Общото събрание на Организацията на обединените нации. В контекста на декларираната подкрепа от страна на България за европейската и евроатлантическата перспектива на Грузия, премиерът Борисов отбеляза, че нашата страна оценява много високо и съвместната работа на Грузия с ЕС за гарантирането на сигурността в Черноморския регион. „Потвърждаваме своя интерес за по-нататъшно интензивно сътрудничество с Грузия в областта на отбраната, както по двустранна линия, така и по линия на реализирането на Съдържателния пакет НАТО-Грузия“, подчерта българският министър-председател. Пред своя грузински колега, премиерът Бойко Борисов изрази своето удовлетворение от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ. „Икономическите връзки между двете страни през последните години се характеризират с високи нива на стокообмен, но също така съществува и нереализиран икономически потенциал. За нас изпълнението на Споразумението на Грузия с ЕС за задълбочена и всеобхватна зона за свободна търговия (СЗВЗСТ) е нова рамка и възможност за развитие на експортния потенциал на двете страни“, посочи Бойко Борисов. В рамките на срещата министър-председателят Борисов съобщи, че България проявява интерес към задълбочаването на сътрудничеството в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта. „Българските компании имат интерес и биха могли успешно да участват в изпълнението на отделни дейности по приоритетни за Грузия проекти“, обяви Борисов. По думите на премиера Бойко Борисов растящото значение на Грузия и България за развитието на транзитните транспортни коридори между Азия и Европа обуславя приоритетната позиция на сектор „Транспорт“ в двустранното сътрудничество. „Българското правителство има интерес за развитието на морските превози между двете страни. Ще продължим да участваме активно в консултациите по създаването на нов мултимодален транспортен коридор „Персийски залив-Черно море” от Иран до България и Гърция, както и по развитието на Транскаспийския международен транспортен маршрут – през Варна и Бургас към Грузия, Азербайджан, Казахстан и Китай, или т. нар. „Нов път на коприната“.“, подчерта той. Министър-председателят Бойко Борисов отбеляза, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България. „България има силен интерес от изграждането на Южния газов коридор“, категоричен бе Борисов.", "date": "2018.09.24", "title": "Борисов:  България напълно подкрепя европейската  и евроатлантическата перспектива на Грузия"}
{"url": "http://epicenter.bg/article/Tsvetanov--Zapadnite-Balkani-sa-osobeno-vazhni-za-protivodeystvieto-na-trafika-na-migranti/164246/2/0", "text": "Западните Балкани се намират в сърцето на Европа и този регион е особено важен за противодействието на трафика на мигранти, организираната престъпност и тероризма. Затова е важно да държим тясно сътрудничество с тези страни и да ги приобщим към нашите общи ценности. Това ще спомогне да не позволим политически и ценностен вакуум в региона.   Това заяви председателят на Комисията по вътрешна сигурност и обществен ред и председател на ПГ на ГЕРБ Цветан Цветанов по време дебатите по Многогодишното планиране на Европол за 2019-2021 г. в рамките на заседанието на Съвместната група за парламентарен контрол на Европол. Събитието се проведе в Европейския парламент в Брюксел, като в състава на водената от Цветанов българска делегация влизат още председателят на Комисията за контрол над службите за сигурност Димитър Лазаров и Филип Попов, също член на Комисията.   По време на своето изказване Цветанов изрази мнение, че приобщаването на Западните Балкани към ЕС е най-естественият и правилен път. „Това може да се случи именно чрез присъствие, комуникация и взаимно полезни практически стъпки, които да носят видими ползи за тези държави и сигурността на техните граждани“, обясни той.   В тази връзка председателят на Комисията по вътрешна сигурност и обществен ред приветства заявения ангажимент на Европол да продължи да развива приоритетно сътрудничеството с региона на Западните Балкани, с които вече има сключени редица оперативни споразумения. „Радостен съм от заявката на Европол, че ще продължи да подкрепя и регионалните инициативи в Западните Балкани“, сподели той.   Цветан Цветанов подчерта, че е важно Агенцията да отчита ролята на сътрудничеството с Турция в контекста на миграционната и бежанска криза. Във връзка с Програмния документ на Европол за 2019-2021 г., Цветанов изрази мнение, че той представя една добре обоснована стратегическата визия за развитието на организацията. Той подчерта обаче необходимостта от осигуряване на достатъчен финансов ресурс за доброто функциониране на Агенцията.   В края на своето изказване председателят на Комисията по вътрешна сигурност и обществен ред повдигна въпроса дали Европол има план за действие и какви са вариантите за оперативно сътрудничество с Великобритания след Брекзит. „Макар и този въпрос да не е залегнал в Програмния документ, той е от стратегическо значение, защото в общ интерес е да не се стигне до осезаема загуба на оперативни способности след излизането на Великобритания от ЕС“, коментира Цветанов.", "date": "2018.09.24", "title": "Цветанов: Западните Балкани са особено важни за противодействието на трафика на мигранти"}
{"url": "http://epicenter.bg/article/Simeon-Sakskoburggotski--Moite-predtsi-sa-vnasyali-s-milioni--drugi-sega-iznasyat-/164250/2/0", "text": "С тези думи премиерът (2001 - 2005 г.) Симеон Сакскобургготски даде воля на огорчението си от развитието на делото за двореца \"Врана\" и перспективата той да загуби дома, в който сега живее. Това стана на представянето на книгата с негови избрани послания, озаглавена \"Н.В. Цар Симеон II - Една цел - България\", в музейната аст на двореца \"Врана\". А в края на август излезе решение на Софийския градски съд, че \"Врана\" е собственост на държавата.    В началото на словото си той благодари на издателите за книгата - Либералния институт за политически анализи и Алианса на либералите и демократите в Европа.      Че го боли от това \"ожесточение, систематично преследване\", че чашата прелива. Учен съм да служа, не да се облагодетелствам, за мен етиката е нещо важно, изтъкна Симеон.    каза в емоционалното си слово Симеон.   И продължи едва сдържайки вълнението си:      По-късно той каза пред медиите, че   Според нето това би се отразило зле на имиджа на България.    Но вмъкна и нотки на оптимизъм, като сподели, че за него окончателното решение на казуса е    \" Не е така, това е нещо, което сме получили от нашите предци и моите деца имат право като всеки един гражданин на наследство\", каза още той пред журналистите.   Решението за \"Врана\" коментира в изказването си при представянето на книгата и съпредседателят на НДСВ Станимир Илчев.   А за материалите, събрани в книгата, посочи, че са в типичния за Симеон Сакскобургготски \"успокоен, сдържан стил, в който прозира една ненатрапчива, но многозначителна дълбочина\".   Карадайъ също взе думата при представянето на книгата и изтъкна, че казусът \"Врана\" трябва да се реши по един достоен начин. Въпросът за собствеността на имотите, отнети от държавата, вероятно стои в полето на законодателния орган, каза той.    като Соломон и Гергана Паси, бившият вицепремиер Зинаида Златанова, бившият областен управител на София Олимпи Кътев, художникът Михаил Лалов, скулпторът Черги Чапкънов, общественици.  ", "date": "2018.09.24", "title": "Сакскобургготски през сълзи: Има хора, които си мислят, че като умре Симеон, ще разграбим всичко!"}
{"url": "http://epicenter.bg/article/Korneliya-Ninova-/164248/2/0", "text": " \"В политиката не ми харесват тайните сговори за власт и пари, вместо разбирателство за политики\". Това заяви лидерът на БСП Корнелия Нинова в предаването \"Не се страхувай\" по тв Евроком. \"Не бихме търсили съюзи за разпределение на влас и пари\", подчерта тя и допълни, че с \"Визията\" БСП търси широко национално съгласие по три основни теми - демографската криза, здравната реформа, образованието.   Нинова отхвърли възможността за правене на договорки с партийни лидери, вместо да се мисли как да се мобилизира националната енергия. Ако БСП дойде на власт, партията ще работи България ще престане да бъде най-корумпираната държава в ЕС, но може би ще продължи да бъде най-бедната. Толкова е голяма разликата между нас и предпоследната в списъка - Румъния, че за един мандат няма как да я стопим, подчерта  Корнелия Нинова пред  вощещия  Васил Василев.  - “ Как може да се живее с 200 лева “, запита възрастна жена.  - “ Не може да се живее “, каза Нинова.   В близо едночасово интервю лидерът на БСП отговаряше на куп въпроси на Васил Василев и на зрители на предаването“, свързани с “ Визия за България“, отношенията с ПЕС, корупцията, джендърския натиск, бедността, идеите за подем в икономиката, отношенията с Русия, проблемите в образованието и здравеопазването.   Борбата с корупцията “дори в собствените среди“ е основна мисия за лидера на БСП. “Няма да е лесно. Изчислихме, че предложенията ни биха засегнали частни интереси за 10 милиарда лева. Не сме наивници и знаем, че тези хора няма да се дадат лесно. 10 милиарда са голяма сила и когато се изправиш срещу тях, трябва да си готов за последиците. Но няма да спрем “, каза тя.   Защо изоставихте Русия, беше запитал зрител. Нинова скочи. Ние  сме за отпадане на санкциите, те са вредни за българския национален интерес, ние сме за възстановяване на отношенията с Русия и балансирана външна политика, подчерта тя.   “Бях против увеличението на депутатските заплати, но мнозинството го гласува. Не можах да ги спра, но дарявам парите от това увеличение - 600 лв месечно - на болно дете от Силистра “ разкри Нинова. Тя се обърна към президента и омбудсмана за подкррепа на идеята ѝ да не се увеличават заплатите на държавния елит.    носител е на дузина олимпийски медали след като завършил среднното си образование  всички престижни университети в света са го канили да учи при тях. Той е работил две години на престижна длъжност в световната финансова корпорация Голдман Сакс и сега, със спестените пари, продължава образованието си в сферата на изкуствения интелект. \" , подчерта тя, визираайки атаките срещу сина й за това, че учи в чужбина.  \"Тези деца, които имат силно чувство за отбор, ни дават страхотно чувство за общност\", каза Нинова и разказа случай, при който децата тръгвали на олимпиада, но закъснели за самолета, защото забравили българското знаме. Не се качили на борда, докато не им донесли тпибагреника, защото илри убедени, че ще го развеят. \"Кой от българските политици ще направи това\" попита Нинова.   Какво би избрала - власт или благоденствие на народа, бе един от въпросите. Нинова отговори:    Нинова подчерта, че и в партията е избрала по-трудния път - на мандатността, на болезнените реформи. \"Ние сме различни\", каза тя.   С какво ще бъдете по-различни от предишни управления на БСП ? Някои не са оставили добър спомен, я запита Василев. Бихме повторили доброто решение за преизчисляване на пенсиите, но не бихме допуснали заменките. При Орешарски няколко милиарда стигнаха до домовете на хората,  отговори лидерът на БСП.   Нинова каза, че се отвращава от противоречията между обещания и изпълнение, когато се влезе във властта, от тайните сговори за пари и власт, от манипулациите.”Ето на хората се втълпи, че БСП е против Орбан, Унгария. Това не е вярно. Само един от евродепутатите ни е гласувал “за” санкциите - Станишев. Другите трима - не “, обяви тя.   Когато управляваме ние, структурни за държавния и за националния интерес сектори и предприятия няма да се концесионират - летища, железници, ж.п. и енергийна инфраструктура, плажове. Няма да се откажем и да спрем концесията на летище София. Ще развиваме българското производство. Просто това да се знае отсега, добави лидерът на БСП и припомни основни моменти от икономическия раздел на “Визия за България “.   Натискът за Истанбулската конвенция беше огромен, призна Нинова. Заплахата е за децата - тази джендър идеология да влезе в училищата, да ги учат, че има свободно избираем пол. Това е заплаха за семейството, за християнските ни ценности. Трябва да се противопоставим, защото натискът не е спрял, той е огромен, казвам го от личен опит, добави Нинова и прогнозира, че ще има нова атака за приемане на конвенцията.   Лидерът на БСП коментира и увеличението с 10% на заплатите на държавния апарат.   ", "date": "2018.09.24", "title": "Корнелия Нинова: В политиката не ми харесват тайните сговори за власт и пари, вместо за политики"}
{"url": "http://epicenter.bg/article/Gen--Sabev--Voenniyat-ni-potentsial-e-nishtozhen--normalno-e-da-razpolozhim-chuzhdi-voenni-u-nas/164251/2/0", "text": "Атлантическият съвет в България призова премиера Бойко Борисов да поиска на срещата си с Доналд Тръмп разполагането на американски системи за противовъздушна отбрана на българска територия в близост до Черно море. Темата коментира пред Канал 3 по Канал 3 бившият представител на страната ни към военния комитет на НАТО и член на Атлантическия съвет ген. Съби Събев.   \"България в момента изпитва дефицит по отношение на способностите си за противовъздушна отбрана – говоря за изтребители и за съвременни ракетни комплекси. Например Румъния сключва договори и закупува системи \"Пейтриът\", Полша – също. И ние оставаме слабо място, тъй като нашите зенитно-ракетни комплекси са съветско производство, доста стари, оперативно несъвместими със системите на НАТО. И докато ние съберем ресурс да закупим подобни системи, с които да напълно да гарантираме въздушното прикритие на страната, има такава практика в рамките на НАТО да подобни искания, за да създадем такава преграда, при евентуални провокационни действия. Като например тези действия на Русия в региона на Черно море, която разположи системи С-400 с далечен обсег до 400 км. Така че въздушното пространство до Черно море реално се доминира и контролира от Руската федерация. Разбира се това е тяхно право, но и наше право да се защитим по адекватен начин\", обясни Събев.   Защо обаче трябва да се търси чужда армия, като в момента се започва и процес за модернизация на българската. \"Ресурсът, който заделяме за модернизация на българската армия е начална стъпка, но тя е недостатъчна. Очевидно с две бригади и няколко батальона ние представляваме нищожен военен потенциал, с нищожен принос към северноатлантическия съюз по отношение на колективната отбрана.   Така че вземете за пример Полша – независимо, че на нейна територия има една американска бригада, има една батальонна бойна група, Полша предлага на САЩ да бъде разположена на нейна територия и една танкова американска дивизия. Румъния също лобира в това отношение.   Не на всяка цена трябва да разположим чуждестранни войски на наша територия, но трябва да има адекватност между сдържащия потенциал, който се осигурява в северния регион на НАТО и този, който се осигурява тук в Югоизточния. И при положение, че ние нямаме този потенциал, съвсем нормално е примерно да поискаме най-малко една батальонна група – съюзническа, да бъде разположена на наша територия. На ротационен принцип разбира се. Даже издигнахме идеята защо не една многонационална бригада. Така например Румъния развива една многонационална дивизия, в която и ние участваме с един батальон. Трябва и на наша територия да има нещо подобно\", заяви ген. Събев.   Според него сега е удобния момент – срещата между Борисов и Тръмп, да се вземе отношение по този въпрос, а именно да се разположи малко по-сериозен възпиращ потенциал на наша територия, защото \"в момента той е почти никакъв\".  ", "date": "2018.09.24", "title": "Ген. Събев: Военният ни потенциал е нищожен, нормално е да разположим чужди военни у нас"}
