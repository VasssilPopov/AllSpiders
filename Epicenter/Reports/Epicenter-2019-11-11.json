{"url": "http://epicenter.bg/article/Borisov-inspektira-interkonektora--Hubavo-vreme-sme-porachali-/198456/2/0", "text": " пошегува се премиерът Бойко Борисов, който инспектира строителството на газовата връзка с Гърция. Министър-председателят е заедно с министъра на енергетиката Теменужка Петкова.  На инспекцията присъства и американският посланик у нас г-жа Херо Мустафа, защото по газовото трасе ще може да идва американски втечнен газ, доставен на терминалите на гръцките пристанища. А също и посланиците на Азербайджан Наргиз Гурбанова и на Гърция Димитрис Хронопулос, откъдето се очаква също да идва газ.   „Догодина най-късно по това време България ще може да доставя втечнен газ от САЩ, Катар, Кипър, Египет, Азербайджан.“ Това заяви министър-председателят Бойко Борисов, който провери напредъка на дейностите по изграждането на междусистемната газова връзка България-Гърция. Стартът беше даден през месец май тази година от премиера Бойко Борисов и гръцкия министър-председател (2015-2019 г.) Алексис Ципрас.  Премиерът Бойко Борисов подчерта, че с реализацията на газовата инфраструктура ще се постигне реална диверсификация на доставките на газ. „Догодина ще можем да кажем на българите – вие нямате никаква зависимост и може да имате газ отвсякъде“, поясни още министър-председателят. Той уточни, че газовият хъб „Балкан“ и газовата борса, която се правят, ще осигурят по-евтин газ, тъй като ще има конкуренция.   \"  каза още Борисов. И даде думата на посланник г-жа Мустафа, която заяви на български: \"Този проект е много важен за диверсификацията и енергийната сигурност. Енергийната сигурност е национална сигурност! Енергийната сигурност е много важна!\"   Борисов се пошегува, че с темпото, с което дипломат №1 на Вашингтон у нас учи български, ще остави преводача й без пари.   Гръцкият дипломат  пък бе категоричен, че в сравнение с преди 10 години България сега е абсолютно различна държава и даде за пример инфраструктурата. „За мен и за Азербайджан това е исторически момент. Щастливи сме да подкрепяме България в диверсификацията. Поздравяваме ви в този важен ден“, каза посланикът на Азербайджан.  „За да се изградим интерконекторната връзка, трябва първо да пазим археология, да се извадят артефактите и после строим. Това е селище на 4000 години, има артефакти на 7000 години“, изтъкна премиерът Борисов пред гостите и уточни, че са инвестирани 4 милиона лева в археология. В тази връзка министър-председателят настоя университетите да започнат да обучават повече реставратори и археолози. „Осигуряваме ви финансиране, а учебната програма – изгответе вие – професорите и доцентите“, обърна са към специалистите по археология премиерът Бойко Борисов.   В края на проверката премиерът Борисов посочи, че догодина по това време диверсификацията ще бъде реална.  каза Бойко Борисов.   Посланикът на Гърция каза, че този проект е общ за три страни - Гърция, САЩ и България, като в ядрото му е газът от Азербайджан.   Медиите обаче    \"Да внася където иска, бе! Разбирам каква е целта на въпросите, защото това, което виждате, няма как да ви е новина\", обърна се към медиите Борисов, недоволен, че не са впечетлени от мащабните измерения на строителството. И обясни, че иска  , добави Борисов.   - Но искат избраниците им да бъдат избрани честно, репликира репортер от БТВ. - Какво по-честно, бе госпожо! Бихме на двата тура, отвърна ѝ Борисов и припомни, че партия ГЕРБ има почти два пъти повече общински съветници в София от БСП.   Журналистът му припомни, че Манолова иска касиране на вота за кмет, не за съветници.  Според него това , вметна Борисов, забърквайки в темата и Румен Радев.   \" , каза въодушевен Борисов.    После продължи  похвали тя премиера. отвърна й българският премиер. Много хора не разбират колко е красива България\", коментира по пътя посланик Мустафа. - Всичко това го градихме ние - нашето правителство. Колко хора ходят да пазаруват в събота и в неделя в Турция, защото сега лирата е евтина. Кой го е мислил това!?, разкри българските нрави Бойко Борисов.   Дипломатът отбеляза обаче, че е важен и коридор №8, свързващ България с Македония и Албания. А Борисов отбеляза:   \"Хиляди работят такива! Като пчелички\", коментира срещата си с багериста Ангел Бойко Борисов.   \"Малко е кално, но да видите как става. България дава половин милиард, а и двете фирми, които строят са гръцки. , каза на гостите си, вървейки към обекта премиерът Борисов в началото на инспекцията. Според него газовата връзка ни свързва директно с пристанище Александруполис.   \" . Много сме доволни от нашите археолози. Работят много бързо, повече хора, ние плащаме редовно и музеите ни се напълниха с артефакти. Само за археологията сме дали 4 млн. лв.\", обясни Бойко Борисов на американската посланичка.   Дипломат похвали България, която коренно се е променила през последните години. - Ама това знаеш ли колко е неприятно за медиите да го слушат! Те искат България да е лошо, гадно\", обясни  Борисов на Херо Мустафа отношението на медииете към успехите на правителството.  - Казвам това, което виждам\", вметва дамата дипломат. - И аз така - аз само показвам\", продължи темата Бойко Борисов.   И не пропусна да критикува предшествениците си на \"Дондуков\" 1. Поколения политици говореха за диверсификация, припомни той. И разказа, че президентът Алиев в Азербайджан посреща добре и политиците обичат да ходят в Баку. И като се връщат говорят за голям шлем. Борисов явно има предвид думите на президента (2002 - 2012 г.) Георги Първанов, изречени по време на визитата на руския лидер  Владимир Путин на 18 януари 2008 г. \"Постигнахме Голям шлем\", обяви на пресконференция в присъствие на Путин Първанов, коментирайки подписаните икономически договорености, най-важните от които са - петролопроводът \"Бургас - Александруполис\", АЕЦ \"Белене\", газопроводът \"Южен поток\".   Да направим и бърза магистрала до Александруполис. Да си разменим по един кей - Гърция ще има Чиерно море, ние - Егейско! И това без войни, обобщи Бойко Борисов.   Преди 2500 години някой си е правил попарката в това. Да хапне - и лега  коментира Борисов, докато археолозите показват какво са открили.   \"  вметва Борисов.       Интерконекторът ще стига от Стара Загора до гръцкия град Комотини. На българска територия газопроводът ще е 140 километра. Междусистемната газова връзка между Гърция и България e обявена от Европейската комисия за проект от общ интерес на Евросъюза.   Интерконекторът между България и Гърция е един от седемте приоритетните проекти за сигурност и конкурентоспособност на енергийния пазар в Европейския съюз, напомнят от пресцентъра на МС. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа.   Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други. Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.    ", "date": "2019.11.11", "title": "Борисов пред US-посланика: И аз искам касиране на избора на Радев, но му свършва мандатът!"}
{"url": "http://epicenter.bg/article/Sotir-Tsatsarov--Znaya-kak-shte-postapya-s-moya-glas---otnovo-shte-glasuvam-za-Ivan-Geshev-/198465/2/0", "text": "Направени бяха много коментари, аз се въздържах. Колкото и на пръв поглед нелогично да звучи защо е направил така, ще кажа \"Защото е президент\". Конституцията му дава право - той има право по Конституция, той прави това, на което има право. Така главният прокурор Сотир Цацаров коментира пред журналисти отказа на президента Румен Радев да подпише указа за неговия наследник на поста Иван Гешев, който бе избран с гласуване от ВСС, предаде Канал 3.    \"Конституцията дава право на президента както да подпише указа, така и да не го направи. Конституцията не изисква от него да се мотивира за своето решение. А той обяви своите мотиви, което му прави чест. Дали аз ги приемам или не е отделен въпрос“, заяви главният прокурор.    Запитан дали очаква на новото гласуване във ВСС в четвъртък някакви изненади, Цацаров каза: \"Човек в живота може да очаква всичко, аз с моя глас зная как ще постъпя - ще дам гласа си за Иван Гешев\".    Според него едва ли може да се стигне до криза с назначаването на Иван Гешев на неговия пост. \"Очаквам президента да не протака действията си след повторното гласуване за избор на главен прокурор в четвъртък, както е доказал досега“, посочи Цацаров.    \"Не очаквам да се стигне до криза, но нека първо да видим изхода от гласуването в четвъртък. Ако то е 17 и повече гласа (за Гешев - бел. ред.), тогава президентът е задължен да подпише указ.    До настоящия момент президентът показа, че действа в обозрим срок, както сам той се изрази. Протакането на нещата не е решение, а този президент е показал, че няма свойството да протака и да отлага нещата\", изтъкна Сотир Цацаров.", "date": "2019.11.11", "title": "Сотир Цацаров: Зная как ще постъпя с моя глас - отново ще гласувам за Иван Гешев "}
{"url": "http://epicenter.bg/article/Aleksandar-Darzhikov-ot-GERB-oglavi-obshtinskiya-savit-v-Plovdiv/198486/2/0", "text": "Новият председател на Общинския съвет на Пловдив се казва Александър Държиков, съобщава Дарикнюз.бг. Държиков е представител на ГЕРБ и в предишния мандат бе зам.-кмет по културата и транспорта, напомнят пловдивски медии.   Той беше избран с 37 гласа „за“ при тайно гласуване на тържественото първо заседание на новия общински съвет. На него клетва положиха новоизбраният кмет Здравко Димитров, шестимата районни кметове и всички градски старейшини. От „Демократична България“ предложиха д-р Веселка Христамян за председател на общинския съвет, но при тайното гласуване кандидатурата й бе подкрепена само от петима общинари.   Александър Държиков бе на 24-о място в листата на ГЕРБ, но влезе в Общинския съвет, след като от листата излязоха избраните за кметове Здравко Димитров - на Пловдив, Георги Стаменов - на район \"Централен\", Иван Стоянов - на \"Източен\" и Димитър Колев - на \"Западен\". По закон те не могат да съвместяват кметската длъжност с тази в местния парламент и трябва да отстъпят местата си на следващите в листата. Освен това оставки от Общинския съвет подадоха Лариса Кътова и Фиданка Кацарева, пише \"Марица\". Така вместо тях в групата на ГЕРБ влязоха следващите в листата Александър Държиков, Ангел Славов, Иван Вичков, Анета Господинова, Емил Русинов.   Учредителното заседание се проведе в зала „Съединение“ на Историческия музей в града на тепетата. Слова произнесоха новият областен управител Дани Каназирева, новият кмет Здравко Димитров и пловдивският митрополит Николай. Ще бъде отслужен и молебен в митрополския храм „Св. Марина“.   Промени в групата на местната коалиция НФСБ – ВМРО също има. Причината е, че кандидатът за кмет на Пловдив Славчо Атанасов, който беше водач на съветническата листа, предпочете да се върне в парламента. В Народно събрание той оглавява комисията за младежта и спорт. Мястото му в новия общински съвет зае Иван Црънчев от ВМРО.    За първи път в Общинския съвет влизат четиримата представители от Демократична България и по един от ВОЛЯ и Ние, гражданите.    ГЕРБ има 17 съветници, БСП – 7, НФСБ/ВМРО – 5, Съюз за Пловдив -5, Кауза Пловдив – 5, ЗС \"Александър Стамболийски\" – 5, \"Демократична България\" -4, ДПС -1, \"Ние, гражданите\" -1, ВОЛЯ -1.  ", "date": "2019.11.11", "title": "Александър Държиков от ГЕРБ оглави общинския съвет в Пловдив"}
{"url": "http://epicenter.bg/article/Nikolay-Radev--Shte-badem-yasna-i-otchetliva-opozitsiya-v-Plovdivskiya-obshtinski-savet-/198489/2/0", "text": "„Да работим наистина за пловдивчани и да свършим онова, което очакват от нас”, призова Николай Радев, водач на листата на „БСП за България” и общински съветник с най-много мандати в местния парламент на Пловдив, съобщиха от пресцентъра на БСП-Пловдив.   Той се обърна към всички свои колеги, които днес положиха клетва на първото тържествено заседание в зала „Съединение” на Регионален исторически музей – Пловдив. В речта си подчерта, че Пловдивският общински съвет трябва да си върне изгубения в последните години статут на управленски орган.   „Пожелавам в този мандат Общинският съвет да се превърне в органа, който взема решенията и движи града напред”, каза Николай Радев. По думите му новоизбраният кмет има тежката задача да върне Пловдив в челните позиции на страната. Той обаче не спести притеснителния факт, че демокрацията в най-стария обживян европейски град „куца”, защото все по-малко хора гласуват, а излъчените политически формации в местния парламент пазят тишина.   „Днес са тихи и кротки, защото само след няколко дни ще видим техни представители като заместник-кметове и общински началници. Това не е формата, в която трябва да работим”, изтъкна Радев. Той се обърна и към ГЕРБ с предупреждението, че да обземат цялата власт не е полезно. Социалистът коригира кмета с изказването му, че политическите сили имат едни и същи приоритети за града.   „Не бяхте прав, защото нашите приоритети са различни от вашите и те са здравето и образованието на пловдивчани”, подчерта Николай Радев. Той заяви отчетливо, че БСП ще бъде ясна и откровена опозиция, ще внася своите предложения в Общинския съвет, ще отстоява демокрацията. Последната, повтори Радев, е застрашена, а от изложението му стана ясно, че има предвид и избора на председател на Общинския съвет.   Както се очакваше, пръв сред равни в пловдивския парламент стана Александър Държиков.  На присъстващите в залата направи впечатление, че в началото, при обръщението си към присъстващите представители на институции Николай Радев пропусна новоназначената областна управителка Дани Каназирева, станала обект на коментари и в днешния ден с политическите си метаморфози и драми с екзитполовете.", "date": "2019.11.11", "title": "Николай Радев: Ще бъдем ясна и отчетлива опозиция в Пловдивския общински съвет!"}
{"url": "http://epicenter.bg/article/Kmetat-na-Nesebar-se-zakle--svaliha-mu-beleznitsite-za-tseremoniyata-/198490/2/0", "text": "Пред препълнена зала на Общинския съвет в Несебър избраният кмет Николай Димитров и 21 общински съветници положиха клетва и встъпиха в длъжност. С възгласи \"Свобода\" хиляди жители на общината изразиха подкрепата си към кмета, който по-рано беше доведен с белезници и конвой до залата в Несебър. Николай Димитров благодари през сълзи на своите съграждани и каза, че те не са се поддали на \"тази провокация и гнусна интрига\" срещу него. Белезниците на Димитров бяха свалени за церемонията, предаде БНР.    Жители на Несебър се събраха пред заседателната зала на Общинския съвет в подкрепа на избраните, но задържани по обвинение на купуване на гласове кмет и двама общински съветници. Сесията се провежда при засилено полицейско присъствие.    Тримата бяха задържани дни преди първия тур на изборите с обвинения за купуване на гласове.    Организатори на протеста са Инициативният комитет, издигнал кандидатурата на Николай Димитров за кмет. Той и общинските съветници трябва да бъдат освободени от ареста, казаха Яни Николов и Петър Козаров: \"Той ще положи клетва на химна на България с белезници и защо трябва да водим редовно избран кмет под конвой? В случая са му нарушени правата на гражданин и на редовно избран кмет\", подчерта Николов.    \"Не може един човек, който е избран с 8 000 гласа, да бъде обвиняван неправомерно, според мен\", добави Козаров.    Хората в Несебър настояват за освобождаването на представителите на местната власт: \"Хората са гневни, ядосани, защото по този начин те искат да ни превземат, ние това не го искаме, ние живеем в свободна България, демократична България. Важното е държавата да се съобрази с нашето мнение, не може да се говори за купуване на гласове при такава огромна подкрепа за задържаните, а това означава доверие\", казаха граждани на Несебър.    След като положи клетва, Димитров може да упълномощи свой заместник, защото след тържествената церемония той ще бъде върнат отново в ареста.", "date": "2019.11.11", "title": "Кметът на Несебър се закле, свалиха му белезниците за церемонията "}
{"url": "http://epicenter.bg/article/Maya-Manolova-vnese-zhalba-za-kasirane-na-vota-v-Sofiya/198493/2/0", "text": "Внасяме жалба за касиране на изборите в София. Внасяме и 14 класьора с доказателствен материал за тежки нарушения на изборния процес.“  Това заяви днес Мая Манолова пред Общинската избирателна комисия, където внесе заедно с Инициативния комитет, който я издигна за кандидат за кмет на София, жалба с искане за касиране на резултатите от местните избори в столицата. \"Установихме десетки, стотици тежки нарушения на изборните правила, които класирахме в четири групи – нарушения, свързани с избирателните списъци, нарушения, свързани с изборните протоколи, нарушения, свързани с бюлетините и с броенето им, и нарушения, свързани с организацията на изборния процес\", допълни тя.  \"По отношение на избирателните списъци, освен разликата от над 100 000 избиратели, обявени от организаторите на изборите за техническа грешка, установихме и 6700 души разлика в част втора на избирателните списъци. Толкова са гражданите на държавите членки на европейския съюз, които според ОИК са включени в избирателните списъци, а според общинската администрация броят им е 44“, уточни Манолова.  Относно нарушенията с изборните протоколи, издадени от секционните избирателни комисии, Манолова обяви, че има огромни несъответствия и разлики между протоколите, изготвени от СИК и тези, които са качени на сайта на ЦИК.  \"Тези разлики, разминавания, нарушения, поправки, дописвания, пренаписвания са в над 60% от протоколите на СИК. Това са над 900 секции. Има празни протоколи, неподписани протоколи, протоколи без фабричен номер или с различни фабрични номера, протоколи с промени в графите, които се отнасят до определянето на резултата\", подчерта тя.   За нарушенията с бюлетините Манолова заяви, че на втория тур се падат около 3500 невалидни бюлетини на кандидат. \"Протоколите в секциите, в които гласуват предимно роми, са изрядни, чисти, няма недействителни бюлетини и това потвърждава нашето съмнение, че се е гласувало с предварително подготвени и попълнени бюлетини извън изборните секции\", допълни тя.  Манолова отчете и множество нарушения в организацията на изборния процес – не са допускани председатели на инициативни комитети и на партии, застъпници също не са допускани, а тези които са допуснати, са държани в изолирани помещения, на изолирано място, така че да няма как да виждат какво се случва с бюлетините. \"В резултат на това са отваряни предварително пликове с протоколи. Те са отваряни от представителите на ОИК, служители на общинската администрация, които са нанясали различни корекции и поправки на протоколите\", обясни Манолова.  Към нарушенията, които са извършени на местните избори, тя добави и публикуването на предварителни резултати от екзит половете:  \"Тежка манипулация на изборите беше нанесена и от така наречените екзит полове. Различни социологически агенции и медии публикуваха предварителни резултати, които бяха използвани като партийна пропаганда и абсолютно през целия ден показваха разлика между 7 и 17 процента между кандидатите с една цел – да се откажат и демотивират избирателите изобщо да идат да гласуват.\" \"Огромното количество сигнали за масово купуване на гласове, за контролиране на вота. Подали сме над 20 жалби, по които нямаше абсолютно никаква реакция нито от правоохранителните органи, нито от изборната администрация\", допълни тя. \"Не внасяме тази жалба, за да пречим на работата на Столична община. Внасяме тази жалба заради несправедливостта, заради множеството тежки нарушения и злоупотреби с изборните права на столичани. Не става дума за моя избор или за моя глас, а става въпрос за тежки злоупотреби с гласовете на стотици хиляди столичани от изборната машина на ГЕРБ. Изборната машина включи и направи съучастници и много граждани в контролирането на вота, в продаването на гласове, служители на столична администрация в приемането на протоколите\", заяви Манолова и добави, че \"това не трябва да се оставя така, без последствия\". Тя бе категорична, че \"въпросът е има ли кой да накаже изборната машина на ГЕРБ, има ли кой да накаже ГЕРБ за нарушенията на изборите и злоупотребите с гласовете на столичани, има ли кой да застане зад честността на вота от партиите и институциите в България – Народното събрание, депутати, Централна избирателна комисия\".  \"Въпросът е кой къде ще застане – за или против честните избори, въпросът е дали ще има мнозинство, което да гарантира честния вот, или нещата ще останат като преди – задкулисен сговор за осигуряване на служебна победа на ГЕРБ. Внасяме тази жалба, защото смятаме, че изборните манипулации, злоупотребата с гласове не трябва да бъде оставена ненаказана. Не трябва да бъде оставено неразобличено нито едно изборно нарушение\", заяви още Манолова.  \"Дали ще се намери кой да се произнесе наистина в съответствие със закона и справедливостта по отношение на тези жалби, предстои да разберем\", завърши Манолова.     Още в нощта на вота екипът на Манолова обяви, че разполага с доказателства за груби нарушения на изборните правила. По думите й те могат да бъдат класирани в четири групи - нарушения, свързани с избирателните списъци, нарушения свързани с изборните протоколи, нарушения свързани с бюлетините и броенето им, както и нарушения на организацията на изборния процес. Бившият омбудсман започва и петиция, с която да оспори резултата от вота и да поиска  законодателни промени. Целта - въвеждане на машинно гласуване.   Резултатите от изборите ще обжалват и част от кандидатите за районни кметове на БСП.", "date": "2019.11.11", "title": "Мая Манолова внесе жалба за касиране на вота в София"}
{"url": "http://epicenter.bg/article/Plevneliev--Lukanov-naznachi-Kostov-v-parvoto-demokratichno-pravitelstvo-na-Balgariya-/198496/2/0", "text": "С късна дата бившият държавен глава Росен Плевнелие скочи срещу бившия прeмиер Иван Костов.   \"Луканов назначи Костов в първото демократично правителство на България\", изтърси интригата на деня в предаването \"Плюс - минус\" по Нова телевизия президентът (2012 - 2017 г.) Росен Плевнелиев.   \"Влиянието на Иван Костов в Демократична България (ДБ) е голямо.   Това са зависимости. Казвам, че е очевидна ролята, която Костов изпълнява дясното в България да бъде разделено\", заяви Плевнелиев в ефира на Нова.   Според него, въпреки че премиерът (1997 - 2001 г.) Иван Костов е постигнал и добри неща за България, след 2001 г. ролята му е да разделя. \"За мен е повече от ясно, че ДБ играха мълчаливо, но заедно с Мая Манолова на втория тур\", сочи неговият анализ на местните избори в София.    Росен Плевнелиев намира за недопустимо поведението на ДБ - \"да подкрепиш този, който е защитавал Пламен Орешарски, след като толкова си протестирал срещу избора на Делян Пеевски за шеф на ДАНС\". По думите на Плевнелиев има опасност ДБ да се подведат по популизма.   \"  което, вярвам, е важно за \"Демократична България\". Една дума, едно позитивно нещо не казаха! За мен това е тяхно съзнателно решение - да не се каже нито една дума срещу Мая Манолова, срещу президента Радев, срещу БСП. ГЕРБ беше позициониран като основен враг, въпреки че са от едно и също семейство  - на ЕНП. Мен ме боли, когато брат срещу брат върви\", продължи да критикува Плевнелиев.   \"Предстои решаваща битка на изборите през 2021 г., в която от една страна ще бъдат популистите - президентът Радев, Корнелия Нинова, Слави Трифонов, Мая Манолова - те са едно, те си подават много добре топката. Но на мен ми се щеше на другата страна на барикадата да бъдат демократите, проевропейските, продемократични сили. За съжаление Демократична България премина изцяло в лагера на популистите\", категоричен бе Росен Плевнелиев.   \"Има два варианта от моя гледна точка за ДБ.  , добави към анализа си за ДБ Плевнелиев.   В същото време Росен Плевнелиев отхвърли твърденията, че баща му е от БКП. Той каза, че баща му е работил в отдел \"Образование\", бил е литератур, с \"който се гордее\". А самият той не бил комсомолски секретар, каквато информация излезе наскоро. Бившият президент напомни, че      \"Нямам никакви задни мисли и не се връщам обратно в политиката. Говоря като активен гражданин, като човек, който остана в България\", заяви Плевнелиев.   И обясни: „Мен ме боли, когато се получават подобни конфликти. Нямам никакви намерение да се върна в политиката. Говоря като активен гражданин, който остана в България и милее за нея. Бях честен. Казах каквото мисля. Изминаха едни стратегически избори. Те отварят пътя към следващия още по-важен вот през 2021 г. за президент и министър-председател. Той коментира и избора на нов главен прокурор. Според него правителството е допуснало грешка, че не е издигнало друг кандидат, за да има истинска битка.    Запитан за състоянието на НАТО и коментарът на френския президент Емануел Макрон, Плевнелиев бе категоричен, че НАТО е важна организация.  ", "date": "2019.11.11", "title": "Плевнелиев: Луканов назначи Костов в първото посткомунистическо правителство на България!"}
{"url": "http://epicenter.bg/article/Ombudsmanat-Diana-Kovacheva--Koruptsiyata-razrushava-osnovnite-choveshki-prava-bez-ostatak/198497/2/0", "text": "„Корупцията нарушава основните права на човека – и голямата, и малката корупция нарушават всички права – икономически, социални, културни, граждански и политически и ги разрушава без остатък”.    Това заяви омбудсманът доц. Диана Ковачева по време на Националната научно-практическа конференция „Системно-структурни подходи за противодействие на корупцията“, организирана от правно-историческия факултет на Югозападния университет „Неофит Рилски“.   Във форума участваха председателят на Конституционния съд проф. Борис Велчев, избраният от ВСС за главен прокурор Иван Гешев, министърът на вътрешните работи Младен Маринов, министърът на образованието Красимир Вълчев, председателката на Комисията по дискриминация Ана Джумалиева, зам.-министърката на правосъдието Десислава Ахладова, председателят на антикорупционната комисия в парламента Емил Димитров и др.    „Към омбудсманът често се обръщат граждани, които сигнализират за конфликт на интереси, за решения, взети в ущърб на обществото, за непрозрачно и безотчетно разходване на публични средства, с искане за сезиране на Конституционния съд или за промяна на нормативни актове. Открояват примери за лоша администрация, която отдавна вече не се свързва само с проявите на грубо и нелюбезно отношение, а която създава усещане за непрозрачност, непредсказуемост, безотчетност – среда и условия за разгръщане на корупция”, посочи доц. Ковачева, цитирана от пресцентъра на Омбудсмана на Р България.    Тя допълни, че за първите 10 месеца през тази година в институцията на Омбудсмана са постъпили близо 9 000 жалби, като в топ 5 при сигналите са жалбите за правото на добра администрация – 559, което е над 7% от общия им брой. Още по-тревожен по думите й е фактът, че 30% са получените сигнали на потребители на обществени услуги, които основно се жалват срещу монополите в държавата, чиито действия гражданите свързват с усещане за почтеност.    „От лошата администрация до реализирането на корупционни практики пътят е кратък, липсата на прозрачност и предсказуемост са благоприятна среда за тях. Именно реализацията на принципите на добро управление гарантира създаването на ефективна антикорупционна институционална среда, което е и възможност за осъществяване на превенция срещу корупционни практики”, подчерта още омбудсманът.      Емил Радев към Дидие Рейндерс: Ще предложите ли общоевропейска стратегия за борба с корупцията?    „Борбата срещу корупцията не е само законодателство, макар, разбира се, това да е условие без което не може, тя не е само въпрос на преследване и наказване на извършителите на корупционни престъпления. Тя трябва да бъде част от цялостна последователна антикорупционна държавна политика, включваща превенция и обучение, както и повишаване на чувствителността и нетърпимостта на обществото към проявата на корупция. Защото подкупът винаги има две страни. И в сърцевината на такава политика би следвало да стои устойчивата и почтена институционална среда. Всяка държава трябва да изгради своята национална система за почтеност и да гарантира еднакво високо ниво на почтеност на всяка институция в нея”, заключи доц. Диана Ковачева.", "date": "2019.11.11", "title": "Омбудсманът Диана Ковачева: Корупцията разрушава основните човешки права без остатък"}
{"url": "http://epicenter.bg/article/Mlada-zhena-ubi-62-godishen-mazh-v-bobovdolsko-selo-/198458/3/0", "text": "28-годишна жена от Дупница е задържана за съпричастност към смъртта на 62-годишен мъж от село Мламолово. Това съобщиха от Окръжна прокуратура – Кюстендил, предаде Радио „Фокус”.   Към момента жената е задържана с прокурорско постановление за срок от 72 часа. Предстои да се внесе искане в Окръжен съд – Кюстендил за вземане на мярка „Задържане под стража”. Тялото на мъжа беше открито в събота в дома му, след подаден сигнал служители от Районно управление на МВР - Бобов дол са предприели незабавни действия, които са осъществени под прякото ръководство на наблюдаващ прокурор от Окръжна прокуратура – Кюстендил.   Тялото на 62-годишния е закарано за аутопсия в кюстендилската болница, по първоначални данни смъртта е настъпила в резултат на пробождане с нож в областта на гърдите.   28-годишната жена е установена и задържана в дома на нейни роднини в Дупница. Работата по започнатото досъдебно производство за умишлено причиняване на смърт продължава.", "date": "2019.11.11", "title": "Намериха труп на 62-годишен мъж в бобовдолско село, задържана е млада жена"}
{"url": "http://epicenter.bg/article/Simeon-Nikolov--NATO-pred-po-golemi-predizvikatelstva-ot-nov--11-septemvri--ili-ruska-zaplaha-/198440/11/0", "text": "  Преди френският президент Еманюел Макрон да разтърси европейското медийно пространство с израза „НАТО е в мозъчна смърт” и държавният секретар Майк Помпео да заяви в Берлин, че ако Алиансът не се променя, рискува да се превърне в отживелица, ухажвани от медиите български «експерти» твърдяха, че главната тема на предстоящата среща на високо равнище на НАТО на 03 и 04. 12.2019 г. ще бъде «заплахата от Русия».   Макрон и Помпео повториха само в по–остра форма онова, което списание «Дер Шпиигел» писа в първите дни на април 2019 г. : «НАТО е застрашен от eкзистенциална криза и проблемите му са най–голямата опасност за Алианса». Колкото до българските «експерти», не бихме могли и да си представим, че в нашенски условия, биха се появили не само остри критики срещу НАТО, но дори и някакви градивни предложения за промяна.   Разбира се, че темата Русия ще присъства в дневния ред на срещата на високо равнище на НАТО на 03 и 04 декември т.г., но обективната оценка изисква да посочим, че съвсем не Русия е основен проблем, а няколко безспорни и признати предизвикателства, някои от които ще намерят място в дискусията в една или друга степен, а други ще бъдат подминати.   На първо място това е навлизането на изкуствения интелект в оръжейните системи, което в нерегулирана форма би се превърнало в опасност, значително по–голяма от един нов «11 септември» или от ядрената заплаха за човечествотго и защото ще доведе до коренна промяна в организацията и водене на бойните действия, глобална надпревара в създаването на нови автономни оръжейни системи с непредсказуеми последствия. Въпросите намират вече място в дискусиите, но по–същественото е в каква посока те се движат и какво ще постигнат. На второ място, след оттеглянето на САЩ от Договора за забрана на ракетите с малък и среден обсег /INF/, последвано и от Русия, се очертава Вашингтон да се откаже и от Договора за съкращаване на ядреното въоръжение /СТАРТ 3/, чийто срок изтича през 2021 г., което означава, че светът остава без най–важния иструментариум за регулиране и контрол на въоръженията, обещава нов старт на ядрена надпревара с всички рискове от това и нови кандидати за притежаване на ядрено оръжие.   За съжаление, този въпрос не стои в програмата за срещата на НАТО на 03/04 декември т.г.  Очевидно, че няма да бъде засегната и не по–малко важната тема за системното нарушаване на междунаровото право, което все по–често изправя на нокти едни или други държави, оказали се жертви на агресивни действия.   Неизбежно обаче, ще стане дума за интервенцията на Турция в Северна Сирия, но имайки предвид значително по–меката позиция на НАТО към действията на турския президент Ердоган и геостратегическото значение на сраната, както и политиката на САЩ за запазване на контрола включително и на нефтените залежи, няма да бъдат обсъдени неправомерните стъпки нито на Анкара, нито на Вашингтон. На четвърто място, действително стои темата за вътрешните реформи в НАТО и изявленията на Макрон и Помпео съвсем не са случайно изпуснати само месец преди срещата в Лондон. Въпросът е, че едва ли поставянето й ще стигне до сърцевината на проблемите, а по–скоро ще се изрази в познатия натиск от американска страна за по–високи военни разходи и солидарност при мисии в кризисни региони и опити от френска страна за утвърждаване на лидерство в една по–автономна европейска политика.    Може да продължим със списъка на необходимите теми за дебатиране на предстоящата среща на НАТО, но и първите четири от тях показват, че съвсем не Русия е главният проблем. За Европа значението на първата тема за изкуствения интелект в бъдещи оръжейни системи е от най–голямо значение, ако иска да запази позиции в надпреварата между САЩ и Китай в тази сфера. Защото изкуственият интелект ще проникне навсякъде и ще промени войната. А това предполага придобиване на надмощие над други държави.   Уверенията, че хората трябва да имат правото на последно решение, а не автономните оръжия, са неубедителни и скоро този принцип ще бъде изоставен, когато в бойни действия системите с използване на изкуствен интелект се изправят срещу други подобни и пред стесняващ се до минути и секунди времеви прозорец за вземане на решение. На второ място, неизбежната надпревара в създаването на такива системи с изкуствен интелект е много опасна, защото не съществуват реални форми на контрол на въоръженията, подобни на тези от времето на Студената война. На трето място, напредъкът в развитието и използването на изкуствения интелект протича бързо и непрозрачно, което прави процесът непредвидим. Потенциалът на изкуственията интелект за въоръжените сили е огромен и използването му ще обхване изключително широки сфери от оптимизиране на разузнаването до автономни оръжейни системи и информационна война. Преимуществата му ще са несравними с ядреното оръжие и ще повлияят на отбранителната способност на държавите. Друга особеност е, че не толкова способностите на изкуствения интелект са застрашаващи, колкото неспособността на човека да си създаде пълна представа за тях. Необходимо е да се дискутират първо предимствата и недостатъците на оръжейните системи с изкуствен интелект в търсенето на стратегически решения, в организацията на въоръжените сили и подготовката им и при провеждане на военни операции. На четвърто място, проблемът се свежда до създаването на регулаторна рамка за прилагането на изкуствения интелект в оръжейните системи и етични принципи за тяхното използване. И именно тук има голямо разминаване в подхода на САЩ и този на Франиця и Германия. Ако сравняваме Европа и САЩ и Китай ще установим, че старият континент изостава по отношение на размера на инвестициите, броят на действащи фирми от индустрията в тази област, иновационни способности /брой на подадени патенти/ и трансфер на изследователски резултати. В сферата на изследователската дейност обаче, Европа може да задържи позиции в тази глобална надпревара.   В приетата през 2018 г. обща декларация за сътрудничество в сферата на изкуствения интелект, фокусът е върху увеличаване на технологичната и индустриална конкурентноспособност на ЕС. Целта на стратегията е увеличаване на инвестиционния обем до края на 2020 г. с 20 млрд евро.  Френската и германската стратегии по изкуствен интелект от края на 2018 г. са близки, като първата стои по–добре в областта на изследванията, но изостава във финансовите си възможности. Федералното правителство на Германия ще инвестира 3 млрд евро до края на 2025 г. В сътрудничество двете държави изграждат френско–германски изследователски център. За двете очевидно ключови държави и ЕС е важно по–скоро да не допуснат сегашното им изоставане от САЩ и Китай да не стане по–голямо. Германската и френската стратегии имат силен фокус върху регулаторните аспекти и етичните параметри. Това съответно разкрива възможности за алтернативно позициониране спрямо моделите на САЩ и Китай. И тук възниква въпросът, дали няма да се прояви конфликт на интереси в НАТО.   В китайския и американския подход по различни причини и области се дава свобода на технологичния напредък, при който ругалаторните и етични аспекти са второстепенни, т.е. остават далеч на заден план.   Докато европейският модел си поставя за цел придържане към условия, при които да бъде направлявано, контролирано и формирано по–нататъшното развитие в областта на изкуствения интелект. Двата варианта имат предимства и недостатъци. В краткосрочен план американският и китайският модел могат да се окажат по–изгодни в контекста на глобалната надпревара. Спорно е обаче, дали в дългосрочен план те ще са устойчивите модели. Решаващо за успеха на Европа би било, как отделните страни–членки ще се позиционират. Страните, които вече изработиха свои стратегии паралелно с Франция и Германия са още Великобритания, Италия, Швеция и Дания и те също застъпват силно регулаторните и етични аспекти в развитието и използването на изкуствения интелект за военни цели. Същественото е, че те защитавайки хуманно ориентираното развитие на изкуствения интелект, остават верни на своите основни ценности.    Колкото до идеите и предложенията, които биха могли да се поставят на предстоящата среща на НАТО, на пръв поглед държавният секретар на САЩ Майк Помпео е прав за необходимите промени, но една от истинските причини е в неспособността за повече самокритичност за да се променя и усъвършенства Алиансът. Част от европейските съюзници обаче, винаги са смятали, че САЩ никога не са ги разглеждали като напълно равноправни субекти, а като средство за прокарване на собствевни стратегически интереси. Тези различни виждания не са нещо ново и затова не трябва да изненадва и репликата на френския президент за „мозъчна смърт” на НАТО, изказана всъщност по повод поведението на Турция спрямо Сирия.   Зад опита на Ангела Меркел и външния й министър Хайко Маас да се разграничат от някои действително крайни мнения не бива да търсим фатални разминавания. Ясно е, че Макрон преследва лидерска позиция в Европа и че е проводник на онези финансово–олигархични кръгове, които искат да уязвят американския президент. Вярно е, че Макрон в стремежа си за повече независимост от САЩ избързва с идеята за Европейска армия, докато Германия заема по–реалистична позиция.   Но в крайна сметка Макрон и Меркел стоят много близко един до друг. Независимо от критиката си, френският президент не може да не си дава сметка, че без Германия никога не би могъл да постигне целите си. Не е ясно обаче, дали ще чака вечно Германия да прояви повече решителност.    Независимо, че държавният секретар на САЩ Майк Помпео е прав за необходимите промени, ако влезем в детайли от европейска гледна точка, едва ли ще му харесат възможните предложения като: ▪ По–малка политическа роля на назначени администратори и генерали и направлявания от тях военен инструментариум. ▪ Промени в командната структура, като част от заеманите длъжности от американски генерали се заемат от европейски такива в съответствие и в отговор на изискванията на президента Тръмп и за по–справедливо разпределение на отговорностите. ▪ Промяна на член Пети от Договора, гарантиращ действителна и сигурна защита. ▪ Промяна в задачите и способностите на НАТО предвид промените в света, ролята на военния фактор при решаване на конфликти, навлизането в нова технологична ера, хибридните войни. ▪ Командните структури на НАТО би трябвало да са в състояние да предоставят елементи от генералщабната дейност за операции под ръководството на ЕС.    За България също важи познатата, но изключително точна формулировка на президента на ЕК госпожа Урзула фон дер Лайен, че „НАТО беше и винаги е това, което страните–членки правят от него.” и че от 29–те страни зависи „да се включат и нещо да променят”. Но за да имаш самочуствието да направиш това и искаш равноправен глас, трябва да си успешен в изграждането на способностите на собстевната си армия.   Манталитетът обаче, с който заявяваш, че като вкараш разходите за пенсии на военните, ще качиш военния бюджет до изискваните 2 процента и с това ще станеш отличник, независимо от старите въоръжения и ниски бойни способности, автоматично те изключва от групата на сериозните съюзници.   Или че само с трите големи модернизационни проекти ще отговориш на 11–те входно–изходни измерители за оценка приноса на съюзниците, приети на срещата на НАТО в Уелс, сред които двата процента от БВП е само един елемент. Протичащият в момента Стратегически преглед на отбраната неизбежно ще покаже верния път, стига да има воля и приемственост от слредващите правителства. От сегашните позиции сигурно е трудно да възразиш на натиска за милитаризиране на Черно море или продължаване на спиралата на увеличаване на напрежението на Североизточния фланг на НАТО или да блокираш декларация на Алианса по Украйна, както направи Унгария в защита на унгарското малцинство в тази страна. Понякога трябва да имаш и достойнство, зад което да скриеш някои недостатъци.", "date": "2019.11.11", "title": "Симеон Николов: НАТО пред по–големи предизвикателства от нов „11 септември” или руска заплаха "}
{"url": "http://epicenter.bg/article/Akad--Konstantin-Kosev--Bismark--Iztochniyat-vapros-i-Balgarskoto-osvobozhdenie-/198488/6/0", "text": "Т. нар. Източен въпрос е почти през целия ХІХ век един от невралгичните проблеми в международните отношения. Главните съперници в Източния въпрос са Русия, от една страна, Англия, Франция и Австро-Унгария, от друга. Освободителната по своята същност роля на руската политика среща силно противодействие от страна на тези три западни държави. В развитието и развръзката на Източния въпрос участва и Прусия, по-късно Германия, но нейната политика е слабо проучена в историческата литература и остава в сянка. Досега нямаше цялостно монографическо изследване на тази тема нито в българската, нито в чуждестранната историография. И ето то вече е на път към читателите. Монографията се нарича „Бисмарк, Източният въпрос и Българското освобождение 1858 - 1878“, неин автор е големият наш историк акад. Константин Косев, издателството е „Захарий Стоянов“.   Книгата е в три части. От първата научаваме каква е концепцията на Бисмарк по Източния въпрос и как се формират основните й принципи. Втората част се нарича: „Политиката на Прусия по Източния въпрос във връзка с войните за обединение на Германия (1856-1871)“. Тази политика е пречупена през дипломатическото обезпечаване на войните срещу Дания и Австрия, а така също е свързана и с Френско-пруската война. Третата част разкрива ролята на бисмарковата дипломация в Източната криза (1875-1878), като е показано отношението на германското правителство към Руско-турската война и участието на Бисмарк в мирните преговори от края на войната до Берлинския договор.  Изключителна е заинтересоваността на Бисмарк от Източния въпрос и това читателят не може да не забележи. Акад. Константин Косев пише: „В концепцията си по Източния въпрос Бисмарк не влага известния пангермански смисъл, проникнат от стремеж за експанзия и влияние в Европейския Югоизток. Незаинтересоваността от преки делови интереси в Османската империя, му дава възможност да я използва за решаване на своите главни политически въпроси. Така за Бисмарк Източният въпрос става подходящо средство, с което се опитва да регулира отношенията на Прусия-Германия с останалите велики сили. В този смисъл Източният въпрос има голямо значение в отношенията на Прусия- Германия с Русия.“  В този изключителен исторически труд, плод на проучване на извори, документи, историографски произведения от цял свят, авторът си е поставил задачата да разкрие каква роля е играла политиката на Бисмарк в Източния въпрос, доколко и тя е повлияла на делото на Българското освобождение. Политиката на немския канцлер оказва, в известна степен, благоприятно въздействие за разгръщане на българската освободителна борба. И тъй като Бисмарковата дипломация действа против запазването на целостта на Османската империя и помага на Русия в борбата й срещу Високата порта, тя се превръща в благоприятен външен фактор за българската революция. Постоянният стремеж на Бисмарк да „разпалва“ Източния въпрос с цел да предизвика военната намеса на Русия, фактически съвпада с целите и интересите на българското освободително движение. Вестта за жестокото потушаване на Априлското въстание дава повод на „железния канцлер“ да присъедини гласа си към европейското обществено мнение в защита на българите. Германия поддържа Одринското споразумение и Санстефанския договор, така че може да се приеме, че в хода на развитието на събитията по Източния въпрос за разлика от другите западни държави, Германия има в общи черти положителна роля във връзка с Българското освобождение.   ___  ", "date": "2019.11.11", "title": "Акад. Косев с нов знаменателен труд - \"Бисмарк, Източният въпрос и Българското освобождение\""}
{"url": "http://epicenter.bg/article/Izborite-v-Ispaniya/198433/7/0", "text": "\r\n Четвъртите парламентарни избори за последните четири години в Испания завършиха без категоричен победител. \r\n Управляващата социалистическа партия спечели най-много места, но няма да получи мнозинство в парламента. Крайната десница удвои резултата си от предишните избори, а безизходицата на испанската политическа сцена се задълбочи, съобщи ДПА. \r\n \r\n \r\n \r\n Според резултати от преброяването на бюлетините в над 99 процента от изборните секции Испанската социалистическа работническа партия (ИСРП) печели 28 процента от гласовете и 120 места в Конгреса на депутатите, долната камара на парламента. Това е с три места по-малко от последните общи избори през април и далеч от необходимите 176 места за постигане на парламентарно мнозинство. \r\n   \r\n  \"ИСРП спечели изборите. Но нашият план не е да продължаваме да печелим избори. Той се състои в това да сформираме стабилно правителство\", каза Санчес, цитиран от ТАСС. \r\n   \r\n Той призова политическите си опоненти да бъдат отговорни и да му позволят да състави кабинет, с което да се сложи край на продължаващия с месеци политически блокаж. \r\n   \r\n На второ място се нарежда консервативната Народна партия с 20,8 на сто и 88 места. Тя подобрява резултата си от историческото дъно, което удари през април, когато успя да вкара в долната камара само 66 депутати. \r\n   \r\n Лидерът на Народната партия Пабло Касадо заяви след края на изборния ден, че Испания повече не може да чака да има правителство. Той добави, че ще е още по-трудно да бъде управлявана страната след вчерашния вот, при който никоя партия не получи мнозинство, предаде Ройтерс. \r\n   \r\n Крайнодясната партия \"Вокс\" печели 15,1 процента и 52 места, което е два пъти повече от досегашните й 24 депутати. \"Само преди 11 месеца нямахме представители в (регионалните, националния и Европейския парламент). Сега сме трета политическа сила в Испания\", каза лидерът на \"Вокс\" Сантяго Абаскал. \r\n   \r\n Големите губещи са крайнолявата \"Унидас подемос\" с 9,8 процента и 26 места, което е спад от сегашните 42, и либералната \"Сиудаданос\" с 6,8 процента и 10 места, в сравнение с 57, спечелени през април. \r\n   \r\n Лидерът на \"Сиудаданос\" Алберт Ривера каза вчера, че няма извинения за поражението на партията му. Той добави, че изпълнителният комитет на \"Сиудаданос\" ще се срещне днес и че ще бъде свикан партиен конгрес, на който ще бъде решено бъдещето на партията. \r\n   \r\n Преговорите за съставяне на правителство няма да са леки. Теоретично Санчес може да състави мнозинство с \"Унидас подемос\", малката лява партия \"Мас паис\", с националистите и сепаратистите от Каталуния, Страната на Баските и Канарските острови. \r\n   \r\n Но такава коалиция ще бъде трудна - социалистите и \"Подемос\" не успяха да се споразумеят след миналите избори, а сътрудничеството с каталунските партии е затруднено от сепаратистката криза в Каталуния. \r\n Напрежението в североизточната област се увеличи, след като миналия месец бяха осъдени деветима регионални лидери. Каталунските партии вероятно ще искат амнистия за тях в замяна на подкрепата си за Санчес - нещо, което лидерът на ИСРП надали ще приеме. \r\n   \r\n Каталунският въпрос бе основен в кампанията и помогна за мобилизирането на гласове на противници на отцепването към \"Вокс\", която обеща да отмени автономията на Каталуния и да забрани всички регионални партии, борещи се за независимост. \r\n   \r\n \"Вокс\" се представя като борец срещу политическата коректност. Наред с други неща, партията се противопоставя на миграцията, исляма, феминизма и привлича избирателите, изпитващи носталгия към диктатурата на Франсиско Франко. \r\n   \r\n След смъртта на Франко и връщането на демокрацията в Испания през 70-те, ИСРП и Народната партия доминираха в продължение на над три десетилетия в политиката и се редуваха начело на страната. Но политическата фрагментация сложи край на двупартийния модел. \r\n За четири десетилетия демокрация Испания никога не е имала коалиционно правителство, но сега това изглежда единственият изход от политическата задънена улица, освен ако Санчес не успее да състави правителство на малцинството. \r\n   \r\n Вчерашните избори бяха свикани, след като ИСРП спечели най-много гласове през април, но Санчес не успя да договори съюз с \"Подемос\" или със \"Сиудаданос\". Той се надяваше да получи по-силен мандат с предсрочните избори. \r\n Избирателната активност вчера бе 69,9 процента, малко по-ниска от тази през април, посочи министерството на вътрешните работи. Около 37 милиона испанци, включително, 2,1 милиона в чужбина, имаха право да гласуват. \r\n", "date": "2019.11.11", "title": "Социалистите спечелиха изборите в Испания. Санчес обеща да сформира стабилно правителство"}
{"url": "http://epicenter.bg/article/Grigor-Dimitrov--Za-momenta-nyamam-polovinka--Iskam-da-bada-bashta/198445/8/0", "text": "Най-добрият ни тенисист Григор Димитров се завърна в България за няколко дни след края на сезона. Той говори за възходите и паденията в кариерата си, за живота на един тенисист и за специалната връзка със семейството си пред  .    След последния си турнир за 2019 г. бившият номер 3 в света отиде на почивка в Исландия с родителите си: \"В Исландия беше много различно. Решихме за първи път да направим такова приключение с родителите ми, беше уникално. Всяка една година гледаме да си направим почивка само ние тримата, да прекараме време заедно, тъй като програмата ми е много натоварена. Бях оставил телефона настрани, искахме да прекараме малко време в различни приключения. Всяко едно преживяване беше различно от другите.\", започна Гришо.    \"Винаги гледаме да имаме два-три дни само за нас. Когато сме заедно си говорим за нещата, които сме пропуснали. Споделям с тях, но те понякога се въздържат от съвети. Винаги гледам да взема нещо от тях, те са ми дали толкова много. Повече ги наблюдавам, отколкото да искам съвети.\"    \"10 години вече съм в тура, имах добри постижения като цяло, но мога много повече. Тази година се контузих в началото, което не беше добре за мен, но това е спортът. Когато си вътре е много трудно да погледнеш отвън, затова задавам въпроси на хората около мен, на близките, за да знам как ме виждат.\"    \"Когато бях 78-и изобщо не си мислех, че мога да завърша годината по този начин. Плюсът в тениса е, че имаш всяка следваща седмица. Два турнира обърнаха цялата година и завърших на едно добро ниво. Надявам се, че повече няма да има такива спадове, но в спорта не си застрахован\", добави световният номер 20.    \"Мотивират ме работата, дисциплината, дори когато бях 78-и. Тогава беше още по-трудно, защото всеки мач ти се струва като вечност. Понякога получаваш попътен вятър и в края на годината бях много щастлив от това.\"    \"Когато лежах в болница и бях 4-5 седмици настрани, имах моменти на негативизъм. Дори при най-позитивните хора има моменти на негативизъм. Тяхната сила е, че намират позитивизъм в този негативизъм. Събуждаш се и започваш наново.\"    \"Имах подкрепа от любимите хора, но и държах една дистанция. Така всеки ден ставах все по-близък със себе си, защото влезеш ли на корта си сам. Тази година научих повече неща извън корта, отколкото на него. Трябваше сам да правя неща, които нямат нищо общо със спорта.\"    \"Станах по-търпелив. Винаги съм себе си, просто понякога съм по-емоционален. Играта в днешно време е много ментална, не искам да крия емоциите си, а да бъда себе си.\"    В момента Димитров търси правилния треньор: \"Не трябва да оставяш никой да контролира играта и мислите ти. В момента, в който някой опитва да те остави като птичка в клетка, това е най-лошото, което може да се случи на един състезател. Трябва да си свободен и да твориш.\"    Относно работата си с Радек Щепанек и отношенията си с Андре Агаси, той поясни: \"С Щепанек искахме да видим дали нещата ще потръгнат. Агаси е до нас, той е специална личност. Трудно ми е да го обясня като човек, и като треньор. В най-деликатните моменти можеш да разчиташ на него. При него е така - ако не искаш отговор, не му задавай въпрос. Връзката ни е много над тениса.\"    Българинът коментира с усмивка известния у нас израз \"Мачкаш, Гришо!\": \"Понякога ми става много приятно да го чуя, особено когато съм на другата част на света. Интересно е и много го оценявам. На всеки турнир има български знамена, което ме прави адски горд. Българин съм и винаги съм играл за България. В България се чувствам специално, въздухът е различен. Искам да се прибирам по-често, но програмата не ми позволява.\"    На пресконференция миналия петък тенисистът обяви, че ще бъде играещ треньор на България на новия отборен турнир ATP Къп, който ще се проведе през януари в Австралия: \"Програмата позволява да играя за националния отбор в новия турнир. Винаги съм играл за България, винаги съм се опитвал да правя най-доброто за България. Този турнир е за първа година и със сигурност ще е интересно.\"    Гришо разкри, че в момента няма половинка до себе си: \"Тази година не съм мислил за любов, имах много перипетии и фокусът ми беше другаде. За момента нямам половинка. Искам да бъда баща, защо не? Ако годините продължават като тази ще ми е малко трудно\", добави той.    Накрая Гришо сподели, че най-много му липсват българската храна и \"пържолите на мама\". ", "date": "2019.11.11", "title": "Григор Димитров: За момента нямам половинка. Искам да бъда баща"}
{"url": "http://epicenter.bg/article/Uspeh-s-lichen-prinos-v-ponedelnik/198438/10/101", "text": "Предстои да преживеем позитивна, активна седмица, която дава възможност за постигане на бизнес цели, лична реализация и разрешение на семейни и финансови въпроси. Нумерологична прогноза за понеделник, 11.11.2019 г. = 7 ДПЖ (дневен път на живота) Дневно предназначение: Новата седмица започва с аспект, който ще ни даде възможност за високи лични постижения и сбъдване на мечта. Дневната нумерологична карта активира успехи с личен принос, реализиране на дългосрочен проект, постижение при изобретение, образование, култура, реклама, онлайн дейности, телевизия, радио, пътувания в чужбина и планина.  Денят е активен и благоприятен за духовни сбирки, практики и молитви. Активират се  надежда и желание за далечна перспектива. Всички важни случвания ще дадат успех в дългосрочен план. Подходящо време за покупко-продажба на кола,  организиране на изложби, онлайн събития и семинари. Основна цифрова характеристика – 1, 2, 3, 4 , 5, 7, 9. Ден за постижения и духовно пречистване. Часова характеристика: 6.00 – 12.00 ч. – Сутринта е подходяща за търговия и партньорство. Възможно е нещата да стават от втория път. 12.00 – 18.00 ч. – На обед е момент, в който може да получите бърз и лесен  резултат. Ще намерите изход и всичко ще се балансира. 18.00 – 00.00 ч. – Вечерта приключва с вяра, смисъл и много идеи. Съдбовно правило: Вярата е в основата на успешния живот!  Мото: Силата винаги е в настоящия момент! Позитивно утвърждение: Аз виждам ясно! Нумерологична прогноза за вторник, 12.11.2019 г. = 8 ДПЖ (дневен път на живота)  Дневно предназначение:  Ден, предназначен за подобряване в семейството чрез провеждане на разговори. Нумерологична карта активира семейни тържества, чествания, както и колективни сбирки и срещи. Денят носи известие или започване на нова работа, както и сигурност при договорки и поемане на гаранции. Може да инвестирате парите си в покупки за дома и офиса или да разрешавате финансови въпроси, разпределение на  наследство, плащания на сметки, вземане и връщане на заеми и парични кредити. Подходящ ден за сватба или годеж. Основна цифрова характеристика – 1, 2, 3,  5, 6, 7, 9. Ден за парична и финансова проекция, който може да ви подсигури добри финансови доходи в бъдеще. Часова характеристика: 6.00 – 12.00 ч. – Сутринта е успешна въпреки трудностите и отказите. 12.00 – 18.00 ч. – На обед ще намерите истината, която да ви помогне да се справите безпроблемно. 18.00 – 00.00 ч. – Вечерта е време за обсъждане на финанси, задачи,свързани със семейство, майстор, покупка. Съдбовно правило: Животът ми е огледало!  Мото: Аз съм в мир и хармония със себе си!  Позитивно утвърждение: Давам на живота точно каквото искам той да ми даде!  Нумерологична прогноза за сряда, 13.11.2019 г. = 9 ДПЖ (дневен път на живота)  Дневно предназначение: Денят е предназначен за силен старт в бизнеса и изява на силна позиция и власт. Дневната нумерологична карта активира реализация на успешни планове, пътувания и командировки, както и добри възможности да заработите победа чрез налагане на лични интереси. Аспекта подсигурява  възможност за довършване на проекти, сработване с екипи и добри партньорства. Подходящ момент за световни промени, явяване на изпити, конкурси, закупуване Сина техника, онлайн събития и изложби. Основна цифрова характеристика – 1, 2, 3, 4, 5, 6, 7, 9. Ден за градеж в бизнеса и проява на лидерство и позиция. Часова характеристика:  6.00 – 12.00 ч. – Сутринта е подходяща за разговори, срещи, молба за помощ от втори човек, както и допускане на взаимопомощ. Кажете “Не“, ако се налага. 12.00 – 18.00 ч. – През обедните часове всичко се подрежда хармонично и спокойно. Това е момент, който може да използвате за да намерите разрешение и да случите по-лесно нещата. Ако днес желаете да стартирате нещо по-важно, това е времето, в което може да го направите. 18.00 – 00.00 ч. – Вечерта ще е активна, социална, работата продължава до късно с възможност най-накрая да получите нужния резултат. Съдбовно правило: Всяка работа, която върша с любов ми носи успех! Мото: Всеки проблем си има решение! Положително утвърждение: Всяко преживяване е възможност за учене и израстване! Нумерологична прогноза за четвъртък, 14.11.2019 г. = 1 ДПЖ (дневен път на живота) Дневно предназначение: Активен ден, свързан с движение и изпълнение на лични и семейни задълженията. Възможно е да възникнат проблеми свързани с дома и офиса, които да наложат ремонтни дейности и корекции в интериора. Очаквайте новости, запознанство с човек или нов гост в дома. Денят е подходящ за срещи, нововъведения и тържествено отбелязване на събитие. Основна цифрова характеристика – 1, 2, 3, 4, 5, 7, 8, 9.  Позитивен и щастлив ден за преживяване на щастие, спасяване на ситуация в полза на друг, постижения.  Часова характеристика: 6.00 – 12.00 ч. –Сутринта е подходяща за търговия и намиране на второ решение. 12.00 – 18.00 ч. – На обед всичко се подрежда. Момента е подходящ за лесен успех  бързо изпълнение на ангажиментите. 18.00 – 00.00 ч. – Вечерта приключва отлично, радостно, с добри изяви  възможност за нови запознанства. Съдбовно правило: Радостта и смирението са моята успешна формула! Мото: Красотата изпълва живота ми! Позитивно утвърждение: Днес ще се радвам на всичко в живота си! Нумерологична прогноза за петък, 15.11.2019 г. = 2 ДПЖ (дневен път на живота)  Дневно предназначение: Ден, подходящ за семейни разговори, уточняване на взаимоотношения с близки и партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, пътуване в страната и командировки. Основна цифрова характеристика – 1, 2, 3, 5 , 6, 8, 9.  Ден за изпит и проверка на духовните ценности. Часова характеристика:  6.00 – 12.00 ч. –Сутринта разговаряйте с близък и го помолете за помощ ако се налага! 12.00 – 18.00 ч. – В обедните часове късметът и балансът ще се явят  като награда за добрите разговори и сътрудничество! 18.00 – 24.00 ч. – Вечерта, ще се наложи да се съобразите с чуждото мнение и да постъпите в полза на семейството! Съдбовно правило: Другите отразяват собствената ми любов към себе си! Мото: Аз съм в мир с околните и себе си! Позитивно утвърждение: Днес помагам да този, който ме помоли за помощ!  Нумерологична прогноза за събота, 16.11.2019 г. = 3 ДПЖ (дневен път на живота) Дневно предназначение: Днес е добър момент да проявите целенасочени действия, за да постигнете желания успех. Денят носи късмет, напасване, синхроничност, както и намиране на вярно позитивно решение. Всичко се случва леко и безотказно с точно попадение в целите. Ако планирано се възползвате от аспектите, късметът и успехът са ви гарантирани. Дневната нумерологична карта активира шанс и непобедимост при решителни действия. Успехът ще съпътства всички области свързани с внос и износ на стоки, както и дейности свързани с хармонизиране, красота и баланс на дома. Основна цифрова характеристика – 1, 2, 3,  5, 6, 7, 9. Ден за съдбовни и непредвидени случки. Часова характеристика:  6.00 – 12.00 ч. –Сутринта ще ви посрещне с активност и способност да влезете в кондиция. Подходяща за разговори и уговорки. 12.00 – 18.00 ч. – На обед всичко ще потръгне бързо. Ако ви предстои важен разговор или среща, знайте, че шанс и късмет ще ви бъдат дадени. 18.00 – 00.00 ч. – Вечерта приключва щастливо в мир, баланс и хармония. Съдбовно правило: Животът ми носи само хубави преживявания! Мото: Има изобилие за всички, включително и за мен!  Позитивно утвърждение: Всичко в моя свят е наред!  Нумерологична прогноза за неделя, 17.11.2019 г. = 4 ДПЖ (дневен път на живота) Дневно предназначение: Ден, в който се препоръчва почивка и профилактика на здраве при хронично болните. Активират се болести, влошаване на здраве, повреди, ремонтни дейности, недостиг и липси. Честата смяна в настроението и неувереността ще предизвикат спад в енергията и желанията. Ще се активира случване, което е нежелано, но обстоятелствата ще ви принудят да се справите със собствени средства. Въпреки активната карта е препоръчително да не се преработвате. Релакс и водни процедури ще ви подействат благотворно. Основна цифрова характеристика – 1, 2, 3, 4, 5, 7, 8, 9. Ден, предназначен за грижа, състрадание и влизане в положението на страдащ човек. Часова характеристика: 6.00 – 12.00 ч. – Сутринта попитайте близък от какво се нуждае и влезте в положение при споделяне на проблем. 12.00 – 18.00 ч. – На обед направете всичко по-важно за деня. Това е най-подходящият момент от целия ден, в който може да ви подсигури положителен изход. 18.00 – 00.00 ч. – Вечерта е време за почивка и релакс свързан с водни процедури. Възможно е да се наложи да се справите с проблем, болест или мъка. Засилват се депресивните състояния и несигурността. При необходимост изплачете мъката за да ви олекне. Съдбовно правило: Светът е процес на изцеление! Мото: Имам сигурност сега и завинаги! Позитивно утвърждение: Аз съм решителен човек! a", "date": "2019.11.11", "title": "Успех с личен принос в понеделник"}
{"url": "http://epicenter.bg/article/Tikveno-brauni/198505/9/14", "text": "      100 г крема сирене  3 супени лъжици захар  1/2 чаена чаша тиквено пюре  1 яйце  2 супени лъжици брашно  1 брой ванилия  1/4 чаена лъжичка канела   175 г млечен шоколад, нарязан  3 супени лъжици масло  1 кафена чашка захар  1 брой ванилия  2 яйца  1/2 чаена чаша брашно  1/2 чаена лъжичка сода  1/4 чаена лъжичка сол     Загрейте фурната до 180 градуса.  Вземете квадратна тава 20х20 и я застелете с хартия за печене. Разтопете 1 супена лъжица краве масло и намажете хартията.    За тиквената смес: Разбийте крема сиренето, тиквеното пюре и захарта. Добавете яйцето, брашното, ванилията и канелата. Смесете и оставете настрани.    За брауни сместа: Поставете шоколада и маслото в тенджера и ги разтопете на водна баня. Отстранете от огъня и прибавете захарта. Разбъркайте. Добави ванилията и яйцата, едно по едно, като бъркате постоянно. Добавете брашното и содата и солта. Разбъркайте отново.    Изсипете половината от брауни сместа в тавичката. Отгоре върху нея изсипете една лента тиквена смес, една брауни смес и пак една лента тиквена смес, една брауни смес. С нож за тесто объркайте лентите в интересни кръгове.    Печете в продължение на 30 минути. Охлаждате до стайна температура и нарязвате на квадрати.", "date": "2019.11.11", "title": "Тиквено брауни"}
{"url": "http://epicenter.bg/article/Pochitame-Sveti-Mina--pokrovitel-na-semeystvoto/198432/2/0", "text": "  Христолюбивият Мина не стоял дълго време в армията, а се оттеглил в пустинята до град Котуан и продължил да общува с Бога. Веднъж на тържеството в чест на езическите божества, гражданите устроили шумни зрелища и жертвоприношения. Като научил за това, отшелникът Мина влязъл в града и започнал да изобличава самозабравилите се езичници.   Градоначалникът наредил да бъде арестуван смутителят на тържеството. Свети Мина бил заловен и жестоко измъчван, накрая отсекли главата му. Вярващи пренесли светите му останки в родния му град Александрия и го погребали в почести. Впоследствие на това място била построена църква в името на светия мъченик и по молитвите към светеца в нея станали множество чудеса. Свети Мина е покровител на всички, които са загубили нещо, помага им да го намерят, поддържа вярата им, че няма нищо невъзвратимо. Светецът е покровител и на жените, затова към него са насочени молитвите им за здраве на дома и за деца.   На 11 ноември се почита също паметта на Виктор и на Викентий. Виктор бил войник при император Антонин /138-262 г./ в Италия, който преследвал християните. Виктор отказал да принесе задължителната жертва на боговете и бил подложен на мъчения, но ги преминал невредим. При всички жестоки мъчения, на които бил подложен Виктор, присъствала младата християнка Стефанида. Тя видяла слизащите от небето венци - за него и за нея, започнала да слави подвига на мъченика и заедно имали мъченическа смърт на 11 ноември 213 г.   Викентий бил дякон във Валенсия, Испания, при император Диоклетиан. Пострадал за вярата си и бил мъченически е убит през 235 г.   Имен ден празнуват днес Мина, Минчо, Минка, Виктор, Виктория, Викентий.  ", "date": "2019.11.11", "title": "Почитаме Свети Мина, покровител на семейството"}
{"url": "http://epicenter.bg/article/Rosen-Zhelyazkov/198437/2/0", "text": "Влаковете закъсняват, а хората се изнервят. Извинявам се на потърпевшите от закъсняващите влакове. Тези закъснения ще продължат не повече от средата на следващата година.   Това заяви в сутрешния блок на БТВ министърът на транспорта, информационните технологии и съобщения Росен Желязков.    \"Лошата организация ме притеснява. Недостигът на влакове трябваше да се замести с наеми на локомотиви, за да има достатъчно. Това го казах още в началото на година, но никой не направи нищо. Това е съпротива срещу промяната на процесите. Действията, които се предприемат, е закриване на холдинга. Това е съпротива срещу промяна на процесите. До тази година доставката на резервни части се водеха на тефтер.    Недостигът трябва да се компенсира с наемане на локомотиви. 6 месеца не може да се организира поръчката. Има съпротива.    Има около 1 млн. влакочаса. Тогава изтича договора на БДЖ с държавата. След това всеки един европейски превозвач ще може да влезе на пазара.  Слеващата година обаче, трябва да се усети промяната. За 2020 г. година са предвидени 140 милиона лева за нов подвижен състав. Първо ще се случи реформа, а после и финансирането\", коментира още той. БДЖ има дълг към държавата, за да си погаси дълговете към кредиторите, каза министърът.   \"Първоначалното плащане за концесията на Летище София е 550 млн. лв\", разкри още транспортният министър.    Има проект да се одълбочи варненското пристанище, за да могат да идват големи кораби. Това не се прави заради ТЕЦ-Варна. Това не е за никой. Ние не правим пристанище, а отваряме вратата към морето \"Изборите приключиха, а Фандъкова продължава да е успешният кмет на София\", завърши Росен Желязков по темата за изборните резултати.  ", "date": "2019.11.11", "title": "Министър Росен Желязков се извини за закъсненията на влаковете: Има съпротива срещу реформите в БДЖ"}
{"url": "http://epicenter.bg/article/Solomon-Pasi--/198441/2/0", "text": "Днешният 11 ноември на много места се отбелязва като край на Първата световна война. След нейния край човечеството не си направи поука, тъй като имаше Втора световна война. След Втората световна имаме поуки и те се наричат - ООН, НАТО, план \"Маршал\", с който САЩ финансираха укрепването на Западна Европа и фактическото създаване на Европейския съюз.   Това заяви в \"Сутрешния блок\" на БНТ Соломон Паси, президент на Атлантическия клуб и бивш министър на външните работи.    „Ние вече имаме 75 години почти - Европа без мащабна война. Не е имало друг такъв период в историята на Европа. Всичко това е в резултат на поуките, които са се взели“, каза Паси.    Паси, който е и бивш депутат от СДС във Великото народно събрание, коментира и значението на събитията около 10 ноември за историята на България.    „Падането на Берлинската стена става на 9 ноември, истината е, че Берлинската стена падна 6 дни преди това - с шествието на \"Екогласност\". Тогава се роди гибелта на страха“, заяви Паси    По повод предстоящата визита на премиера Бойко Борисов в САЩ и срещата му с президента Доналд Тръмп, Соломон Паси каза, че това е момент, който трябва да бъде използван.    „Естествено е да се поискат някакви неща като подкрепа за България да влезе в Организацията за икономическо сътрудничество и развитие, да се поиска падането на визите, да се поискат нови инвестиции. Искането на инвестиции от САЩ е много трудна работа, защото не американският президент решава къде да инвестират големите компании. Ако искаме наистина американският бизнес да влезе в България, има една единствена мярка, която е 100% гарантирана - това е визита на американския президент в България“, каза Соломон Паси.  ", "date": "2019.11.11", "title": "Соломон Паси: Борисов може да поиска от Тръмп визите със САЩ да паднат"}
{"url": "http://epicenter.bg/article/Ekaterina-Zaharieva-shte-uchastva-v-Savet--Vanshni-raboti--v-Bryuksel/198444/2/0", "text": "Вицепремиерът и министър на външните работи Екатерина Захариева ще участва на 11 ноември в Съвет „Външни работи“ (СВнР) в Брюксел.    Теми на СВнР са ситуацията в Афганистан, както и регионалната сигурност в Залива и Иран. По време на неформален обяд с министър-председателя на Судан Абдалла Хамдук външните министри от ЕС ще обсъдят и последните политически развития в тази африканска страна. ", "date": "2019.11.11", "title": "Екатерина Захариева ще участва в Съвет „Външни работи“ в Брюксел"}
{"url": "http://epicenter.bg/article/Georgi-Markov-se-razgnevi-na-Borisov--Ot-chiy-zor-napravi-Traykov-ministar--Zashto-darzhi-Kanev-v-ENP--/198451/2/0", "text": "Депутатът от ГЕРБ Георги Марков се разгневи на премиера Борисов заради кадровите ходово, които приема. Той призова Бойко Борисов да говори с Доналд Туск, който се очаква да стане председател на ЕНП. Бившият конституционен съдия поиска премиерът да настоява Туск да махне от европейската партия ДСБ и ДБГ.    \"От чий зор направи Трайчо Трайков министър, кой ти ги даде? Ти, защо не ме питаш мен, Жоро Марков, който съм в СДС от 1989 г. - на 3-ти ноември дойдохме, тук, на шествията на „Екогласност“, макар че не бяхме от „Екогласност“, с моята студентка Нели Чардакова - аз преподавах, адвокат бях - втори курс административно право и започнахме да скандираме „демокрация“. И тия двамата сега са основни политически противници от „благодарност“ на ГЕРБ! Защо държи това лице Кънев и един там, който лепи плакати на Мая Манолова, той пък бил ДБГ? Тия двете партии се водят ЕНП. Ами, идва Доналд Туск, сега ще става шеф на ЕНП, кажи му: Доналд, те са близки с Бойко, ядоха там на огньове, гледаха мач във Варна. От тия, единият ми вика „бай“, да не го казвам сега, че е неконституционно, другият лепи афиши на това. Вън от ЕНП със шут! Шут! Ето, тук, съм викал на един шеф на радиото. Изшутирай ги, махни ги! Докога ще ги хрантутиш?  Защо приемаш шефа на „Свободна Европа“? Аз не съм му съдник на Борисов, задавам му риторични въпроси. Да приема, когото иска - харесва си „Свободна Европа“, но то работи срещу него. Два дена преди това американският президент Доналд Тръмп е казал, че те са източник на фалшиви новини и ще ги закрие\", коментира Марков пред Канал 3.   \"Борисов прави жестове, изхождайки от себе си, разчитайки, че те ще му бъдат върнати. Абе приятелю, ти с кого си имаш работа? С „червеното сърце“ Мая Манолова, най-ярката социалистка на прехода! Тук имаше няколко ярки през годините, с които съм работил - „хубавата“ Елена Поптодорова, много интелигентна, видя ги, че не стават за нищо, вече, че тази идея умира и стана дипломат. Клара Маринова, голямо острие, стана журналист\", каза още Марков.   „Голямото острие“ Мая Манолова! Ти, какво й правиш жест и какво очакваш тя да ти върне? Прекрати си предсрочно мандата от омбудсман, а ти я беше сложил за пълен мандат. А, тя, на всичкото отгоре не ще да признае, че ти си я сложил. Тя казва – парламентът ме сложи! Ама, как парламента? Нали, парламентът е „нотариус“, „печатница, която подпечатва на Бойко заповедите“? Значи „парламентът е печатница и подписва на Бойко заповедите“, когато Мая не я избират, но когато избират Мая – о, то тогава парламентът е плуралистичен, тогава, всеки гласува по съвест. Ама, тези другарки и другари са смешни, „кюстендилски“ софиянци!\", каза още разпалено Георги Марков.    И още: ВСС заседава 10 часа и заседанието му се предава по телевизията и се разпъват на кръст действащия главен прокурор, действащия председател на ВКС и новия главен прокурор. Има максима, че магистратите говорят с решенията си. Те да се харесат на някакво гражданско общество, което го няма, то се състои от платени протестъри и политически активисти. И министърът горкият, Дани Кирилов, много добро момче, писах му писмо, то чете на НПО-тата питания към новия главен прокурор! Ама как НПО-та ще питат главния прокурор? Това е консервативна система! Събирате се ВСС, излъчвате главния прокурор, който и да е, Иванов, Петров, все тая, давате го на президента - или издава указ, или го връща, втори път му го пращате и той е длъжен да го издаде.   Този пък, на ВКС председателя, културен човек изглежда, висок сан има, уважавам го -  той пък чете политически дитирамби, той прави разрез на състоянието на нацията! Хвърли го това, прави партия и се явявай, ела тук в парламента, тук му е мястото да правиш всякакви дитирамби!   Циркът е пълен! И няма какво са се чудим, че \"Фолксваген\" не идва. Защото \"Фолксваген\" не са главанаци, \"Фолксваген\" не може да нямат съгледвачи, не може да не пита този съгледвач: Абе, как им е съдебната система? И съгледвачът ще каже: Абе видяхме ги, едни, 25 магистрати - карат се помежду си, главният прокурор с Върховния съд, оня чете политически речи, втория, третия!   И те ще кажат: Охо и като сложим и проблема със собствеността, че българският цар и премиер Симеон II ние е завел дело в Страсбург и е прав, защото му е наложен мораториум върху собственост, а ВНС му е признало, че е собственик и затова го е национализирало, и Конституционен съд с 12 на 0 гласа - начело с Живко Сталев! И сега някакъв съд - на много ниско ниво от неговия-  му казва, че няма имоти! Има ли държава, в която да е извършена национализация на човек, който няма имоти, бе?   И още 10 примера като ти дам - този Трифонов ще вземе да бие на следващите избори! Защото той не е тъп да не знае тези неща и да не ги \"плесне\" през 2021 г. Не съм му адвокат, аз в неговото предаване не съм участвал, посочи Марков пред Канал 3.", "date": "2019.11.11", "title": "Георги Марков се разгневи на Борисов: От чий зор направи Трайков министър? Защо държи Кънев в ЕНП? "}
{"url": "http://epicenter.bg/article/Borisov-uvolni-shefa-na-MBAL-Pazardzhik--zapochva-palna-proverka-na-bolnitsata-/198452/2/0", "text": "Директорът на Многопрофилната болница за активно лечение в Пазарджик д-р Васил Вълчев е освободен по разпореждане на министър-председателя Бойко Борисов. Още през изминалата седмица министърът на здравеопазването Кирил Ананиев е изпратил писма за свикване на Общо събрание на лечебното заведение, за да бъде извършена промяната в управлението на болницата.    До избора на нов директор в МБАЛ-Пазарджик ще бъде назначен прокурист.    Здравният министър е поискал от НЕЛК да направи проверка на ТЕЛК решенията, които са издадени от ТЕЛК комисиите в МБАЛ-Пазарджик.    По разпореждане на министъра на здравеопазването Изпълнителна агенция „Медицински надзор“ от днес започна пълна проверка на лечебното заведение в Пазарджик.", "date": "2019.11.11", "title": "Борисов уволни шефа на МБАЛ-Пазарджик  д-р Васил Вълчев, започва пълна проверка на болницата!"}
{"url": "http://epicenter.bg/article/Radev--Otbelyazvame-30-godishno-prisastvie-na-balgarskata-nauka-v-prouchvaneto-na-lednikoviya-kontinent/198455/2/0", "text": "Тази година отбелязваме 30-годишното присъствие на българската наука в проучването на ледниковия континент. Това каза президентът Румен Радев на връчването на националния флаг на участниците в 28-ата българска антарктическа експедиция, предаде „Фокус“.   „По една добра традиция днес се събираме да връчим трибагреника на новата българска антарктическа експедиция. Днес ще кажем „На добър час“ на 28-ата полярна група. Вече никой не се съмнява, че изследванията и наблюденията, които провеждат учените на ледниковия континент имат ключово значение не само за екологията, но и за борбата с климатичните промени и за бъдещето на планетата Земя“, каза той.   „България има своето солидно участие в тези важни за цялото човечество инициативи. България се утвърди през тези години като един от водещите изследователи заедно с водещите световни сили в проучването и изследването на Антарктика. За тези 30 години с много любов и всеотдайност българските полярници създадоха една малка България на ледения континент. Всяка следваща експедиция надграждаше, добавяше нещо ново“, допълни президентът.", "date": "2019.11.11", "title": "Радев: Oтбелязваме 30-годишно присъствие на българската наука в проучването на ледниковия континент"}
{"url": "http://epicenter.bg/article/VSS-obsazhda-v-chetvartak-ukaza-na-prezidenta-Radev-za-Geshev-/198454/2/0", "text": "На заседанието си в четвъртък Висшия съдебен съвет (ВСС) ще обсъди указа на президента Румен Радев, с който върна предложението за назначаването на Иван Гешев за главен прокурор, предаде БНР.    Втора точка в дневния ред на съдебните кадровици е повторното гласуване на кандидатурата на настоящия заместник на Сотир Цацаров.    Ако Иван Гешев получи подкрепата на поне 17 от съдебните кадровици, президентът Румен Радев ще е задължен на подпише указ за назначаването му. Ако не събере такава подкрепа, процедурата за избора на следващ Обвинител номер едно трябва да започне отначало.    На 24 октомври \"за\" номинацията на Гешев гласуваха 20 от членовете на Висшия съдебен съвет. Четирима бяха против - и четиримата от Съдийската колегия.", "date": "2019.11.11", "title": "ВСС обсъжда в четвъртък указа на президента Радев за избора на Гешев "}
{"url": "http://epicenter.bg/article/Pristigna-parviyat-niskopodov-tramvay-ot-porachanite-13--tragva-po-liniya--5-/198470/2/0", "text": "В София пристигна първият от 13-те нови нископодови трамваи по Оперативна програма „Региони в растеж” 2014-2020 г, съобщиха от Столичната община.    Превозните средства са нископодови и климатизирани, с платформа за детски колички и за хора със затруднения в придвижването, разполагат със звукова сигнализация за незрящи хора. Осигурено е и видеонаблюдение.   Трамваите са с дължина 30 метра, като са предвидени специални места за хора с увреждания и майки с детски колички. Новите мотриси ще заменят превозните средства на трамвайна линия №5.    Трамваите се произвеждат от полската компания PESA Bydgoszcz SA по договор, сключен със „Столичен електротранспорт” ЕАД в края на януари т.г. Договорът е на обща стойност 44, 7 млн. лв., без ДДС.   Предвидени са също доставки на резервни части, диагностично оборудване и обучение на персонала. Договорът е част от проекта „Интегриран столичен градски транспорт – фаза II“, който се осъществява с финансова подкрепа на ОП „Региони в растеж“ 2014 – 2020 г., съфинансирана от ЕС чрез Европейския фонд за регионално развитие.", "date": "2019.11.11", "title": "Пристигна първият нископодов трамвай от поръчаните 13, тръгва по линия №5 "}
{"url": "http://epicenter.bg/article/-Galap--Balgarite-svikvat-bavno-s-kapitalizma--no-ne-mogat-da-sviknat-sas-sotsialno-razsloyavane/198471/2/0", "text": "Хората у нас, макар и бавно, свикват с пазара и с капитализма, но не могат да свикнат с голямото социално разслояване. На думи, пазарните отношения се приемат. Когато обаче стане дума за конкретни измерения, хората у нас са скептични.  Това е един от изводите от някои социологически данни, показани днес от Първан Симеонов при откриването на Младата кръгла маса, организирана от „Галъп интернешънъл“ заедно с института „Иван Хаджийски“.   Младата кръгла маса събира днес визионери и изследователи от новото поколение. Форумът продължава и в момента. Поводът е тридесетата годишнина от началото на пропазарните, продемократични и прозападни промени у нас.    Ако през 1992 и 1993 г. 40% са приемали, че е нормално хората да се разделят на бедни и богати, то през 2013 г. този дял е вече 53%, а сега е 57%. В същото време намаляват дяловете на несъгласните – от 46% в началото на 90-те до 35% сега. Намалява и делът на колебаещите се.    Сред привържениците на реформаторската сила СДС през 90-те и сред привържениците на дясноцентристката сила днес – ГЕРБ – неравенството се приема по-добре, в сравнение с привържениците на самоопределящата се като лява БСП.    При БСП едва сега с малко надделяват онези, които възприемат разслояването, докато преди години, и особено в 90-те картината беше обратната. Тук се наблюдава прогрес в годините.    Когато обаче стане дума за конкретните измерения на неравенството, хората у нас са скептични. Масово е съгласието с твърдението „Доходите на най-богатите не бива да надвишат повече от три пъти доходите на най-бедните“. Това съгласие е устойчиво в годините и е характерно и за дясноцентристкия, и за лявоцентристкия електорат у нас (макар и в различна степен). Почти няма промяна в нагласите в годините.    Това може да е обострена социална чувствителност пред сериозните неравенства у нас, но може и да е липса на готовност да се приемат ежедневните характеристики на новото общество. Данните събуждат хипотезата, че обществото ни е готово за пазарната икономика, но само на абстрактно ниво. Българите като че ли приемат капитализма, но още не могат да приемат капиталистите.              ", "date": "2019.11.11", "title": "Първан Симеонов: Българите свикват бавно с капитализма, но не приемат социално разслояване!"}
{"url": "http://epicenter.bg/article/Ninova-pozdravi-kmetovete-na-BSP--Ustoyahte-na-bezpretsedenten-natisk--splashvaniya-i-provokatsii-/198472/2/0", "text": "  Това казва лидерът на БСП Корнелия Нинова в писмо, изпратено до всички новозибрани кветове и общински съветници на БСП.         ДО ОБЩИНСКИТЕ СЪВЕТИ НА БСП,  ​ДО  ​КМЕТОВЕТЕ И ОБЩИНСКИ СЪВЕТНИЦИ,  ​ИЗБРАНИ И ПОДКРЕПЕНИ ОТ БСП  ​ДО  ​ВСИЧКИ КАНДИДАТИ НА БСП  ​ДО  ​ВСИЧКИ СОЦИАЛИСТИ И  ​СИМПАТИЗАНТИ НА БСП      Заедно преминахме през една от най-ожесточените и трудни кампании за избор на местна власт. Благодаря ви от сърце! Благодаря ви, че бяхме заедно - единни и подкрепящи се.   Важното от тези избори не са само увеличените позиции на БСП по места, спечелените градове, сред които и областни центрове.   Показахме на себе си и на цялото общество, че мотивацията и вдъхновението на социалистите не зависи от партийната субсидия. Вашите усилия в тази кампания дадоха надежда, че нашите ценности могат да обединяват и побеждават силните на деня.    ​Уважаеми избрани кметове и общински съветници от левицата,  Поклон пред усилията, труда ви и стоицизма да водите почтена кампания със сърце и мисъл за всички хора. Устояхте на безпрецедентен натиск, сплашвания и провокации. Трудното мина. Предстои по-трудното - да оправдаете надеждите и очакванията на своите съгражадани. Имате нашата подкрепа.    ​Уважаеми кандидати на левицата,  Не всички от вас ще заемат места в местната власт, въпреки че го заслужавате. Разбирам разочарованието ви, но не се отчайвайте! Вашето старание няма да бъде забравено. Вие сте богатството на партията. Имаме нужда от вашата енергия и сила. Промяната е трудна и бавна, но пътят е верен и трябва да го продължим заедно.    На всички вас пожелавам от сърце здраве и много успехи, които да постигнем единни. На добър час!", "date": "2019.11.11", "title": "Нинова поздрави кметовете на БСП: Устояхте на безпрецедентен натиск, сплашвания и провокации!"}
{"url": "http://epicenter.bg/article/Tsvetanov--Nyama-predpostavka-za-predsrochni-parlamentarni-izbori--no-dialogat-v-GERB-e-narushen/198475/2/0", "text": "\"Няма предпоставка за предсрочни парламентарни избори\", заяви пред БНР бившият втори в ГЕРБ Цветан Цветанов в коментар за резултатите от местните избори.    По думите му обаче има нарушен диалог в партията. Според него различните мнения във всяка демократична партия могат само да допринесат за отрезвяването на всички, участващи във взимането на решения.    След изборите Цветанов каза, че в ГЕРБ цари страх, цензура и липса на диалог. В предаването „12+3“ той обясни твърдението си с: „Резултатите, които бяха постигнати, начинът, по който беше структурирана цялостната кампания, и начинът, по който се взимаха административни решения и не се съобразяваха с желанието на структурите, които винаги изнасят всяка кампания“.    Цветанов даде Русе и Ямбол като примери за липса на чуваемост с местните структури, където и слабите резултати са потвърдили това.    ГЕРБ спечели тези избори, но със сериозно отстъпление както в областните центрове, така и в много общини, отчете Цветанов.    „Трябва да се казва истината и да се казват какви са потенциалните заплахи за това, което би могло да се случи в ГЕРБ при липсата на един обективен анализ, който да даде възможност всеки един да каже мнението си и да се види каква е тежестта на всеки мандат във всяка една община. Трябва да се разгърне мрежата за диалог, да има чуваемост и да се предприемат правилните действия, за да има и правилни решения\", смята бившият втори в партията.    Според него резултатът в София е сериозна индикация за проблем.    Цветанов посочи в цифри какво е отстъплението на ГЕРБ: „През 2015 г. ГЕРБ имаше 895 хил. гласа. Сега има 803 хил. гласа. В много от общините участвахме със СДС, които отчитат, че имат около 35-50 хил. гласа, което означава, че ГЕРБ вече е под 800 хил. гласа, ако имаше самостоятелно участие в изборите\".    Според Цветан Цветанов в тези избори ДПС са си възвърнали сериозно присъствието в смесените региони.", "date": "2019.11.11", "title": "Цветанов: Няма предпоставка за предсрочни парламентарни избори, но диалогът в ГЕРБ е нарушен"}
{"url": "http://epicenter.bg/article/Iliyana-Yotova--Dnes-ne-ni-dostiga-demokratsiya/198476/2/0", "text": "Много неща се случиха за тези 30 години на прехода, но много неща не станаха така, както си мислехме. Днес е все още много емоционално и много рано да направим равносметка. Това са едни години, наситени с много атмосфера, с очакване, с надежда, с напрежение. За тези 30 години България се промени много. Движението ни е в правилната посока“. Такава равносметка направи пред БНР вицепрезидентът Илияна Йотова.    „Не трябва да гледаме само назад, не трябва да виждаме само затворените страници, а да отваряме нови“, заяви Йотова в предаването „12+3“.    „С една разумна политика можем да мотивираме тези 2 млн. българи, които са зад граница, да се върнат. Факт е, че за 30 години не стигнахме онези икономически и социални стандарти, които сънародниците ни намират навън… Има какво да поработим за образа на страната ни зад граница. Има какво да направим, за да бъде стабилно законодателството ни, за да не се сменят законите веднъж или два пъти годишно“.    По думите на вицепрезидента днес не ни достига демокрация:    „Демокрацията означава преди всичко качество на живот, означава свобода, изкореняване на неравенства. Това е големият разговор за България - какво да се прави през следващите 30 години… Трябва да сме будни. Демокрацията не е дадена веднъж завинаги. Тя е нещо, което трябва да браним и пазим, защото е изключително чуплива. Голямата ни грешка за тези 30 години е, че не казахме кои са нашите основни три-четири-пет приоритета и да заложим всичко на тях – от образованието до бюджетните, европейските ресурси, както направиха Чехия, Словакия, Унгария“.    Вчера вицепремиерът Марияна Николова заяви, че ще иска промени в Закона за българското гражданство, за да се облекчи режимът за влизане на работници от трети страни. По тази тема Илияна Йотова каза:    „Не знам защо тя е навързала два проблема. Темата за промяната на Закона за гражданството е на повече от година и половина. Все още няма окончателни текстове за промяна в закона. Становището на президентската администрация е, че задължителен критерий за получаване на българско гражданство по произход трябва да е познанието по български език… Най-различни хора кандидатстват за българско гражданство“.", "date": "2019.11.11", "title": "Илияна Йотова: Днес не ни достига демокрация"}
{"url": "http://epicenter.bg/article/BSP-initsiira-debat-za-podobryavane-na-izbornoto-zakonodatelstvo/198478/2/0", "text": "Парламентарната група на \"БСП за България\" инициира консултации за определяне на мерки, с които да се подобри изборното законодателство. Това съобщиха от пресцентъра на БСП.   В поканата, отправена до всички групи, социалистите аргументират нуждата от промени с оргомния брой недействителни гласове - над 600 000 общо, и подчертават необходимостта от въвеждане на машинно гласуване и изчистване на изборните списъци от \"мъртви души\". Те отбелязват и други пропуски в изборния закон, които дават възможност за подмяна на вота. Социалистите предлагат единодействие на всички партии за гарантиране на прозрачен и честен вот.    Предложението им е срещата да се проведе на 12.11.2019 г., от 11:00 ч. в зала \"Запад\" на Народното събрание, преди извънредното пленарно заседание.  ", "date": "2019.11.11", "title": "БСП инициира дебат за подобряване на изборното законодателство"}
{"url": "http://epicenter.bg/article/Danail-Kirilov-se-sreshtna-sas-sindikata-na-sluzhitelite-v-zatvorite/198483/2/0", "text": "Министърът на правосъдието Данаил Кирилов се срещна днес с управителния съвет на Синдиката на пенитенциарните служители  . Това съобщиха от пресцентъра на Министерството на правосъдието.   На разговорите присъстваха още ресорният заместник-министър проф. Николай Проданов и главният секретар на ведомството Стоян Стоянов. По време на първата работна среща с представители на синдикалната структура, в която членуват близо 300 служители от Главна дирекция „Изпълнение на наказанията“, двете страни се обединиха около становището, че диалогът между Министерството на правосъдието и организацията ще се води в дух на конструктивност и търсене на консенсусни варианти за разрешаване на проблеми в системата. В създадения преди повече от година синдикат членуват държавни служители от състава на Главна дирекция „Изпълнение на наказанията“ – инспектори по социални дейности в затворите, психолози, пробационни служители, медицински персонал и други длъжности. Предвижда се Синдикатът на пенитенциарните служители да бъде включен в общото споразумение с останалите синдикални организации – Синдикат на служителите в затворите в България и Синдикат „Охрана“, което министърът на правосъдието ще подпише скоро. Със споразумението се уреждат формите за сътрудничеството между министъра на правосъдието и синдикатите, начините за взаимодействие, както и условията за осъществяване на социална дейност.  ", "date": "2019.11.11", "title": "Данаил Кирилов се срещна със синдиката на служителите в затворите"}
{"url": "http://epicenter.bg/article/Geshev--Ne-se-pritesnyavam-ot--quot-popravitelniya-izpit-quot--/198484/2/0", "text": "  Това каза Иван Гешев във връзка с предстоящото прегласуване на кандидатурата му за главен прокурор в четвъртък от Висшия съдебен съвет, предаде novini.bg.    Това каза Иван Гешев в Благоевград, където взе участие в конференция, организирана от Югозападния университет, съобщи  .    „  Бяха повдигнати обвинения на хора, които журналистите наричате олигарси”, каза още Иван Гешев.    Той не пожела да коментира мотивите за решението на Румен Радев да върне кандидатурата и заяви единствено, че ги е изложил, а не е бил длъжен да го направи.   Няма да коментирам президента, аз казвам само, че той спази Конституцията, произнесе се, както каза, в обозрим срок, изложи мотиви, които не беше длъжен да изложи, обоснова се какви според него са причините, за да върне указа, така че процедурата продължава и аз му благодаря за това.  Гешев му благодари, че е спазил Конституцията и „се е произнесъл в обозрим срок”. Той допълни, че не вижда причина държавният глава да се страхува от този избор.    „Обществена тайна е, че има кръгове, които не ме харесват. Това са хората, които са засегнати от работата на прокуратурата по прилагането на закона. Те търсят някаква възможност да се провали процедурата и кандидатът в нея”, каза още Иван Гешев.   Няма от какво да се притеснявам, както виждате на десетчасовото изслушване няма обективни данни да се притеснявам и мисля, че всеки български гражданин може да си изгради впечатления за мен, за работата ми, за концепцията ми.   За мен е ясно едно, тук не става въпрос за някакви проблеми с Конституцията, не става въпрос за проблеми със законодателството.   Гешев допълни, че на следващото изслушване ще стане ясно дали посочените аргументи на президента Румен Радев да не подпише указа за назначаването му ще бъдат приети или отхвърлени.  В четвъртък Пленумът на Висшия съдебен съвет ще проведе заседание, на което ще разгледа указа на президента от 7 ноември и ще проведе повторно гласуване на избора за главен прокурор.    По-рано главният прокурор Сотир Цацаров заяви пред журналисти, че няма да има изненада в неговия вот и отново ще подкрепи Иван Гешев.    „Очаквам президентът да не протака действията си след повторното гласуване, както е доказал досега“, посочи Цацаров.    \"Чест прави на Румен Радев, че мотивира отказа по най-открит начин. А дали го приемам е друга тема. Няма защо да търсим във връщането на решението на ВСС тъмен подтекст\", каза още Сотир Цацаров.", "date": "2019.11.11", "title": "Гешев: Кръговете, които не ме харесват, имат проблем с прокуратурата"}
{"url": "http://epicenter.bg/article/Borisov--Aleksandar-Vuchich-idva-u-nas-da-vidi-napredaka-po-stroitelstvoto-na--Balkanski-potok-/198485/2/0", "text": "Предстои визита у нас на сръбския президент Александър Вучич, става ясно от пост на премиера Бойко Борисов във Фейсбук. Премиерът разкрива и повода за посещението - газопроводът \"Балкански поток\".   \"В събота по време на посещението ми в Сърбия за откриването на магистралата от българската граница до Ниш дадох интервю на Йована Йоксимович от Първа сръбска телевизия. Предстои визита на президента Вучич в България, за да види напредъка по строителството на „Балкански поток“.   Работим по идеята балканските държави да си уеднаквим толсистемите, за да може цените на километър да са еднакви в различните държави – това много ще улесни бизнеса.   Нашите ГКПП са строени навремето така, че по тях да не преминават хора, а сега работим по разширяване на „Калотина“.   С президента Вучич обсъждаме идеята там да направим бързи ленти, за да може транзитният трафик лесно да минава\", написа в социалната мрежа Бойко Борисов.  ", "date": "2019.11.11", "title": "Борисов пред сръбска тв: Вучич идва у нас да види напредъка по строителството на „Балкански поток“!"}
{"url": "http://epicenter.bg/article/Polanski-othvarli-obvineniyata-na-frantsuzoyka-v-iznasilvane-predi-44-g-/198448/10/100", "text": "Режисьорът Роман Полански отхвърли обвиненията в изнасилване, които му бяха отправени от френската актриса и фотографка Валантин Моние, съобщи Франс прес. Агенцията се позовава на адвоката на американския кинодеец Ерве Темим.   \"Полански твърдо отхвърля тези обвинения. Понастоящем ние работим с моя клиент над юридическите последствия от тези твърдения\", заяви юристът.   На 8 ноември Моние обвини известния режисьор в изнасилване, което по нейните думи е станало преди 44 години. Инцидента тя описа във в.\"Паризиен\".   \"През 1975 година бях изнасилена от Полански. Аз нямах никаква връзка с него - нито професионална, нито лична, едва го познавах. Нямаше някакво парти, нямаше алкохол, нито наркотици\", пише Моние.   Това станало във ски курорта Гщаад в Швейцария, където тя била на почивка. Нейните приятели я запознали с режисьора. На следващия ден, след като карали ски, той й предложил физическа близост. Моние, която тогава била едва на 18 години, му отказала, същата вечер той я насилил в хижата си.   Навремето тя не отишла в полицията да подаде жалба, тъй като се страхувала за живота си. Полански тогава бил достатъчно известен и според Моние можело да бъде убита, за да бъде потулен скандалът.   Източник: Дир.бг", "date": "2019.11.11", "title": "Полански отхвърли обвиненията на французойка в изнасилване преди 44 г."}
{"url": "http://epicenter.bg/article/Fenka-sadi-Madona/198449/10/100", "text": "Фенка дава на съд кралицата на попа Мадона. Жалбоподателката Нейт Холандър твърди, че певицата не е била точна по време на турнето си Madame X и неведнъж е излизала на сцената два часа по-късно от първоначално обявеното време, пише \"Монитор\".    Холандър съди изпълнителката и организаторите на събитието за повтарящи се забавяния на нейните концерти.    Според сайта TMZ, който е получил копие от съдебното дело, притежателката на билети твърди, че й е било отказано връщането на сумата от 1024, 95 долара за три билета, закупени през август за концерта на Мадона на 17 декември, след като времето на концерта се е променило от 20:30 до 22:30.    Холандър настоява, че забавянето на концертните графици е “нелепо” и че трите билета вече са много по-малко ценни поради неочакваното забавяне.    Съобщава се, че фенката е обединилa в общ иск и други ядосани от закъсненията на поп-звездата. Броят им вече е достигнал 500 души.", "date": "2019.11.11", "title": "Фенка съди Мадона заради закъснения за концерти"}
{"url": "http://epicenter.bg/article/Sled-14-30-ch--gledame-kak-Merkuriy-minava-pred-Slantseto/198450/10/99", "text": "Днес след 14:30 ч. ще наблюдаваме рядко астрономическо явление - планетата Меркурий ще мине точно през средата на слънцето. Според НАСА транзитът на Меркурий се случва само 13 пъти за 100 години, а следващият път, когато ще може да се наблюдава е през 2032 година, а от Северна Америка - след 30 години.    Явлението ще започне в 14:35 българско време и ще продължи повече от пет часа, докато Меркурий преминава от едната страна на слънцето към другата. Това означава, че наблюдателите на Източното крайбрежие на САЩ ще имат възможността да наблюдават цялото явление. Фактически, единствените места, от които няма да се вижда са Австралия и по-голямата част от Азия и Аляска, според НАСА.    Но, точно както по време на затъмнение, зрителите ще се нуждаят от слънчев филтър, тъй като гледането директно към слънцето може да причини трайно увреждане на очите.    Меркурий, най-малката планета в нашата Слънчева система, ще бъде само една малка точка на фона на слънцето, така че НАСА препоръчва да се използва телескоп със сертифициран слънчев филтър.    Според американската агенция за космически изследвания, уебсайтът на Обсерваторията за динамика на слънцето ще показва почти в реално време изображения на транзита, така че не е нужно да пропускате това рядко събитие, независимо къде се намирате.   Източник: Канал 3", "date": "2019.11.11", "title": "След 14:30 ч. гледаме как Меркурий минава пред Слънцето"}
{"url": "http://epicenter.bg/article/Keyt-na-edin-balkon-s-Elizabet-II-i-Kamila--Megan---na-drug/198453/10/100", "text": "\r\n По време на тържествената церемония кралица Елизабет II, Кейт Мидълтън и Камила стояха заедно на един балкон, докато Меган бе разположена на друг. \r\n \r\n \r\n \r\n Херцогинята на Съсекс стоеше отделно от някои членове на кралското семейство в Деня на въпоминанието в неделя. Тя бе заедно със снахата на кралицата - Софи, както и сър Тимъти Лорънс - съпруг на принцеса Ан. \r\n   \r\n Причината Меган да не се присъедини към знатните си роднини по сватство е, че балконите са твърде малки и на тях не могат да застанат повече от трима души. \r\n   \r\n По време на събитието Меган носеше черно палто, прибрано в талията с колан и шапка с широка периферия, докато Кейт носеше елегантно черно палто, наподобяващо военна униформа и шапка с воалетка. \r\n   \r\n Всички дами носега на реверите си червени макове - символ на почитта към жертвите и ветераните от Първата световна война. \r\n   \r\n Междувременно принц Уилям и принц Хари се присъединиха към принц Андрю в полагането на венци и макове. \r\n   \r\n Предишния ден кралските двойки присъстваха заедно на събитие в Royal Albert Hall, като това бе първата съвместна публична проява на кралските двойки, откакто бяха на мач по поло през юли. \r\n   \r\n Източник: Дир.бг \r\n", "date": "2019.11.11", "title": "Кейт на един балкон с Елизабет II и Камила, Меган - на друг"}
{"url": "http://epicenter.bg/article/Megan-otnovo-bremenna-/198482/10/100", "text": "Появиха се спекулации за нова бременност на Меган Маркъл Таблоидите на Острова се впуснаха в шеметна надпревара и търсене на доказателства, че избраницата на Принц Хари е в трепетно очакване на втора рожба.    Подозрението, че херцогинята на Съсекс може да носи нов плод в утробата си е резултат на някои специфични знаци от езика на жестовете, както и в това, че все по-често кралската особа си пази корема с ръце.    Подозрение за евентуална втора бременност у медиите предизвика и желанието на Меган да пътува до Калифорния.    Според източник на News!, Mеган била споделила, че предпочита да бременее в родината си. В Cosmopolitan пък неотдавна излезе твърдение, че в разговор със свои познати принц Хари проявявал жив интерес по темата как се гледа второ дете.   Източник: Новини.бг", "date": "2019.11.11", "title": "Меган отново бременна? (Снимки)"}
{"url": "http://epicenter.bg/article/Turskite-seriali-zavladyavat-sveta--populyarizirayki-baklavata-i-hamama/198494/10/88", "text": "Турските телевизионни сериали предизвикват голям интерес в чужбина, допринасят за имиджа на Турция и налагането на нейните продукти в страните, в които се излъчват. С това те играят ефективна роля за увеличаване на износа на стоки и услуги, се казва в анализ на вестник „Сабах“.   Според оценките, износът на турски драми е достигнал 500 милиона долара за изминалата година, отбелязва изданието, цитирано от БГНЕС. Делът на филмовия и телевизионен сектор нараства в турската икономика с всяка изминала година. По данни на Министерството на търговията около 50 до 70 нови телевизионни сериала се излъчват по телевизиите или сайтове със стрийминг платформи всеки сезон. Турските „сапунени опери“ са излъчвани в цял свят – от Близкия изток до Балканите, от Африка до Централна Азия, от Далечния Изток до Южна Америка, достигайки аудитория от около 700 милиона души в почти 146 страни. Турция е на второ място след САЩ по износ на сериали. Средната продажна цена на сериал от 4 000 долара на епизод се е увеличила до 400 000 долара през последните пет години. Износът през 2013 г. възлиза на около 150 милиона долара. Той е нараснал до 350 милиона долара през 2017 г. и 500 милиона долара през 2018 г. Турските телевизионни предавания, които се превръщат в едни от най-гледаните продукции в страните, в които се излъчват, ефективно увеличават износа на стоки и услуги, като допринасят за имиджа на Турция и промотирането на нейните продукти в тези страни. През последните три години е постигнат стабилен ръст на износа на стоки за Венецуела, Бразилия, Перу, Парагвай, Доминиканската република, Аржентина, Уругвай и Чили от Латинска Америка и Карибските страни, където се излъчват много турски сериали. В сравнение с 2016 и 2018 г. износът за Венецуела е нараснал с 572%, следван от Доминиканската република със 155%, Парагвай със 105%, Перу с 88% и Чили със 78%.   Износът за Египет, където турските драми са голям хит, отбелязва постоянен ръст, въпреки влошаващите се политически отношения.   Експортът за северноафриканската страна е достигнал 2,6 милиарда долара за периода януари-октомври тази година с 6,5% ръст в сравнение със същия период на миналата година. По подобен начин се развива продажбата на стоки и услуги в Обединените арабски емирства (ОАЕ), където официалните власти призовават няколко пъти за бойкотиране на турски „сапунени опери“, като тя е нараснала с 11,8% през същия период и е достигнала 1,7 милиарда долара. Износът за Саудитска Арабия, където турските телевизионни сериали се радват на голям зрителски интерес, е нараснал с 26% през първите 10 месеца на тази година в сравнение със същия период на миналата година. Износът за страната от Персийския залив възлиза на над 2,6 милиарда долара. Турски продукции се излъчват в Латинска Америка, както и в Африка, Западна Европа, Централна Европа и на Балканите. Например износът за Испания, където се излъчват „Безкрайна любов“ и “Черна любов“, се е покачил с 55% през 2018 г. в сравнение с 2016 г. Сериали са изнасяни и в Румъния, Хърватия, Черна гора и Сърбия, оказващи влияние върху турските продукти и марки в тези държави. Износът за Черна гора е нараснал със 70% през първите 10 месеца на тази година в сравнение със същия период на миналата година. Общата стойност на турския износ възлиза на 105 милиона долара. Освен това износът за Сърбия също се е покачил умерено до 786,5 милиона долара през споменатия период от 729 милиона долара през първите 10 месеца на миналата година. В Африка турските телевизионни сериали също имат огромна група почитатели. Експортът на стоки за много от тези страни също се е увеличил през последните три години. Износът за Сенегал, Танзания и Кения е скочил съответно със 153%, 134% и 63%, а за Мароко – с 35% за същия период. Тъй като турските сериали са особено популярни в страните от Южна Америка, броят на туристите, идващи от този регион, е нараснал с 46% спрямо миналата година. Междувременно представителите на сектора очакват положително развитие в износа на услуги като здравен и образователен туризъм, гастрономия и пътнически транспорт до страните, внасящи турските сериали.", "date": "2019.11.11", "title": "Турските сериали завладяват света, популяризирайки баклавата и хамама"}
{"url": "http://epicenter.bg/article/Na-86-Itsko-Fintsi-otnovo-iska-da-e-bashta-/198509/10/0", "text": "86-годишният Ицко Финци и 45 години по-младата от него съпруга – сценаристът и режисьор Лиза Боева, работят за второ бебе.    Напук на наложените стереотипи двамата са толкова влюбени и отдадени един на друг, че с готовност биха си направили още една рожба.   „Ицко Финци е много, много щастлив с младата си прекрасна жена Лиза. Детенцето им вече не е бебе, Матилда май е на 4 години. Радвам им се. Двамата се обожават”, споделя отношението си към любовта между цигуларя и младата му любима режисьорът Георги Стоев–Джек пред „България днес”.   И допълва, че неведнъж са го питали дали наистина малката Матилда Финци е плод на любовта между двамата. „Е, чие да е?\", отговаря големият сценарист и режисьор.   „Но знаете ли, мога да кажа това, което знам със сигурност. В кръчмата „Сам дойдох” преди време Ицко свири на акордеон и цигулка, пя и танцува, - абе беше весел купон. Тогава отстрани го наблюдаваше жена му Лиза. Как го гледаше само тази жена! С огромна любов и очарование, обожава го! И той нея така. Ако знаете как си говорят, как се държат един с друг. Ами това е любов. И второ, и трето дете да си правят, че какво може човек повече да иска?”, добавя с възторг кинодеецът.   Припомняме, че авторът на „Спас и Нели”, заедно с Джони Пенков, са сред най-близките приятели на Ицко Финци. С повод или без, тримата често се събират заедно, за да се насладят на общата си компания и на неувяхващото си през годините приятелство.", "date": "2019.11.11", "title": "На 86 Ицко Финци отново иска да е баща "}
{"url": "http://epicenter.bg/article/Gabrovo-izdigna-svoya-kandidatura-za-prezident-na-BFS/198512/10/0", "text": "Всяка година на 11 ноември точно в 11 часа и 11 минути се случва астрономически феномен - започва петото годишно време - КАРНАВАЛНОТО!   Като града, персонално отговорен за хумора, сатирата и забавлението в България, Габрово приема изключително сериозно настъпването на този период и винаги го отбелязва по уникален начин.   Тази година точно в 11 часа и 11 минути на 11 ноември Черната котка - символ на града - официално стартира обратното броене до началото на карнавала през 2020 г.   Събитието не мина и без пиперлив акцент, напълно в духа на габровци. Столицата на хумора, която през септември отбеляза 100 години организиран футбол в града, се зарече да вкара отбора си „Янтра” в А група и за целта предложи „свой човек“ в управата на БФС.      Сдружението на Местни Ентусиасти Шеговито Настроени Относно Нещата Естествата Щенията и Обобщенията (СМЕШНОНЕЩО) - Габрово, предложи символа на града за президент на БФС. Черната котка притежава неоспорими качества:   Това не е първият път, в който сдружението се опитва да повлияе на гражданския ред в страната. През 2017 г. то организира референдум, с който предложи един лев от годишната държавна субсидия на политическите партии и коалиции да бъде превеждан в сметката на карнавала.   За огромно съжаление, решението не беше прието, въпреки че беше подкрепено с пръстовите отпечатъци на хиляди граждани, сред които местни политици, общественици и лидери.   Този път обаче габровци са убедени в успеха на идеите си и вярват, че след като си имат вицепремиер, заслужават и другия най-важен пост в държавата – този на президента на Българския футболен съюз.  ", "date": "2019.11.11", "title": "Габрово издигна своя кандидатура за президент на БФС"}
{"url": "http://epicenter.bg/article/Ruskinya-e-novata-Lady-Universe--indiyka-i-makedonka-sa-neyni-podglasnichki/198515/10/0", "text": "  Рускинята Юлия Павликова се окичи с титлата Lady Universe, на световния конкурс, който се проведе у нас, в хотел Маринела и клуб Мегами. Блондинката пребори конкуренцията от 21 момичета от цял свят.   Юлия е дългодишен модел и според запознати в момента има школа, в която обучава модели на всякаква възраст. Първа подгласничка на Lady Universe стана индийката Упасана Санкуар. След нея се нареди представителката на Мекедония Фросина Блажеска.   Трета в конкурса е представителката на Татарстан Айгул Зарипова, а четвърта - сенегалката Ами Гуеие.   \"Много трудно се организира световен конкурс, но съм щастлива, че за четвърта поредна година конкурсът е факт. Благодаря на всички, които ме подкрепиха и честито на победителките\", заяви собственичката на конкурса Цвети Разложка, която блестеше в рокля на Христо Чучев.   Водеща на събитието бе Елизабет Метоева, която бе поверила стайлинга си в ръцете на Стоян Радичев.     The best national costume- Корея Lady photogenic- Италия Lady Perfect body - Сенегал Lady Frendship- Унгария Lady Best Catwalk- Беларус   Сред журито бяха спонсори, партньори и кастинг директори. Специално за доброто настроение на всички с песен поздрави присъстващите гръцката звезда Йоргос Ясемис.   Сред публиката пък се откроиха Стефан Илчев и Лия.   Момичетата дефилираха в облекла на Cliche и Палома Фешън, а на финала получиха подаръци от Refan, Megatan и Desire Mark.   Официални патньори на конкурса бяха вината Верано Азур и цигари Corset. Победителката и подгласничките си тръгнаха с ръчно изработени корони от Goto Jewellery and Diamonds.   Поп певицата Цвети Радойчева също пя на престижния конкурс Lady UNIVERSE. Тя излезе на сцената по покана на собственичката на конкурса Цвети Разложка,за да представи последната си авторска песен „Изчезна“, с която това лято спечели голямата наградата на BG Music Festival 2019, а гостите на събитието приковаха погледи в сексапилната й визия. Красавицата беше с прозрачна дантелени рокля на дизайнерката Поля Кинова- Paloma FASHION.Уникалният тоалет подхождаше перфектно на извивките на тялото й и показваше доста добре красивите му форми. Изпълнителка изпя и авторското си парче This is Love, като смени визията си с червена феерично рокля, отново на Paloma FASHION.  Гостите успяха да видят за първи път и част от видеото към песента „Изчезни“,  посветено на жените пострадали от домашно насилие и съвсем скоро ще има официална премиера в социалната мрежа и музикалните канали.", "date": "2019.11.11", "title": "Рускиня е новата Lady Universe, индийка и македонка са нейни подгласнички"}
{"url": "http://epicenter.bg/article/Premiyata-na-Kobrata-e-8-pati-po-golyama-ot-tazi-na-sapernika-mu-Bukar/198461/8/0", "text": "Премията за победата на Кубрат Пулев над американеца Райдъл Букър е над 8 пъти по-голяма от тази на съперника му, разкри Дан Рафаел от спортния тв канал ESPN, който излъчи мача между двамата в тежка категория. За Кобрата сумата е четвърт милион - 250 000 долара, за Букър - $30 000, съобщи бонусите журналистът в Туитър.    Повече от Кубрат е заработил само световният шампион в лека категория на WBO Джамел Херинг - бившият морски пехотинец взе 300 000 долара за защитата срещу претендента Ламонт Джоунс Джуниър.   Пред NOVA Кубрат Пулев разкри, че при евентуален негов мач за световната титла ще вземе милиони. \"Аз съм ви доказал, че за мен парите не са от значение. Те не са най-важното нещо, не се бия заради парите - не смятам, че парите са толкова трудно нещо за постигане, че да си дам живота за едни пари. Давам го за мечтата на баща ми. Сега вече тя е и моя мечта, както и на цяла България.    Милиони са, но не знам колко милиона точно. Става въпрос за сериозни пари, но за мен е по-важно да направя нещо непостигано досега от българин. Това ще бъде голяма реклама за държавата, а и гордост за самия народ. Малък народ сме и би било голяма гордост\", каза Кубрат Пулев.    Кобрата обясни, че Райдъл Букър не спрял да го провокира по време на боя на ринга във Фресно. \"Беше много комично, защото през цялото време ми говореше как Дионтей Уайлдър удрял по-силно от мен. Дори употреби неприлична дума и каза, че не мога да ударя толкова силно. Нещата станаха малко на инат. Аз го удрях и му казвах: \"А така харесва ли ти?\" След 6-ия рунд му стана изключително тежко заради ударите и темпото, което наложих\", разказа Пулев, който изрази уважението си към Букър. \"Респект към него - много добре знам как удрям с тези малки ръкавици. Той понесе наистина тежки удари, евала за което. Не падна, макар че на няколко пъти се разклати\", изтъкна Кобрата.    По думите му Букър е много опитен и издръжлив на бой, тъй като тренира с най-големите имена в тежката категория. \"Това го прави много конкурентен, свикнал е на удари. Има добра защита, която аз пробих многократно, но въпреки всичко устоя\", отбеляза българският боксьор.", "date": "2019.11.11", "title": "Премията на Кобрата е 8 пъти по-голяма от тази на съперника му Букър"}
{"url": "http://epicenter.bg/article/Politsay-prostrelya-protestirasht-v-Honkong/198434/7/0", "text": "Полицай простреля протестиращ в Хонконг, съобщава Нова телевизия. Случаят предизвиква тревога за ескалация на насилие в блокирания от протести град. Раненият е бил опериран и е в стабилно състояние. Полицаи стреляха общо пет пъти в хаотичен сблъсък с граждани.    Опасенията са, че протестите срещу градските власти и намесата на Пекин в управлението на града могат да се радикализират. А това може да доведе до много жертви при насилствено потушаване на недоволството.    И днес протестиращите блокираха улици, спряха няколко влака и се барикадираха в търговски обекти. Те искат реална автономия на Хонконг и протестират без прекъсване 24-та поредна седмица. ", "date": "2019.11.11", "title": "Полицай простреля протестиращ в Хонконг"}
{"url": "http://epicenter.bg/article/Prezidentat-na-Kitay-e-na-poseshtenie-v-Gartsiya/198443/7/0", "text": "Президентът на Китай Си Дзинпин пристигна снощи на официално посещение в Гърция, което има за цел да задълбочи икономическото сътрудничество между двете страни, предаде Асошиейтед прес.    Си Дзинпин ще се срещне днес с гръцкия си колега Прокопис Павлопулос, който посети Китай миналия май, и с премиера Кириакос Мицотакис, с когото се срещна преди няколко дни в Шанхай по време на Китайския международен панаир за вносни стоки.    Си Дзинпин и Кириакос Мицотакис ще посетят най-голямото гръцко пристанище Пирея, чийто мажоритарен собственик е китайската компания Коско.   Президентът на Китай ще присъства и на откриването на първия в Гърция клон на Банката на Китай.    Преди да отпътува от Гърция във вторник, Си Дзинпин ще посети и новия музей на Акропола. ", "date": "2019.11.11", "title": "Президентът на Китай е на посещение в Гърция"}
{"url": "http://epicenter.bg/article/Asad--Voynata-v-Siriya-e-miniatyuren-model-na-tretata-svetovna-/198446/7/0", "text": "Сирийският президент Башар Асад в интервю за телевизия RT каза, че сред „Белите каски“ „се мяркат и лицата на тези, които бяха в редиците на „Ал Кайда“, предаде БГНЕС.    „Сред тези уж ангели от„ Белите каски“ се мяркат лицата на тези, които бяха в редиците на Ал Кайда. Те са ясно видими, изображенията са много ясни. Включително сред тях е и този, който отрязва главите на хората, има и един, който изяде сърцето на мъртъв войник. Всичко това лесно може да се намери в интернет. Никой в нашия регион не вярва на PR събитията с Бели каски. Те са крило на Фронта ан-Нусра “, каза президентът.    По-рано президентът на САЩ Доналд Тръмп одобри отпускането на 4,5 милиона долара помощ на неправителствената организация за правата на човека “Бели каски” в Сирия.    През лятото на 2018 г. Асад заяви, че предполагаемата химическа атака, станала в сирийската Дума, е инсценирана и разпространението на информация за нея от организацията „Бели шлемове“ се превръща в PR ход на Великобритания.    Той не изключи, че петролът може да се счита за един от факторите при избухването на война в Сирия.    „Не забравяйте, че САЩ са във война с целия останал свят. Тук говорим за тектонични промени и „земетресения“. В края на краищата старият световен ред, създаден след Втората световна война, надживя себе си, особено след разпадането на Съветския съюз. Еднополюсният световен модел вече не работи. Редица възходящи сили като Русия, Китай, Индия и други се открояват “, каза той.    Както отбеляза сирийският президент, в същото време „по отношение на световното лидерство САЩ не искат да признаят никого за свой партньор“ – дори Великобритания, Франция и други големи държави.    „Значи американските партньори не са признати и затова сега се водят битки. Войната в Сирия е миниатюрен модел на третата световна война, която се води косвено“, добави той.  Асад по-рано заяви, че проблемът със САЩ е, че от тяхна гледна точка те водят война за оцеляване. Според сирийския президент Вашингтон провежда такава политика, защото губи своята хегемония.    „Американската политика като цяло е изградена върху опити и грешки. Те нахлуха в Афганистан – нищо не се получи. Нахлуха в Ирак – нищо не се получи. Те започнаха да нахлуват в други страни, но по други начини. Те промениха своя подход “, каза той.    Според Асад САЩ са уверени, че водят война за оцеляване поради загубата на хегемония.    „Проблемът със Съединените щати е, че от тяхна гледна точка те сега водят война за оцеляване, защото губят хегемонията си. И решиха да се бият с Русия, Иран, Сирия – с всички, които кажат „не“. Дори със съюзници, дори и със западните правителства, ако кажат „не“. Те са готови да се бият с тях. Те се нуждаят от “инструменти”, добави сирийският държавен глава.    Както отбелязва сирийския лидер САЩ изпратили армията си в Ирак, но разбрали, че тази идея не работи.    „Загубите бяха големи и за това трябваше да се плаща дори вътре в Съединените щати“, посочи той.    Асад преди това заяви, че Доналд Тръмп е станал най-добрият президент на Съединените щати, но не заради политиката си, а заради прозрачността на изявленията си.", "date": "2019.11.11", "title": "Асад: Войната в Сирия е миниатюрен модел на третата световна "}
{"url": "http://epicenter.bg/article/Gen--Nik-Kartar--Povedenieto-na-Rusiya--Kitay-i-Iran-mozhe-da-razpali-svetoven-konflikt-/198447/7/0", "text": "„Безразсъдното“ поведение на Русия, Китай и Иран може да разпали световен конфликт. Това предупреди началникът на британската отбрана генерал Ник Картър, цитиран от Франс прес, предаде БНР.    В статия за вестник „Сънди таймс“ Картър пише: „амбициозни държави като Русия, Китай и Иран отстояват интересите си по начин, който е предизвикателство за нашата сигурност, стабилност и благоденствие“.    По думите му те действат в „сива зона“ с използването на „нови типове оръжия“ като кибератаки и разпространение на дезинформация, целящи да всеят раздор, да подкопаят политическото единство и да разрушат установения начин на живот.    „Не намеквам, че опонентите ни искат да тръгнат на война. . . но безразсъдното поведение и неспазването на международното право, изразяващо се в използването на тези нови видове \"оръжия\", създава опасност от ескалация, която лесно може да доведе до грешка, породена от неправилна преценка“, уточнява генерал Ник Картър.", "date": "2019.11.11", "title": "Ген. Ник Картър: Поведението на Русия, Китай и Иран може да разпали световен конфликт "}
{"url": "http://epicenter.bg/article/Mihail-Gorbachov--Ne-sam-predal-Iztochna-Evropa--dadoh-y-prava-i-svobodi/198457/7/0", "text": "Бившият лидер на СССР Михаил Горбачов в интервю пред вестник Figaro отговори на обвиненията, че е „предал Източна Европа“, предава РИА Новости, цитира Фокус. По неговите думи, реакцията на съветското ръководство на случващото се в страните от този регион е била част от политиката на „новото мислене“, която се е основавала на принципите на свобода на избора. Горбачов добави, че съседните държави само са получили права и свободи, на които вече са се радвали съветските граждани, но не е съгласен, че е „предал Източна Европа“. „На кого я предадох? Полша – на поляците, Унгария – на унгарците, а Чехословакия – на чехите и словаците“, възрази бившият съветски лидер. По-рано политикът обяви за виновници за рапада на СССР организаторите на августовския пуч. Горбачов също така призна, че е осъзнавал рисковете от перестройката, но не е могъл да не ги поеме заради необходимостта от промени.", "date": "2019.11.11", "title": "Михаил Горбачов: Не съм предал Източна Европа, дадох й права и свободи"}
{"url": "http://epicenter.bg/article/Turtsiya-zapochva-ekstradiraneto-na-chuzhdestranni-dzhihadisti-/198459/7/0", "text": "Турция е екстрадирала първия чуждестранен боец на терористичната групировка „Ислямска държава“, съобщи говорителят на вътрешното министерство на страната, предаде БНР.    Джихадистът е американски гражданин. Говорителят допълни, че се подготвя извеждането от страната на 14 ноември, четвъртък, на 7 души от групировката с германско гражданство.    Турция подготвя и депортирането на 11 френски граждани, заловени в Сирия, заедно с още няколко европейци, обвинени в членство в „Ислямска държава“.    Редица западноевропейски страни приеха законодателни промени, с които лишиха от гражданство хора, сражавали се за терористичната организация в Сирия и Ирак. След турската военна операция в Северна Сирия Анкара пое контрола над бивши радикални ислямски бойци, които до този момент бяха държани в плен от кюрдските въоръжени формирования. Мнозинството от бившите джихадисти са от Белгия, Великобритания, Германия, Нидерландия и Франция.", "date": "2019.11.11", "title": "Турция започва екстрадирането на чуждестранни джихадисти "}
{"url": "http://epicenter.bg/article/Yens-Stoltenberg--NATO-zapazva-svoyata-sila--ES-da-pravi-poveche-za-otbranata-/198462/7/0", "text": "НАТО е в Полша и на Балканите, за да предотвратява конфликти, а не да води войни. Европейското единство не може да замени трансатлантическото, американското военно присъствие в Европа е най-висшата форма на солидарност със съюзниците.    НАТО запазва своята сила, а Северна Америка и Европа взети заедно днес правят повече, отколкото преди. Ние укрепихме нашата съвместна отбрана и за пръв път от много години подобрихме нашата командна структура. САЩ увеличиха военното си присъствие в Европа, те изпращат тук повече войници, инвестират повече, и освен това, в момента провеждат повече учения. А европейските партньори повече инвестират в своята сигурност, и това е така вече 5 години поред.    В НАТО винаги е имало разногласия, защото ние сме съюз, състоящ се от 29 демокрации. Има различия в позициите по търговските въпроси, и в областта на климатичните промени, но спорове е имало и по-рано – например, по време на Суецката криза през 1956 г. или войната в Ирак през 2003 г. Силата на НАТО се състои в това, че ние сме способни да се справяме със съществуващите проблеми, а също така да се пазим и защитаваме. НАТО е единствената платформа, в рамките на която жителите на Северна Америка и европейците обсъждат въпроси свързани с отбраната – и така е всеки ден. Почти винаги ние стигаме до общо мнение, но понякога нашите мнения се различават. В този случай е важно да продължим да обсъждаме спорните теми.    Ние редовно обсъждаме нашите отношения с Русия, в които поставяме акцент върху възпирането и отбраната, но също така и върху диалога. Това е силна позиция, защото сме взели съвместно решение, а в рамките на Съвета НАТО – Русия ние обсъждаме тези въпроси с Москва. В продължение на много месеци обсъждахме с Русия нарушаването на Договора за ракетите с малък и среден обсег, а също така последствията от тези действия, обсъждаме борбата с тероризма, а също така защитата от киберзаплахи. Говорим всеки ден по тези стратегически въпроси.    Всички 29 партньори в НАТО твърдо се придържат към член 5 за колективната сигурност на Вашингтонския договор, в съответствие с който нападението срещу един член на алианса е нападение срещу всички съюзници. Това не е само на хартия, ние виждаме това и на практика. Последният боен американски танк беше изтеглен от Европа през 2013 г. през пристанището в Бремен. Но днес американците се завърнаха с цяла бригада, в чийто състав има много танкове. За мен няма по-силно изражение на съюзническата солидарност. НАТО присъства в Полша, а също така и на Балканите. И искам да подчертая това, за което също сме единни: ние правим това не за да водим война, а за да предотвратим конфликти. НАТО осигурява мира.    Хубаво е, че в ЕС все повече се занимават с въпроси на отбраната. 90% от гражданите на Евросъюза живеят в страни, които са членки на НАТО. Бих желал европейското единство да укрепне още по-силно, но то не може да замени трансатлантическото единство. Европейският съюз не е способен да защитава Европа и още повече няма да може да прави това, след като Великобритания го напусне, защото това е страната с най-големия военен бюджет. След Брекзит 80% от военните разходи на НАТО ще се падат на страни, които не са членове на Евросъюза. Но не става дума само за военни възможности, но и за география. Норвегия на север е също толкова важна за безопасността на Северния Атлантик, както и Турция на юг – това е важно, за да можем да реагираме на възникналите там предизвикателства. А САЩ, Канада и в близко бъдеще Великобритания – всички те играят решаваща роля за осигуряването на безопасността на Европа. И именно днес ние трябва да научим уроците от историята. Обединението на Германия и Европа би било невъзможно без гаранциите за сигурност от САЩ и НАТО.     —————-     ", "date": "2019.11.11", "title": "Йенс Столтенберг: НАТО запазва своята сила, ЕС да прави повече за отбраната"}
{"url": "http://epicenter.bg/article/Lavrov-sabra--quot-slavyanskite-quot--poslanitsi/198468/7/0", "text": "Външният министър Сергей Лавров проведе традиционната си срещата с акредитираните в Москва посланици на славянските държави. Това стана ясно от публикация на Посолството на Русия в България.    На срещата Лавров подчерта необходимостта на разширяването на междупарламентски, междурегионални, научни, културно-хуманитарни и духовни връзки, търговско-икономически кооперации между страните на \"славянската група\". Обсъждени бяха и практически въпроси на сътрудничеството в рамките на Форума на славянските култури.    Атанас Кръстин е българският посланик в Русия. Преди дни той откри Паметна плоча на дипломатическата мисия на Царство България в град Самара.", "date": "2019.11.11", "title": "Лавров събра \"славянските\" посланици"}
{"url": "http://epicenter.bg/article/Evo-Morales-se-krie--za-da-ne-bade-arestuvan-/198469/7/0", "text": "Подалият оставка вчера президент на Боливия Ево Моралес се укрива, за да не бъде арестуван, предават световните агенции. 60-годишният държавник, който управлява страната от 2006 г., обяви по телевизията оставката си и малко след това съобщи, че срещу него е издадена заповед за арест. Шефът на полицията Владимир Юри Калдерон опроверга твърдението му, но главният опозиционер Луис Фернандо Камачо съобщи в Туитър: „Потвърдено!! Заповед за арест на Ево Моралес!! Полицията и военните го издирват в Чапаре“. Провинция Чапаре е крепост на Ево Моралес. Намира се в департамента Кочабамба в Централна Боливия.    По-рано полицията арестува председателката на Върховния избирателен трибунал Мария Еухения Чоке и заместника й Антонио Коста. Те са обвинени от опозицията в подправяне на изборните резултати, които на 20 октомври дадоха победа на Ево Моралес над съперника му Карлос Меса с 47% на 36,5%. Последвалите триседмични протести доведоха до оставката на президента. Загинаха трима, а 380 души бяха ранени.    Вестта за оставката изкара на улицата хиляди тържествуващи хора. Карлос Меса провъзгласи „край на тиранията“. Опозиционният лидер Камачо заяви: „Дадохме урок на света, утре Боливия ще бъде нова страна“.    Оставка подадоха също вицепрезидентът на Боливия Алваро Гарсия Линера и председателката на Сената Адриана Салватера. Нейната заместничка Жанин Аниес от опозиционната партия Демократично единство каза, че поема изпълнението на задълженията на президента.    Веднага след оставката на Моралес Куба и Венецуела заявиха подкрепата си за него и разкритикуваха „държавния преврат“ срещу „брата президент“. Никарагуа също определи събитията като „военен преврат“, а външният министър на Мексико Марсело Ебрард ги нарече „военна операция“. Той предложи политическо убежище на Ево Моралес.    Президентът на Бразилия Жаир Болсонару каза, че не може да се говори за преврат в Боливия. Според него изборите са показали, че не може да се разчита на електронното гласуване и трябва да се върнат хартиените бюлетини.    Аржентина осъди насилието, попречило на Ево Моралес да завърши мандата си. Перу изтъкна, че трябва да има нови общи избори. Чили настоя за мирно урегулиране на кризата. Колумбя поиска спешно заседание на Организацията на американските държави.    Генералният секретар на ООН Антониу Гутериш изрази тревога от събитията в Боливия, а представител на Държавния департамент на САЩ призова всички страни в противопостовянето да се въздържат от насилие.", "date": "2019.11.11", "title": "Ево Моралес се крие, за да не бъде арестуван "}
{"url": "http://epicenter.bg/article/Lavrov--Nyama-osnovaniya-da-se-predpolaga--che-nyakoy-shte-zapochne-voyna-mezhdu-Armeniya-i-Turtsiya/198480/7/0", "text": "Русия по всякакъв начин съдейства за преодоляването на съществуващите между Армения и Турция проблеми и не вижда никакви основания някой да започне война между тези две страни, заяви в понеделник министърът на външните работи на Русия Сергей Лавров след разговор с външния министър на Армения Зограб Мнацаканян, предаде ТАСС. Ние по всякакъв начин съдействаме проблемите, които съществуват в отношенията между Армения и Турция, да се преодоляват, заяви Лавров.    Ние сме готови да използваме нашите възможности за това да насърчаваме нормализирането на отношенията между Армения и Турция, каза руският външен министър.    Ние абсолютно не виждаме каквито и да било основания да предполагаме, че някой ще започне война между тези две страни и във всеки случай цялата ни политика е насочена към това тук да се установяват мир, съвместно съществуване и взаимноизгодно сътрудничество, каза Лавров. Той подчерта, че Русия иска да има добри отношения с всички страни.", "date": "2019.11.11", "title": "Лавров: Няма основания да се предполага, че някой ще започне война между Армения и Турция"}
{"url": "http://epicenter.bg/article/Mitsotakis-kam-Si-Dzinpin--Vizitata-vi-e-nachaloto-na-nova-era-v-gratsko-kitayskite-otnosheniya/198491/7/0", "text": "Премиерът на Гърция Кириакос Мицотакис приветства китайски президент Си Дзинпин в Атина и изрази надежда, че официалната му визита ще доведе до по-широко сътрудничество между двете страни, пише електронното издание на вестник Kathimerini, цитира Фокус. „Скорошното ми посещение в Шанхай и вашето днес е началото на нова ера в нашите отношения“, каза министър-председателят на южната ни съседка на китайския лидер. „Надявам се, че визитата ще бъде крайъгълен камък за задълбочаването на двустранните ни отношения“. „Както видяхте в Шанхай, Китай е ангажиран с вас икономически. Вярвам, че сътрудничеството ни може да доведе до комбиниране на нашите възможности“, отговори Си Дзинпин. Двамата лидери ще подпишат 16 споразумения по време на визитата. Освен това те ще посетят пристанището на Пирея, най-голямото в Гърция, в което най-голям дял има китайският пристанищен оператор „Коско“. Това е най-голямата китайска инвестиция в Гърция и наскоро Cosco получи одобрение за нов инвестиционен план, който включва изграждането на нов товарен терминал. Освен това Си ще присъства на откриването на първия клон на Китайската национална банка в Гърция. Китайският президент започна официалната си визита с обичайното полагане на венец пред паметника на Незнайния воин на площад Синтагма, където го придружаваше гръцкият външен министър Никос Дендиас. След това той бе посрещнат в президентския дворец от гръцкия си колега Прокопис Павлопулос, който също бе на посещение в Китай през май и отбеляза, че визитата на Си „подпечатва“ двустранните отношения. „Ние ще свършим нашата част и ще отворим пътя на Китай към ЕС“, заяви гръцкият държавен глава, като отбеляза, че има „големи очаквания“ за бъдещето на гръцко-китайските отношения.", "date": "2019.11.11", "title": "Мицотакис към Си Дзинпин: Визитата ви е началото на нова ера в гръцко-китайските отношения"}
{"url": "http://epicenter.bg/article/Putin-i-Merkel-shte-razgovaryat-po-telefona/198499/7/0", "text": "Руският президент Владимир Путин и германският канцлер Ангела Меркел ще проведат телефонен разговор в следобедните часове на деня. Това обяви пред репортери съветникът на държавния глава на страната Юрий Ушаков, предава TACC, цитира Новини.бг    „Днес в 17:30 по московско време, нашият президент ще проведе телефонен разговор с германския канцлер. Мога да си представя, че ще бъдат обсъдени три теми: украинската криза, Сирия и ситуацията в Либия\", заяви представителят на Кремъл.    Ушаков не изключи двамата лидери да повдигнат въпроса за организирането на срещата на върха в нормандски формат (Русия, Германия, Франция, Украйна).", "date": "2019.11.11", "title": "Путин и Меркел ще разговарят по телефона"}
{"url": "http://epicenter.bg/article/Vanshnite-ministri-ot-ES-obsadiha-situatsiyata-v-Afganistan--Sudan-i-Iran/198502/7/0", "text": "Афганистан, Судан и регионалната сигурност в Залива и Иран бяха основните теми в дневния ред на Съвета „Външни работи“, който се проведе днес в Брюксел. От българска страна в заседанието участва заместник министър-председателят и министър на външните работи Екатерина Захариева. Това съобщиха от пресцентъра на МВнР. Първите дипломати на ЕС поздравиха гражданите на Афганистан за участието им в проведените на 28 септември президентски избори въпреки сложната ситуация със сигурността в страната, като изразиха очакване за скорошно обявяване на изборните резултати и тяхното признаване от всички участници.   Съветът обсъди перспективите за постигане на мир чрез приобщаващ и воден от афганистанците мирен процес като ключово условие за постигане на трайно решение на конфликта.   Потвърдена бе готовността на ЕС да оказва подкрепа за възстановяването на Афганистан и постигането на напредък в процеса на помирение. Откроена беше важността на тясното взаимодействие на ЕС със САЩ, както и с останалите международни и регионални фактори, които могат да допринесат за трайното стабилизиране на Афганистан. Съветът „Външни работи“ изрази силно безпокойство от предизвикателствата пред сигурността в региона на Персийския залив.   Министрите подчертаха важността от предприемане на стъпки за деескалация на напрежението, като подчертаха, че всяко непремерено действие може да доведе до опасни последици не само за държавите от Залива, но и за Европа и света. Откроено бе ключовото значение на запазването на Съвместния всеобхватен план за действие по иранската ядрена програма, като отправиха настойчив призив към Техеран да преразгледа решенията си за преустановяване на прилагането на някои договорености и да се върне към пълното изпълнение на ангажиментите си. Министрите обсъдиха и продължаващата криза в Сирия и отчетоха учредяването на Конституционния комитет на Сирия като важна първа стъпка от политическия процес в изпълнение на Резолюция 2254 (2015) на Съвета за сигурност на ООН. В рамките на заседанието беше проведен работен обяд с министър-председателя на Судан Абдалла Хамдук, който представи приоритетите на преходното правителство на страната за постигане на траен мир, стабилизиране на икономиката, осъществяване на реформи и изграждане на правова държава. Министрите потвърдиха подкрепата си за приобщаващ процес на демократичен преход в Судан с водеща роля на гражданското правителство.   Вицепремиерът Екатерина Захариева заяви, че България ще подкрепя реформите в страната и демократичния преход, както и овластяването на жените, пример за което е поемането на четири ключови поста в новото правителство от дами - те оглавяват министерствата на финансите, на външните работи, на висшето образование и на труда. Захариева припомни, че се е срещнала с новия външен министър на Судан г-жа Асма Абдала и е предложила Дипломическият институт в МВнР на България да обучава млади жени дипломати от Судан.", "date": "2019.11.11", "title": "Външните министри от ЕС обсъдиха ситуацията в Афганистан, Судан и Иран"}
{"url": "http://epicenter.bg/article/Federika-Mogerini--ES-oshte-nyama-spisak-na-zasegnatite-ot-sanktsiite-sreshtu-Turtsiya/198508/7/0", "text": "ЕС все още не разполага със списък на хората и организациите, които ще бъдат засегнати от санкциите, наложени на Турция заради проучванията за газ край бреговете на Кипър.    Това съобщи днес върховният представител на ЕС по външната политика и сигурността Федерика Могерини. По-рано днес Съветът на ЕС прие рамка за налагането на санкции срещу свързаните с проучванията хора и организации, както и срещу техните помагачи. Както БТА съобщи, санкциите ще се състоят в забрана за пътуване в ЕС и запор на имущество.   Следващата стъпка може би е изготвянето на такъв списък, поясни Могерини. Тя отбеляза, че връщането на европейските джихадисти, т.нар. \"чуждестранни бойци\", е работа на държавите от ЕС. Всяка страна има различно законодателство по тези въпроси, ЕС няма желание и възможности да се намесва. Може да помогнем да се съгласуват подходи и действия, ако това бъде поискано, добави върховният представител.      ЕС е готов с обхвата на санкциите срещу Турция заради проучванията край Кипър    Могерини съобщи, че по-късно днес се очаква доклад от Международната агенция за атомна енергия по повод действията на Иран по ядреното споразумение. Все по-трудно става споразумението да оцелее, но ЕС е решен да го поддържа, допълни тя. По повод събитията в Боливия и оставката на президента Ево Моралес ЕС призовава да се избегне насилието. ЕС е готов да изпрати мисия наблюдатели за предстоящите избори, ако има необходимите условия, съобщи Могерини. Тя изрази надежда следващите избори да бъдат скоро, както и участниците в събитията да проявят чувство на държавници.", "date": "2019.11.11", "title": "Федерика Могерини: ЕС още няма списък на засегнатите от санкциите срещу Турция"}
{"url": "http://epicenter.bg/article/Prezidentski-izbori-v-Rumaniya--Yohanis-i-Danchila-otivat-balotazh/198516/7/0", "text": "Досегашният президент на Румъния Клаус Йоханис води на първия тур на президентските избори. Той е получил 39% от гласовете. Срещу него на балотаж ще се изправи бившият премиер Виорика Дънчила, която беше подкрепена от 22% от гласоподавателите. Голяма част от румънците, живеещи в чужбина, са гласували за Йоханис. Това показват данните на избирателната комисия в Букурещ. Социалдемократическото правителство на Дънчила падна през октомври, след близо 3 години на власт. Периодът беше белязан от противоречиви реформи в областта на правосъдието и популистки мерки.   Източник: Нова.тв", "date": "2019.11.11", "title": "Президентски избори в Румъния: Йоханис и Дънчила отиват балотаж"}
{"url": "http://epicenter.bg/article/Kremal--Putin-i-Merkel-se-dogovoriha-Donbas-da-poluchi-spetsialen-statut-v-Ukrayna/198517/7/0", "text": "Руският президент Владимир Путин и германският канцлер Антела Меркел обсъдиха по телефона уреждането на украинската ситуация.    Двамата лидери са отбелязали важността на мерките за уреждане на конфликта, предвидени в минските и други договореностти, и са потвърдили нагласата си за по-голяма координация на усилията на Русия и Германия в нормадския формат за Украйна, съобщи пресслужбата на Кремъл.    В центъра на разговора е била и подготовката на среща на върха в нормандски формат, допълни заместник-говорителят на германското правителство Улрике Демер. Двамата лидери са обсъдили и въпроса за бъдещия транзит на руски газ през територията на Украйна, поясни преслужбата на Кремъл и припомни, че тази тема е обект на тристранни разговори, водени от Русия, Украйна и Европейската комисия.    Путин и Меркел са се обявили за скорошно прекратяване на стълкновенията в Либия. Обсъдена е била и ситуацията в Сирия.   Източник: Новини.бг", "date": "2019.11.11", "title": "Кремъл: Путин и Меркел се договориха Донбас да получи специален статут в Украйна"}
{"url": "http://epicenter.bg/article/Gen--Milushev--Tri-dni-sled-plenuma-na-Deseti-noemvri-Pepar-Mladenov-me-uvolni-kato-shef-na-UBO-/198463/11/0", "text": "  Това разказва ген. Георги Милушев, последният шеф на УБО, който отвежда Живков до пленума в правителствената резиденция \"Бояна\".        - Усещаше, разбира се. От една страна, годините вече му тежаха, от друга, виждаше, че съветското ръководство е силно негативно настроено към него. През последните години след идването на Горбачов Живков фактически беше изолиран от Москва. В същото време по линия на Луканов и Младенов към Москва отиваше много информация от България, което се криеше от Живков. Това го отвращаваше. Знаеше, че е обграден с предатели. Но за много от тях не научи истината. Например до последно той не разбра, че Нико Яхиел   който 20 години е до него, е агент на чуждо разузнаване, че в обкръжението му има двойни агенти. Второто му голямо притеснение бе, че нещата в страната не вървяха.      − Нищо не ми каза. Което го приемам за недостойно, обидно дори. На 14 декември 1989-а, три дни след като наследи Тодор Живков, Петър Младенов ме извика в 10 ч. в кабинета си в партийния дом. Беше ми казал преди това, че иска да се преобразува директната му телефонна връзка с членовете на Политбюро и със секретарите на ЦК. Живков нямаше такава пряка връзка. В УБО имахме отдел „Правителствена връзка“ и аз бях наредил на началника да изпълнят молбата на другаря Младенов. С Продан Стоянов, завеждащ отдел „Деловодство“ на ЦК, се уговорихме в 10 без нещо да бъдем в ЦК, за да видим докъде сме свършили работата. Младенов влезе и още от вратата: „О, генерале, здравей, здравей, как е?“, ведър, усмихнат. Връзките бяха оправени, всичко бе наред и на раздяла влязохме в стаичката зад кабинета, в който довчера бе седял Живков, и какво да видя − нямаше и помен от предишната обстановка. За 12 часа Младенов бе променил всичко, беше си донесъл дори велоергометър...      - Да. Тръгнах и на излизане от партийния дом ми звънна секретарят на УБО Чавдар Томов: „Другарю генерал, търси ви министър Георги Танев.   Поех към МВР и по пътя се чудя защо Танев ме търси. Влизам в кабинета му, а малко след мен влиза Сава Джендов   и Георги Танев направо ми казва: „Вие сте освободен от длъжността началник на УБО.“ Питам: „Добре, откога, причина? Когато ме назначаваха, имаше решение на Политбюро, сега има ли?“ „Не − казва Танев, − това е разпореждането.“ Разбрах, че ме наследява Сава Джендов.      − Георги Танев ми нареди: „Сега си отиваш вкъщи и няма да ходиш никъде!“ „Аз да не съм арестуван“, учудих се. „Вдругиден ще има пленум, не е желателно да идваш и на пленума.“„Чакай, чакай − ядосах се, − както ти си член на ЦК, така и аз съм член на ЦК. Ако има някаква забранителна мярка, искам да знам.“ Той замълча. В същия ден сутринта бях завел съпругата си в санаториума в Банкя и му заявих, че ще отида при нея, за да не си стоя вкъщи. Така стана. Отидох в Банкя.   Пленумът беше насрочен за 16-и, а на 15-и ми се обади секретарят и ми казва: „Вика ви другарят Атанасов.“ Отивам при Георги Атанасов в 11 ч.   при него е Андрей Луканов  . Като влязох, Андрей Луканов реши да стане и да излезе. Атанасов му каза: „Не, остани, остани.“ И се обърна към мен: „Има решение да заминеш посланик в Лисабон.“„Другарю Атанасов, това ли е доброто решение? − питам аз. − Първо, не съм дипломат, второ, едва ли ще бъде добре прието един началник на УБО, който довчера е бил на поста си, да представя страната ни в една западна държава!“ „Не, не − упорства Атанасов, − другарят Младенов поръча вие да заминете, Бойко Димитров  вече подписа.“ Реагирах, защото категорично смятах, че това не е доброто решение нито за мен, нито за България. Все пак страната поема по нов път на развитие и не е добре кадри като мен да бъдат на първа линия.    − Не знам. Но след известно време в ЦДНА   се състоя съвещание на висшия команден състав на МНО и МВР. Извика ме ген. Атанас Семерджиев, вече министър на вътрешните работи, и ми казва:„Разговаряхме с другаря Младенов и с другаря Атанасов, ти си имал съображения против заминаването ти в Лисабон, затова ти предлагаме да поемеш едно от управленията в МВР − Централно информационно организационно управление.“ Отговорих, че повече в МВР нямам желание да се връщам заради начина, по който бях освободен. Подчертах, че каквото можах, дадох от себе си на професията. Но мина се-не мина време, един ден пак ми се обажда секретарят от УБО и казва: „Другарю генерал, вика ви генерал Любен Гоцев  .“ С Любчо се знаем отдавна. Отивам... и отвътре излиза ген. Коцалиев.   Питам го какво става.„В пенсия след 6 месеца!“, казва Коцалиев. Влизам и казвам: „Дайте ми един лист да напиша молба до министъра, колкото се може по-рано, да бъда освободен.“ За мен беше обидно, след като преди месец сме разговаряли с министъра, той да ме извика и да ми каже, че ситуацията се променя и трябва да се пенсионирам. Подписах молбата и излязох в пенсия. Така приключих с МВР.      − Мина се месец-месец и половина и секретарят пак ми се обажда, казва: „Другарю генерал, вика ви другарят Башикаров.“   Свързах се с него, а той: „Идвай веднага, в три и половина имаме японска делегация, в 3,20 ч. да си при мен.“ Взех една кола и влизам в кабинета му в мига, когато влиза и делегацията. Сядаме, аз от едната страна, той от другата, и започваме разговор. В един момент Башикаров казва: „Трябва да заминеш зам. търговски представител във Виетнам.“ Изненадах се: „Какъв Виетнам, съпругата ми е оперирана, това са 12 хиляди километра, не мога да пътувам!“ Изчака да си тръгнат японците, натисна копчето на началника на кадрите и му нареди: „Генерал Милушев е при мен, купете му билети за Виетнам и през Париж с първия полет да заминава. И паспорт му дайте.“ Какво да правя? Заминах. Беше март 1990 г.      − Да, извика ме, преди да замина за Виетнам. В един мразовит мартенски ден, спомням си, студен вятър духаше, към 17 ч. отидох при него. Както обикновено, още от вратата той ми каза: „О-о-о, генерале, здравей, ела тук!“ При него бе Джибров , някои от момчетата от УБО, с които бяхме работили. Честитих му избора за президент. А той ме пита какво правя. „Предупредиха ме, че заминавам за Виетнам“, отговорих. Младенов подскочи: „Чакай бе, какъв Виетнам?“ Изпаднах в конфузна ситуация. Не може първият човек и на партия, и на държава да не знае, че има решение да замина за Виетнам. Неговото първоначално указание бе да замина за Лисабон, но знаеше реакцията ми. Както и да е, разбрахме се, темата на разговора не беше да се тюхкаме къде заминавам аз, не беше загриженост за моята съдба, а по-скоро желание на Младенов да получи от мен информация за състоянието на УБО, за хората там − дали са подготвени, дали може да им се вярва. Заявих му, че аз с тези хора съм работил, а щом съм работил до последния момент, това означава, че на всички им имам доверие. И се обърнах директно към него:„Друг е въпросът дали вие, другарю Младенов, ще им имате доверие. УБО вече е на ваше подчинение, оттук нататък вие вече ще си носите раницата на гърба.“ Дословно това му казах. „Какво ще пиеш, уиски?“ − попита ме Младенов. „Един чай“, отговорих и си спомних как веднъж, като бях при Живков, той ме попита: „Ще пиеш ли студена ракия?“ „Какво е това − недоумявам аз, − за първи път чувам.“ „Това е питието на Петър, уиски“ − отвръща ми Живков. Изпих си чая при Младенов и на тръгване, преди да се разделим, му казах: „Другарю Младенов, искам да ви кажа нещо, друг е въпросът дали ще го вземете под внимание − с хората, с които сте се обкръжили, няма да прокопсате!“ Началникът на кабинета му скочи: „Защо говориш така?“ „Защото аз тези хора ги познавам и знам, че това, което правят сега, няма да бъде за ваше добро!“ И си излязох. Заминах за Виетнам. През месец юни ме извикаха да се върна.      − Като свидетел по дело No1 срещу Живков. И отново ми се обадиха да отида при Петър Младенов. По това време в София гъмжеше от протести, плакати, митинги, в центъра на столицата горят книги, Градът на истината... Влизам при Младенов, а той не ме чака да седна дори, и почна: „Генерале, генерале, ти беше много прав. Снощи се проведе заседание на Политбюро във връзка с касетата и единствено Добри Джу- ров  ме подкрепи. Всички бяха „за“ моята оставка и довечера аз излизам по телевизията и официално си подавам оставката.“   Попитах го: „Добре, ти тази фраза каза ли я, или не?“ „Не знам, може и да съм я изпуснал“, отвръща ми Младенов. Ако е изпусната и 6 месеца се прави експертиза на тази касета, толкова ли трудно беше да се излезе и да се каже пред обществото „Да, казах я“? Все пак един държавен глава трябва открито и ясно да заяви това, което е изпуснал сам от своята уста. Защото човек първо трябва да го мисли и след това да го изговори.      − Не, той казва: „Може да съм я казал.“ Тогава попитах Сава Джендов: „Истина ли е, или не е истина?“ „Истина е − беше отговорът на Сава Джендов, − всички екс- пертизи потвърждават, че е казал тази реплика.“„Е, добре де, Сава − обръщам се към моя заместник, − вие се познавате с Петър от Суворовското училище, той е поставен на тази висока длъжност, говорите си на „ти“ и по всяко време може да се чуете, защо не го посъветва да си каже истината? Пък какво ще е неговото решение, е друга работа, дали ще признае, или не, той ще го реши, но ти трябваше да му дадеш съвет!“      - Живков го ненавиждаше! Но не можеше да му стори нищо, защото именно Андрей Луканов беше човекът на руснаците у нас и те стояха зад гърба му.      - Живков по природа бе мнителен човек. Нопрез последните години страховете му стигнаха до пароксизъм.От дребните случайности – с повод и без повод – той правеше голям въпрос, а необоснованите му съмнения често нарастваха до огромна подозрителност. Винаги в плен на страха за живота си, по време на лов  Тодор Живков обръщаше специално внимание кой ще бъде от лявата и кой от дясната му страна. Това трябваше да са все добри ловци, “за да не стане грешка”. Неизменно единият от двамата до него бях аз. “Пенчо да е по-далече. Много я върти тая пушка,” повтаряше той      − Можеше и това да стане. Сега не мога да преценя точно, но Живков виждаше, че вече е в пълна изолация от Москва и от Горбачов, и не се знаеше как ще реагира. Джуров обаче сигурно е допускал, че Живков може да изправи срещу тях военни структури. Затова всички бързаха на пленума да се реши въпроса с оставката му и от двата поста.", "date": "2019.11.11", "title": "Ген. Милушев: За 12 часа след пленума на Десети ноември Петър Младенов прочисти кабинета на Живков"}
{"url": "http://epicenter.bg/article/Prof--Boyan-Durankev--30-godini-prehod--Otkade-tragnahme--dokade-stignahme/198473/11/0", "text": "30 години безкраен „преход“. Някои го изминаха.       …Но е добре преди това светът да бъде обяснен.    Честването на един национален юбилей обикновено е празнично събитие, отбелязващо раздялата със старото и раждането на новото. Освобождението на България се чества от 3-ти март 1879 г. като нещо окончателно, а не като нещо започнало. Съединението на България също е еднократен акт, а не нещо започнало, с който на 6-ти септември 1885 г. Източна Румелия се отцепва от Османската империя и се обединява с Княжество България. 10-ти ноември 1989 г. – за разлика от всички други национални празници – се отбелязва като нещо започнато, но недовършено. Затова не е национален празник, а само се отчита разстоянието на изминатия път в посоката към целта.        Всъщност отправната точка на прехода бе „реалният социализъм“. Няма нещо по-пъстро от това понятие, което зад прилагателното „реален“ прикриваше в различните страни освен елементите на по-високата степен на социалната държава и в частност – на социализма, също така и елементи на капитализъм (Унгария, Чехословакия и др.), на феодализъм („жителството“ в България, в СССР и др.), на робовладелско общество (Албания, Румъния и др.). Няма „чиста“, еднозначна и коренно различна от предходната социално-икономическа система; всяка носи елементи от миналото и белези от бъдещето. В обществено-икономическата система на „реалния социализъм“ имаше много положителни неща, имаше опит за изграждането на високо развита социална държава[1]. Но това, което се мъчеше, но не успяваше да прикрива, беше че „реалният социализъм“ не е много, много идентичен с научния социализъм, описан от класиците (Маркс, Енгелс, Ленин), че в центъра на властта имаше наследствени династии и геронтокрация, че „изкривяването“ на обществото на „равните възможности“ ставаше чрез облагите за „правоимащите“ и преследването на „различно“ мислещите, че отсъстваше „гласност“ и откритост. Така, че който твърди, че преди е имало „истински социализъм“, нека си помисли още един път по въпроса!    Естествено, едно несправедливо общество не може да бъде вечно. Затова дойде „перестройката“ на Горбачов, затова и (с благословията на „големия брат“) в България се стартира началото на прехода, започвайки с дворцовия преврат срещу Живков и неговата свита.    И така, преди 30 години бе положено „Началото на прехода“. Стартовата база на промените завари България в горната подгрупа на средноразвитите страни със сравнително висок индекс на човешкото развитие – типични за една индустриално-аграрна страна; с нараснало от 7 млн. души до почти 9 млн. души население, образовано във висока степен; със силно развита материално-техническа база, ориентирана за дългосрочен внос-износ в рамките на Съвета за икономическа взаимопомощ (СИВ) и т.н.    Бъдещето на „прехода“ в онези години, да припомня на забравилите, бе възможно в две посоки: или „повече социализъм“ и преход от държавна към обществена и лична собственост, повече справедливост, солидарност и свобода; или „връщане към добрия стар капитализъм“, наричан за краткост „пазарна икономика“ и съответстващата й демокрация[2].   Въпросът за посоките към бъдещето съвсем не беше еднозначен; в много отношения управлението на икономическата система бе открило решения, които очертаваха отлични възможности (напр. при акад. Евгени Матеев); освен всичко, можеше да се извърши плавен преход към едно много по-справедливо общество, почти „без класи“, базирано върху принципа „от всекиму според способностите (и държавата да дава възможности за „равен старт“, всекиму – според количеството и качеството на вложения труд (в това отношение метриката бе отишла много напред)“.  Историята избра втория път: преход към „пазарна икономика“ и „демокрация“. В България – за разлика от някои други бивши социалистически страни – преходът бе предпочетено да се осъществи по мъчителен и трънлив път. В началото бе… „разграждането на системата“ (а не словото и мисълта). Именно,          Огромна е разликата между първия етап на капитализма в западния свят през ХVIII-XX век и първия етап на „новия капитализъм“ в България. В западния свят се извърши постепенно първоначално натрупване на капитала – стъпка по стъпка; в България се осъществи първоначално разграбване на натрупания обществен капитал.    Първата половина на прехода – за около 15 годишен период – България успя да осъществи „разграждането на старата система“ и трансформирането на икономическата власт на държавата в икономическа власт на близки до центъра на бившата комунистическа партия (прословутите „куфарчета“ и предаването за „управление“ на предприятията, включително и ограбването на външнотърговските дружества), реститути, приватизатори, бандитски групировки, „чевръсти“ политици, външни инвеститори.      Сега ще дам малка гатанка на всички, които имат желание да смятат: според НСИ индексът на потребителските цени за месец септември 2019 г. спрямо месец януари 1991 г. e 272 196.4%, т.е. инфлацията е 272 196.4%[3].   Та въпросът ми е: колко е загубил всеки български граждани, ако не е получил своя дял от 15 600 лв. в началото на периода? Главозамайващи суми, доказващи какъв пладнешки грабеж е осъществен под маската на „прехода“; „политиците преходници“ са лъгали като разпрани! Сега може да се разбере, че някои са завършили своя „преход“ доста по-рано от другите – живеят отдавна в „царството на свободата“! Ще посмее ли някой да отвори „досиетата на прехода“?!    Но „приватизирането“ на икономическата власт и прехвърлянето ѝ в ръцете на новобогаташите не води до изграждането на „пазарна“ икономика. Всъщност „пазарна икономика“ означава всеки да се стреми да предложи на пазара това, от което имат нужда хората; на цена, която отговаря на разноските; във време и място, където е удобно на купувача; с точна информация за качествата на продукта.   Обратно,      30 години след началото на „прехода“ може определено да се твърди че „пазарната икономика“ в България не е доминантна!   Какво има ли? От едната страна, има микс от олигархия, местни „владичества“, криминални богаташи, политическа корупция; от другата страна, има унижени и оскърбени, както и бедняци. България е водеща в ЕС по „лошия показател“ през 2018 година, като под линията на бедност от 351 лв. са около 1,5 млн. души.; над 40% от децата живеят в лишения.    Та ако в България няма типична „пазарна икономика“, то има ли „демокрация“? Това е въпросът! Защото такава степен на неравенство между новобогаташи и бедни в тази страна не е било 1 338 години! И такъв дял на открито и прикрито бедни не е имало никога, как тогава някои да не си мечтаят за недемократичните (но небедни) времена на Живков?!    Но „като няма прокопсия, плюл съм в тази орисия!“, твърдеше Яворов; съвета му последваха почти 2 млн. души. Ако през 1990 г. населението на България е било 8 990 800 души, през 2018 г. е останало 7 000 039 според НСИ. Към 1 млн. души са се отправили нагоре, не само по „естествени причини“, но и поради влошените (за тях) условия на живот. Други около 1 млн. души са се отправили „с цървули по дивия Запад“, където няма да срещнат каубои, но ще намерят по-добра и по-високо платена работа, по-спокоен живот, по-добро бъдеще за своите деца.    За всеки от своите граждани – от раждането до към 20 годишна възраст – българската държава е инвестирала към 20 000 евро; или към 20 млрд. евро; пропуснатите ползи по линия на непроизведения БВП на човек са в размер на 6 309 евро (последните съпоставими данни са от 2015 г.), или 252 360 евро за 40 години, или поне 252 млрд. евро от всички напуснали своята родина. Съпоставете го с получените чисти еврофондове (реално получени минус нашата вноска) и ще пресметнете каква „печалба“ има България!    Има все пак и нещо хубаво в цялата картина. Това е че благодарение на прословутото българско упорство, на факта че сме в ЕС и че нашите мигранти оттам не забравят близките си тук, България взе да се връща в средната подгрупа на средноразвитите страни. По Индекс на човешкото развитие сме дръпнали напред до 51-во място[4], но пред нас са все още Бахрейн, Чили, Русия, Черна гора и т.н. Все пак мърдаме!            При обща характеристиката на нашата страна, ако използваме общоприетите понятия, в момента България е типичен пример за третичен периферен капитализъм.    Една екстраполационна прогноза подсказва че при 3% икономически растеж ще достигнем средното ниво БВП на ЕС от 2015 г. след малко по-малко от 50 години, някъде към 2065 г. Но ЕС от 2015 г., а не от 2065 г.; ако е от тогава, то и 100 г. може да се окажат малко.    Една нормативна прогноза, ако си позволим да мечтаем за растеж от 6% средногодишно (с инвестиции и от ЕС), обещава към 2040 г. да наближим средата на ЕС (пак от 2015 г.). Но за целта и ЕС трябва да се промени, пожелавайки реална кохезия в обозримо бъдеще; и България ще трябва да предложи друг стандарт на живота на младите свои хора; и „бизнесът“ ще трябва да промени съотношението „печалби- заплати“ в посока на втората част. Mission: Impossible, но пък си заслужава да се помисли!    Има ли лечение за мрачните прогнози за България? Животът е по-богат от всякакви предсказания, така че едно „балканско чудо“ не е абсурдно. Има едно прекрасно правило, записано върху една жълта сграда: „Съединението прави силата“. В момента българското общество е фрагментарно, то не е „общество“. На всички последни избори най-голямата част от хората са от партията на „Голямото негласуващо мнозинство“ (по думите на Ричард Никсън) – тези, които не вярват в баналните приказки за демокрация. Не може да има обединение и съгласие при положение че всички граждани не се приобщят към управлението на своя район, град, регион, страна, съюз. Така че най-доброто лекарство – макар и много дефицитно – е демокрацията. Разбирана не като гласуване на 4-5 години, а като съучастие в общите дела и справедливо разпределяне на създадените блага.    Иначе казано, историята ни тласка много повече към един истински научен „зелен“ социализъм (обхващащ управлението на процеса: производство – първично разпределение – преразпределение – крайно потребление), отколкото към преразпределителна социална държава при неолиберална икономика, каквато има и в момента.             ", "date": "2019.11.11", "title": "Проф. Боян Дуранкев: 30 години преход. Откъде тръгнахме, докъде стигнахме"}
{"url": "http://epicenter.bg/article/The-Los-Angeles-Times--SASht-nauchiha-greshniya-urok-ot-padaneto-na-Berlinskata-stena/198479/11/0", "text": "Този еднополюсен ред предизвика високомерие във Вашингтон. Водещите представители на Държавния департамент се убедиха, че настъпва период на безпрецедентни перспективи, от което не само САЩ, но и светът като цяло ще се възползва. Пътят напред изглеждаше ясен. Всичко, което беше необходимо, за да се гарантира сбъдването на тези щастливи очаквания, беше Америка да демонстрира необходимото ниво на лидерство. В крайна сметка именно лидерството даде възможност на САЩ да надделеят в Студената война. Благодарение на същото това САЩ трябваше да обере плодовете на победата – за себе си и за своите съюзници. В края на краищата, кой беше там, за да каже не? Кой би посмял да оспори целите и стремежите на „незаменимата нация\" в света? Що се отнася до това какво означаваше необходимото американско лидерство, отговорът беше по-скоро един и същ: САЩ ще трябва да увековечат ангажиментите, приоритетите, навиците и най-вече военния си статут, които развиваха от 1945 г. Основите на политиката за национална сигурност на САЩ - нашата роля като глобален полицай – трябваше да остане непроменена. Три десетилетия след тази епоха на привидната американска хегемония, ние сме в състояние да оценим до какво доведе тази концепция. Резултатите, меко казано, бяха разочароващи. Очакванията за това, което президентът Джордж Х.У. Буш уверено описа като „нов световен ред“, остават неизпълнени. Всъщност, определящите характеристики на ерата - появата на Китай като велика сила, геополитическа ирелевантност в Европа, насилието и нестабилността в Близкия изток, и твърде ограничения и закъснял отговор на климатичните промени – всичко това би трябвало да допринесе за осъзнаването, че американският модел на глобално лидерство е или без значение или контрапродуктивен. Как да се обясни разликата между очакванията и резултатите? Един предварителен отговор със сигурност може да е следният: след като погрешно разбраха естеството на самата Студена война, САЩ погрешно обясниха последиците от нейното рязко прекратяване през 1989 г.  И все пак това описва съдбата, сполетяла Вашингтон в интервала между края на 40-те и края на 80-те години на миналия век. Митична Студена война, дело на истерични или цинични политически, интелектуални и медийни елити, измести истинската ситуация. Действителните залози на истинската Студена война не бяха малки. Гарантирането, че отслабените демокрации на Западна Европа няма да бъдат погълнати в орбитата на Съветския съюз, беше необходимо и важно. И все пак предполагаемите залози на митичната Студена война бяха по-големи. Тя настройваше Запада срещу Изтока, ние срещу тях, свобода срещу робството, либерална демокрация срещу комунистически тоталитаризъм, богобоязливи срещу безбожни, като цяло, всичко, което беше добро срещу всичко, което беше зло. Това беше Студената война, за която президентът Кенеди спомена, когато призова сънародниците си да „платят всяка цена, да понесат всякакво бреме, да изтърпят всякакви трудности, да подкрепят всеки приятел, да се противопоставят на всеки враг, за да гарантират оцеляването и успеха на свободата\". Накратко, политиката е отделена от разума, което скоро доведе до бедствия като в Залива на прасетата, Кубинската ракетна криза и Виетнам. Предвид въображаемите залози, когато Студената война най-накрая приключи при условия, благоприятни за САЩ, политическото, интелектуалното и медийното потомство на Кенеди бързо видяха в резултата ръката на Бог, провидението или историята. В предпочитания от тях прочит падането на Берлинската стена през 1989 г. даде категорична и необратима присъда, предназначена да оформи бъдещето, в което САЩ са овластени да диктуват посоката. Това отново доведе до политика, която няма връзка с разума. Днес ние живеем с последиците от това: атаките срещу Световния търговски център от 11 септември, множество войни, които си „просят“ сравнение с тази във Виетнам, що се отнася до безумие, и управлението на Доналд Тръмп. . В рамките на предизборната кампания политиците изричат повтарящи се успокояващи фрази, че Америка със сигурност трябва да бъде световен лидер. Но времената, в които може да се вярва на подобни глупости, отдавна са отминали. Важна първа стъпка към връщането към разумна политика за национална сигурност е да се погледне към Студената война такава, каквато беше: не „дълга, тъмна борба\", която завърши с победа, а обширна и скъпа трагедия, довела до ненужни страдания, които докараха човечеството на прага на унищожението и от което американските политици извлякоха напълно погрешни уроци. Годишнината от падането на Берлинската стена не е повод за празнуване, а за мрачен и дълъг анализ – макар и закъснял.  ", "date": "2019.11.11", "title": "The Los Angeles Times: САЩ научиха грешния урок от падането на Берлинската стена"}
{"url": "http://epicenter.bg/article/Borisov--Petkova-i-Donchev-inspektirat-stroitelstvoto-na-interkonektora-s-Gartsiya/198439/4/0", "text": "Министърът на енергетиката Теменужка Петкова ще провери напредъка на строителните дейности по изграждането на междусистемната газова връзка Гърция-България, съобщиха от Министерството на енергетиката.   Вчера министър-председателят пусна във Фейсбук клипче за строителните дейности.   Инспекцията ще се извърши на 11 ноември 2019 г. от 11.00 часа, между селата Войводино и Орлово, област Хасково.    За участие са поканени министър-председателят Бойко Борисов, вицепремиерът Томислав Дончев, председателят на Комисията за енергийно и водно регулиране Иван Иванов и други.", "date": "2019.11.11", "title": "Борисов, Петкова и Дончев инспектират строителството на интерконектора с Гърция"}
{"url": "http://epicenter.bg/article/Lachezar-Bogdanov--Balgariya-shte-bade-zasegnata-ot-vloshavaneto-na-globalnata-ikonomicheska-kartina/198442/4/0", "text": "    Европейската комисията публикува есенната си икономическа прогноза, която затвърди широко споделяното очакване на анализатори и международни институции за влошаване на състоянието на глобалната стопанска картина. Основните рискове и предизвикателствата, които пряко или косвено ще засегнат и България, са няколко:    – Глобалният растеж ще остане нисък в средносрочен план. За разлика от пролетната и лятната си прогноза Европейската комисия вече не очаква някакво съществено възстановяване през следващите две години. Продължаващата политическа несигурност около търговската политика на САЩ ще бъде основен краткосрочен фактор, забавящ промишленото производство и търсенето на инвестиционни стоки.   Заедно с това, негативно ще въздействат редица структурни тенденции, включително надигащия се протекционизъм, създаващ заплаха за фрагментиране на световната икономика, демографските реалности и ниския ръст на производителността и структурното забавяне в Китай.   Растежът ще е относително все по-слабо зависим от международната търговия. Китай е изправен пред предизвикателството на висока задлъжнялост, свиваща се работна силна и ребалансиране на факторите за растеж чрез свиване на ролята на инвестициите.   В анализа на комисията се посочва, че макар фискалните и монетарните стимули в редица развити страни да са предотвратили по-значим спад в растежа към момента, ефективността на макроикономическите стимули е под въпроси и съответното забавянето може да се окаже по-дълбоко от очакваното до момента, при това – за далеч по-продължителен период.    – Европейската икономика е относително отворена към света, с висока степен на интеграция в глобални вериги на добавена стойност, и следователно – с голям експортно-ориентиран промишлен сектор. Това я прави изключително уязвима от пречки или дори заплаха от въвеждане на бариери пред глобалната търговия и свиване на търсенето от страна на основни търговски партньори. Негативният външен шок вече се пренася през забавяне на инвестиционната активност в големите икономики на еврозоната. Неизбежно изглежда и пренасянето на отрицателните въздействия върху силно интегрираните икономики в Централна и Източна Европа.    – Извън т.нар. търговски войни, автомобилната индустрия в Европа е изправена пред средносрочни и дългосрочни структурни предизвикателства, които са достатъчно значими, за да влияят на общото промишлено производство. Част от тях са свързани с промени в регулаторните изисквания, включително все още понасяните ефекти от \"дизелгейт\". Заедно с това, предпочитанията на потребителите се променят – както към търсене на електромобили, така и например чрез адаптиране и възприемане на споделено ползване на автомобили. Секторът се нуждае от иновации и инвестиции, за да преодолее тези структурни проблеми.    – Рекордно високите нива на заетост в ЕС са по-скоро изненадващи, като обаче потенциалът за увеличаване е силно ограничен, особено в индустрията. За сметка на това, ще продължи преструктурирането чрез насочване на работна сила към сектора на услугите, който като цяло се очаква да има по-нисък ръст на производителността.   Така в средносрочен план ще се запази относително високо ниво на заетост в условия на слаб икономически растеж. Добрата картина на пазара на труда ще поддържа ръст на частното потребление. Заедно с това, ниските лихви ще стимулират покупките на жилища, което, заедно с публичните инфраструктурни проекти, ще доведат до ръст в строителната активност.   Вътрешните фактори за растеж обаче могат да бъдат силно застрашени, ако ефектът от свиването на глобалната търговия доведат до по-значимо намаление на заетостта в експортно-ориентираните индустрии и оттам – на потреблението; нови шокове във финансовата система също могат да повлияят сериозно на реалния сектор.    – Доминирането на негативни очаквания е видно и от водещия въпрос, който е посочен от авторите на прогнозата: дали забавянето на растежа ще продължи, и дали европейската икономика ще навлезе в продължителен период на нисък растеж и ниска инфлация. Трябва да отчетем, че това е първото по-сериозно поставяне на този въпрос в официален документ – доскоро слабостите на растежа и пазара на труда се обясняваха почти изключително с непосредствените последици от рецесията от 2008-2009 г.   Макар да не се приемат еднозначно, в анализа се посочват някои ключови прилики със стагниращата японска икономика в периода от 1990 насам: ниска инфлация въпреки ниските лихви, нисък ръст на производителността, високи излишъци по текущата сметка. Коментира се дори един от ефектите на политиката на нулеви лихви и неограничена ликвидност – поддържането на \"зомби-фирми\", което не позволява отсяването на неефективните участници и появата на по-производителни предприятия.    – В този контекст се прави и изводът, че монетарната политика на Европейската централна банка, макар да е успяла да минимизира негативните ефекти от глобалната криза върху вътрешното търсене, заетостта и растежа, не е трайно решение на проблемите, предизвикани от шоковете в модела на глобална търговия и структурните технологични промени. Препоръката към политиката, изказана още в предговора и препотвърдена в текста на анализа, е за пакет фискални стимули, насочен към публични инвестиционни проекти.    За България ключовите елементи на прогнозата не се различават съществено от лятното издание, както и от анализа, включен в актуализираната средносрочна бюджетна прогноза, представена заедно с Бюджет 2020 г.   Основен фактор за растежа се очаква да бъде вътрешното търсене, като високата заетост и бързият ръст на заплатите ще подкрепят разширяване на потреблението на домакинствата. Същевременно потенциалът за нарастване на заетостта е почти изчерпан. Ръстът на инвестициите ще се ускори, но умерено – заради несигурността на външната среда и като цяло влошените перспективи пред растежа. Основен риск е по-голям от очаквания спад на стопанската активност в основни търговски партньори и свързаните с това вторични ефекти на съкращаване на работни места в експортно-ориентираните предприятия.  ", "date": "2019.11.11", "title": "Лъчезар Богданов: България ще бъде засегната от влошаването на глобалната икономическа картина"}
{"url": "http://epicenter.bg/article/Petkova-S-izgrazhdaneto-na-interkonektor-Gartsiya-Balgariya-diversifikatsiyata-za-Yugoiztochna-Evropa-e-fakt/198474/4/0", "text": "„Първите тръби за изграждането на интерконектора Гърция-България са доставени. Това стана възможно, след като чрез подписването на няколко важни документа бе осигурено финансирането на проекта и бе гарантирана неговата правна устойчивост.“ Това каза министърът на енергетиката Теменужка Петкова по време на проверка на напредъка на строителните дейности по изграждането на междусистемната газова връзка Гърция – България.   В посещението на строителната площадка участваха министър-председателят Бойко Борисов председателят на Комисията за енергийно и водно регулиране Иван Иванов, посланиците на САЩ, Гърция и Азербайджан у нас – Н. Пр. Херо Мустафа, Н. Пр. Димитриос Хронопулос и Н.Пр. Наргиз Гурбанова.    Министър Петкова припомни сключения на 10 октомври договор за заем с Европейската инвестиционна банка, както и подписаното междуправителствено споразумение между България и Гърция, които са ясни стъпки в усилията на българското правителство за диверсификация на енергийните доставки.    „Поколения политици говорят за диверсификация, но едва сега тя става реалност. Построеното тук ще ни свърже с Трансадриатическия газопровод и с терминала за втечнен природен газ край Александруполис, с което се осигурява възможност целият регион да получава природен газ от САЩ, Катар, Кипър, Азербайджан и други дестинации“, отбеляза по време на инспекцията министър–председателят Бойко Борисов    Проверката на място днес установи, че изкопните дейности за първите два километра от трасето на интерконектора са стартирани и са доставени тръбите за първия километър. Маркираната осева линия и разчистената полоса са с дължина четири километра. Само за археологически разкопки са отделени 4 млн. лв, тъй като по трасето са открити артефакти отпреди 7 хил. години, част от които бяха показани по време на посещението.    „Работим усилено и за създаване на газова борса и реализацията на концепцията за газоразпределителен център Балкан в страната. Това ще гарантира конкуренция и по-евтини достави за българската икономика и битовите потребители, отбеляза премиерът Борисов.    Изграждането на интерконектора Гърция-България е един от ключовите приоритети на българското правителство в енергийния сектор. Реализацията на междусистемната връзка е от стратегическо значение не само за България, а и за цяла Европа, тъй като се очаква тя да доведе до реална диверсификация на източниците и маршрутите за снабдяване с природен газ, осигурявайки възможност за доставки от Каспийския регион, Близкия Изток, Източното Средиземноморие и други. Проектът е включен в седемте топ-приоритета на Европейския съюз в областта на енергетиката.    Общата стойност на проекта е 220 млн. евро, осигурени чрез заем от Европейската инвестиционна банка (110 млн. евро), Оперативна програма „Иновации и конкурентоспособност“ (39 млн. евро), Механизма за свързване на Европа (45 млн. евро) и собствени средства на акционерите в проектната компания „АЙ СИ ДЖИ БИ“ АД.    Интерконекторът е с обща дължина 182 км, от които – 150 км. на българска територия. Техническият му капацитет е от 3 до 5 млрд. куб. м./годишно, с възможност за увеличаване до 10 млрд. куб. м./годишно при наличие на търговски интерес. Очаква се той да бъде въведен в търговска експлоатация през втората половина на 2020 г.", "date": "2019.11.11", "title": "Петкова:С изграждането на интерконектор Гърция-България диверсификацията за Югоизточна Европа е факт"}
{"url": "http://epicenter.bg/article/-quot-Toplofikatsiya-Pernik-quot--AD-se-nasochva-kam-ekoproekti/198481/4/0", "text": "\"Топлофикация Перник\" АД инвестира в нови съоръжения и подобряване на топлопреносната си мрежа. Дружеството насочва сериозни инвестиции в новото си начинание, а именно при работа на горивна инсталацията за комбинирано производство на електрическа и топлинна енергия да се добави допълнително гориво – биомаса. Този проект е нов за града и се очаква да доведе до подобряване на екологията и опазването на околната среда. Относно самия проект, директорът на дружеството инж. Любомир Спасов отбеляза, че той е комплексен и за реализирането му е необходимо да бъдат изградени нови съоръжения, в които ще се извършва смилането на биомасата. \"За съвместното изгаряне на въглища и биомаса ще бъдат частично преустроени парогенераторите 4 и 5\", уточнява инж. Спасов.  Покрай създалото се общественото напрежение преди месеци в град Перник, Ръководството на Топлофикацията прецени, че е по-добре да се откаже за момента от намерението си да оползотворява РДФ и процедурата по разглеждане на инвестиционното намерение бе прекратена. През тази година предприятието извърши редица подобрения по своите съоръжения и топлопреносната мрежа с цел да осигури по-спокоен отоплителен сезон. \"Работим в посока да минимизираме авариите, за да не създаваме неудобство на нашите абонати\", категоричен бе инж. Спасов.   За да отговорят адекватно на изискванията на ЕС, от ръководството залагат на нови модели на работа, чрез които ще се подобри екологията и финансовото състояние на предприятието  \"Благодарение на програмата за \"Лоялни клиенти\" и редицата подобрения, които направихме не само нашите абонати плащат редовно сметките си, но и отчитаме значителен брой нови клиенти, присъединили се към нашите услуи каза още директорът на \"Топлофикация Перник\" АД.", "date": "2019.11.11", "title": "\"Топлофикация Перник\" АД се насочва към екопроекти"}
{"url": "http://epicenter.bg/article/Evrostat--Horata-v-ES-rabotyat-poveche-godini-predi-da-se-pensionirat/198495/4/0", "text": "Равнището на заетост на хората между 55 и 64 години в ЕС през 2018 година е било по-високо от средната заетост в Евросъюза, посочва в публикуван днес доклад Евростат, цитиран от БТА. Миналата година равнището на заетост на мъжете на възраст между 55 и 64 години е било 65 процента, а на жените - 52 процента спрямо средно за мъжете 60 процента, а за жените - 48 процента миналата година в ЕС.  Между 2003 и 2018 година равнището на заетост в тази възрастова група се е увеличило във всички страни от блока с изключение на Гърция. В България и Словения увеличението е двойно в този период, а в Словакия - 2,2 пъти, посочва Евростат. През 2018 година равнището на заетост сред хората на възраст 55 до 64 година е било над 70 процента в Швеция, Германия и Дания, а в седем страни е под 50 процента.  В България показателят е бил над 60 процента при средна стойност за ЕС - 59 на сто. Един от начините да се повиши финансовата стабилност на старини е да се работи по-дълго. Възрастните хора, които отлагат пенсионирането си, печелят повече пари, трупат допълнителни пенсионни права и евентуално могат да спестят повече или да насочат средства към частни пенсионни планове, посочва Евростат. Все по-голям дял от населението на ЕС на възраст между 65 и 74 години продължава да работи. През 2018 година над една четвърт (26 процента) от тази възрастова група в Естония работи. В Румъния, Литва, Португалия, Великобритания, Ирландия, Швеция и Латвия над 15 процента от хората на възраст 65-74 години са работили миналата година.  ", "date": "2019.11.11", "title": "Евростат: Хората в ЕС работят повече години преди да се пенсионират"}
{"url": "http://epicenter.bg/article/Razbiha-banda-za-grabezhi-v-Sofiya--arestuvani-sa-8-dushi-/198464/3/0", "text": "Полицията в София задържа престъпна банда, извършила поредица от грабежи, сред които и въоръжени, в центъра на столицата и кв. „Лозенец“. Общо 8 души са арестувани, сред които и двама непълнолетни, съобщи БНР.    Бандата е действала месеци наред в района на булевардите „Черни връх“ и „Арсеналски“. Полицията подозира, че задържаните са извършили 8 грабежа, сред които два въоръжени.    Жертвите са били основно хора, разхождащи се в околните паркове или улиците на квартала.   ", "date": "2019.11.11", "title": "Разбиха банда за грабежи в София, арестувани са 8 души "}
{"url": "http://epicenter.bg/article/Marinov--Izvarshena-e-operatsiya-po-liniya-na--Evropol--kasaeshta-trafika-s-kulturno-istoricheski-tsennosti/198466/3/0", "text": "Извършена е операция в рамките на една международна операция по линия на Европол, наречена „Пандора“, която касае трафик и престъпления с културно-исторически ценности. И в рамките на тази операция ГДБОП съвместно със служители на Главна дирекция „Национална полиция“, специално на звената за контрол на оръжията и боеприпасите, са извършили проверка на преди това постъпвали сигнали в различни части на страната. Това каза пред журналисти министърът на вътрешните работи Младен Маринов, след среща ръководството на Национално дружество „Традиция“, предаде „Фокус“.   „Пак казвам, тази операция не е насочена към дружество „Традиция“, а е насочена към проверка на конкретни сигнали. Част от лицата, които са били проверявани, наистина са от управителния съвет на „Традиция“, но към момента при голяма част от сигналите не са констатирани никакви нарушения, при част от тях са иззети оръжия, които вече има назначени експертизи, които да кажат дали те попадат в обхвата на изчезнали музейни сбирки или такива, които подлежат на контрол от закона, но се съхраняват неправомерно. До този етап нямаме данни да е констатирано извършване на престъпление. Искам да обобщя: дружество „Традиция“ не попада като дружество в обхвата на проверката, проверяваме отделни сигнали за отделни лица. Заявявам отново подкрепата за дейността, която дружеството извършва, и сме насреща в предварителни срещи и разговори да не стигаме до такива ситуации“, добави още министър Младен Маринов. „Ще застана зад това, което каза и главният прокурор по отношение на дейността, която дружеството „Традиция“ извършва. Наистина и в лицето на Министерството на вътрешните работи те могат да очакват единствено и само подкрепа. Такава сме дали и при обсъждане на промяната Закон за контрол на взривните вещества, оръжията и боеприпасите, така че да има законови разпоредби, които да им дават възможност законово да извършват своята дейност“, заяви министърът на вътрешните работи.", "date": "2019.11.11", "title": "Маринов: Извършена е операция по линия на „Европол“, касаеща трафика с културно-исторически ценности"}
{"url": "http://epicenter.bg/article/Gradski-avtobus-blasna-i-ubi-peshehodets-vav-Varna-/198467/3/0", "text": "Градски автобус е блъснал пешеходец, пресичащ пътното платно на зелен светофар. Инцидентът е станал малко преди 11 часа днес, съобщиха от ОД на МВР – Варна.    54-годишният водач на превозното средство от масовия градски транспорт, блъснал пешеходец на 87 години при ляв завой. Той е транспортиран до местна болница, където е починал.    По случая е образувано досъдебно производство, изясняват се причините и обстоятелствата около случилото е.", "date": "2019.11.11", "title": "Градски автобус блъсна и уби пешеходец във Варна "}
{"url": "http://epicenter.bg/article/Spetsprokuraturata--Zadarzhani-sa-trima-dushi-za-organizirana-prestapna-grupa-za-lihvarstvo-/198477/3/0", "text": "Трима души са задържани за организирана престъпна група за лихварство. Това каза пред журналисти Димитър Петров, Специализирана прокуратура, предаде  Агенция \"Фокус\".   Дейността на групата е била в Павликени.   Специализираната прокуратура и ГДБОП дадоха брифинг във връзка с неутрализирана организирана престъпна група за лихварство, действала във Великотърновско и други райони на страната, съобщи Novini.bg.    Повече от 5 години групата се занимавала с лихварство, но събраните доказателства са едва от началото на тази година, информираха от прокуратурата.    Лицата имат и легален бизнес - земеделие, като това им е позволявало да прикриват парите, които са получавали от незаконната дейност.    Над 20 души са пострадали от дейността на групата. Трима души са задържани под стража.    Интересното е, че са намерени над 1800 броя юбилейни монети, ценни метали, предимно злато, на стойност около 1 милион лева, стана ясно по време на брифинга.", "date": "2019.11.11", "title": "Спецпрокуратурата: Задържани са трима души за организирана престъпна група за лихварство "}
{"url": "http://epicenter.bg/article/Ottsepen-e-rayonat-okolo-dzhamiyata--quot-Banya-bashi--v-tsentara-na-Sofiya-/198487/3/0", "text": "Към 14:05 часа е подаден сигнал за изоставен сак в района на джамията „Баня Баши“ в центъра на София. Това потвърдиха от СДВР за Агенция \"Фокус\".   На място има екипи на полицията, които работят по случая. Извършва се проверка.   Изпратените на място полицаи, пожарникари и специалисти по взривни вещества провериха съдържанието на чантата. Оказа се, че в нея има само дрехи и храна, предаде Нова телевизя.    Веднага след това районът беше отново отворен за пешеходци.   ", "date": "2019.11.11", "title": "Отцепиха района около джамията \"Баня баши“ в София заради забравен сак с дрехи и храна"}
{"url": "http://epicenter.bg/article/-Marinov--Izvarshitelite-i-na-dvete-ubiystva-v-Kyustendilsko-sa-zadarzhani-/198492/3/0", "text": "Анализът, който направихме след изборите, показва, че сигналите за купуване на гласове не са повече от тези през 2015 година. Това каза пред журналисти министърът на вътрешните работи Младен Маринов, предаде Радио „Фокус“ - Пирин.   По думите му на изборите тази година техният брой е 1 500 – 1 600, а през 2015 година са били 2 500.   „Досъдебните производства тази година са по-малко от тези, които имахме на миналите избори за местна власт“, каза още Маринов. Той добави, че според последните данни на тези избори броят им е 102 срещу 127 на предходните.   „Така, че като анализ и съпоставка не може да кажем, че тези избори са по-проблемни. Имаше много емоция, много сигнали, които са във фокуса на обществото. Всеки един от тях дава своето отражение“, коментира министър Маринов.   Той отбеляза, че сигнали е имало от всички и срещу всички политически партии, които са участвали в изборите. „Някои от сигналите бяха по-конкретни – с посочени имена, места, автомобили, а други не толкова. По всички тях се работи. Всички са докладвани на Прокуратурата. Извършени са съответните действия“, отбеляза министър Маринов.   Той посочи, че единственият показател, който е бил по-висок на тези избори е за издадените предупредителни протоколи. „След като бъде проверен сигнала и няма достатъчно данни за извършено престъпление, ние съставяме предупредителен протокол. Местните избори винаги са свързани с много емоции. На места борбата е дори за един глас“, уточни министър Маринов.   Случаите с къщите за гости бяха пример - как средства, отпуснати за развитието на даден регион, могат да се използват по престъпен начин, каза още министърът на вътрешните работи.   По думите му при тях се е получила компилация от добра възможност да се развиват определени региони и престъпното използване на тази възможност. Във връзка с проверките, които се извършиха в Държавен фонд „Земеделие“, министър Маринов коментира, че правят всичко възможно – там, където има проблеми и където са диагностицирани такива да се наместват.   „По-важното е след това да си правят съответните анализи, да се промени законодателството и нормативната уредба, за да не се дава такава възможност“, каза още министър Маринов.   По отношение цялостната борба с корупцията в България, министър Маринов припомни, че в докладите по Механизма за сътрудничество и проверка (МСП) на Европейската комисия, темата е била водеща.   „Борбата на МВР с вътрешната корупция бе акцент в докладите, като бе посочена като положителна практика, така, че ние продължаваме надграждането ѝ. Знаете, че бе създаден и нов орган, който приоритетно да разследва корупцията по високите етажи от лицата, заемащи висша държавна длъжност. В тази връзка ние си взаимодействаме с Комисията за противодействие на корупцията и отнемане на незаконно придобитото имущество (КПКОНПИ), Специализираната прокуратура и главния прокурор на Р България, тъй като всеки един такъв случай е под контрола на Върховната касационна прокуратура. Резултатите ги виждаме всички“, добави министър Маринов.   Според него всеки случай, който е разкрит за корупция по високите етажи е важен с оглед противодействие на това престъпление и най-вече с оглед на генералната превенция.    Извършителите и на двете убийства, извършени в област Кюстендил, са задържани, заяви Маринов.   По думите му ясни са и мотивите за престъпленията. Младен Маринов коментира, че става дума за битови убийства, свързани с междуличностни отношения. „Те са продиктувани от нарушени междуличностни отношения. Наистина в един ден две убийства е сериозно нещо, но те нямат свързаност по между си . Хубавото и в двата случая е, че са задържани извършителите и са ясни мотивите за тяхното извършване“, каза още министър Маринов.    Първият случай е от 9 ноември. При него 62-годишен мъж от село Мламолово бе открит мъртъв в дома му. Приятел на мъжа го е посетил днес в дома му, но го е открил мъртъв и е подал сигнал до Полицията.   Трупът на мъртвия мъж е транспортиран до болницата в Кюстендил за аутопсия. Работи се по установяване на причините за смъртта. По случая е образувано досъдебно производство. Уведомен е прокурор от Окръжна прокуратура – Кюстендил.   Вторият случай е от 10 ноември. По първоначални данни около 24.20 часа е възникнал конфликт между двама мъже в кв. „Герена“ в Кюстендил на възраст 45 и 47 години. 45-годишният е закаран в болница с прободна рана, където екип на спешния център е установил смъртта му.   По случая е започнато досъдебно производство по чл. 115 от НК, уведомен е дежурен прокурор. Задържани са трима души – 47-годишният, който е нанесъл прободната рана, 38-годишна жена и 19-годишен младеж. Изяснява се съпричастността им към инцидента.   Експертизи ще установят дали пожарът в автомобилите, свързани със семейството на директорът на Агенция „Митници“ Георги Костов, е умишлен, каза още Маринов. „Огънят е тръгнал от единият автомобил, който е собственост на дъщерята на Костов. Колегите още чакат експертизите, за да се види дали става въпрос за късо съединение и самозапалване или палеж. Другият автомобил,който е засегнат, просто е бил в близост и така да се каже е опушен, но не е изгорял“, каза още министър Маринов.    Пожарът възникна на 9 ноември в сутрешните часове на деня. Няма данни на място да са били открити следи от запалителни средства. ", "date": "2019.11.11", "title": "Маринов: Сигналите за купуване на гласове на местните избори бяха по-малко от тези през 2015 г."}
{"url": "http://epicenter.bg/article/Vitseprezidentat-shte-otkrie-izlozhba-s-fotografii-i-detski-risunki-ot-fonda-na-asambleya--Zname-na-mira-/198498/2/0", "text": "На 12 ноември в 17.30 часа в галерия „Сезони“ (Дом на културата „Средец“, ул. „Кракра“ №2 А) вицепрезидентът Илияна Йотова ще открие изложба с фотографии и детски рисунки от фонда на международната асамблея „Знаме на мира“. Това съобщиха от прессекретариата на държавния глава.   Изложбата е посветена на 40-годишнината от провеждането на първата асамблея. Вицепрезидентът е патрон на юбилейните чествания.", "date": "2019.11.11", "title": "Вицепрезидентът ще открие изложба с фотографии и детски рисунки от фонда на „Знаме на мира“"}
{"url": "http://epicenter.bg/article/Karakachanov-shte-otkrie-mezhdunarodnata-nauchna-konferentsiya-/198500/2/0", "text": "Във Военна академия „Г. С. Раковски” от 12 до 14 ноември ще се проведе традиционната международна научна конференция на тема: „Дългосрочни предизвикателства за развитие на средата на сигурност и изграждане на способности на Въоръжените сили“.    Конференцията е организирана от Военна академия „Г. С. Раковски“ и ще бъде открита от министъра на отбраната Красимир Каракачанов.   Във форума ще участват над 150 представители на повече от 15 държави. С доклад в конференцията ще се включи и заместник-началникът на отбраната вицеадмирал Емил Ефтимов, съобщават от пресцентъра на Министерството на отбраната.", "date": "2019.11.11", "title": "Каракачанов ще открие международната научна конференция "}
{"url": "http://epicenter.bg/article/Boris-Tsvetkov--BSP--Ima-18-zapisa--na-koito-kandidat-kmet-na-GERB-se-dogovarya-s-romski-tartori-/198501/2/0", "text": "Цветков бе кандидат на БСП за района. Ако аз съм на мястото на сегашния кмет, бих поискал отваряне на документите и броене на бюлетините, категоричен е червеният претендент за столичния район \"Искър\".     Цветков внася в Министерски съвет (МС), Столичен общински съвет (СОС) и Министерство на вътрешните работи (МВР) декларация и видеозаписи от балотажа, на които според него   съобщава  „През целия изборен ден кандидатът за кмет на ГЕРБ е контактувал с известни на органите на реда, а и на самия кв. „Дружба”, лица с характерни имена Боци, Черния и т.н, каза Цветков и продължи: „Според Общинската избирателна комисия разликата е само 114 гласа. Открихме няколко протокола, например в 17 секция гласувалите с невалидна бюлетина за Борис Цветков са половината в сравнеие с целия друг район”, каза още социалистът.   Декларацията на районния съвет на БСП „Искър” е с много ясни искания.   Премиерът има своя механизъм политически и държавен, който вече го е прилагал по отношение на Цвета Авджиева.     „  Припомням, че в нашия район членува и бившият министър Валентин Радев. Това означава, че полицията не случайно не е открила никакви нарушения. За сметка на това се съсредоточи върху Несебър и други по-далечни от София прояви. Явно негативните практики съществуват само извън столицата и за опоненти на ГЕРБ.  предупреди Борис Цветков.   Той отрече да е говорил с когото и да било за покупката на гласове. И се закани да защити името си в съда.        ", "date": "2019.11.11", "title": "Борис Цветков, БСП: Има 18 записа, на които кандидат-кмет на ГЕРБ се договаря с ромски тартори!"}
{"url": "http://epicenter.bg/article/Tsvetomir-Paunov--G-zha-Manolova-sapunisva-svoya-imidzh-i-tarsi-v-nas-prichinata-za-zagubata-/198503/2/0", "text": "\"Твърденията на инициативния комитет, издигнал Мая Манолова за кмет на София, не показват нормално политическо поведение. Ние като най-голямата и отговорна партия няма да позволим да сме постоянен обект на твърдения, които не отговарят на истината\". Това заяви областен координатор на ГЕРБ Цветомир Паунов по време на пресконференция в централата на партията, предаде репортер на Novini.bg.    „Г-жа Манолова постоянно сапунисва и лъска своя имидж. Ако се опитва да търси причина за загубата на изборите по този начин, не я чака нищо хубаво в политическата ѝ кариера“, прогнозира той.    „Оказва се, че ГЕРБ е виновен за всичко след 1989 г. - за фалита на банките по време на Прехода, за заплатите от 3 долара, за купонната система, за всичко, което се случва в държавата. Това повече не може да продължава така“, категорични са от ГЕРБ.    „Давността на аферата \"Костинброд\" още не е отминала“, припомнят от партията.    „Тези същите хора, загубили изборите в София, сега търсят причините в нас за това. Вместо да честитят на опонента си и да продължат, сме свидетели на подобни внушения. Все някой друг им е виновен за загубата. Тази политика на омраза и противопоставяне не носи нищо добро“, посочват от ГЕРБ.    Паунов допълни, че опонентите им постоянно пръскат фалшиви новини и изкривяват действителността. „Всичко това от някой, който се има за сериозен политик“, отбеляза той.    Кметът на район „Искър“ от ГЕРБ Ивайло Цеков каза, че е омерзен от обвиненията, които бяха отправени спрямо него за купуване на гласове. „Свидетели сме на манипулации и внушения от всякакъв тип“.    Той отрече да е говорил с когото и да било за покупката на гласове. И се закани да защити името си в съда.", "date": "2019.11.11", "title": "Цветомир Паунов: Г-жа Манолова сапунисва своя имидж и търси в нас причината за загубата "}
{"url": "http://epicenter.bg/article/Iliyana-Yotova--Tryabva-branim-i-pazim-demokratsiyata--zashtoto-e-izklyuchitelno-chupliva/198504/2/0", "text": "„Много неща се случиха за тези 30 години на прехода, но много неща не станаха така, както си мислехме. Днес е все още много емоционално и много рано да направим равносметка. Това са едни години, наситени с много атмосфера, с очакване, с надежда, с напрежение. За тези 30 години България се промени много. Движението ни е в правилната посока“. Такава равносметка направи пред БНР вицепрезидентът Илияна Йотова.   „Не трябва да гледаме само назад, не трябва да виждаме само затворените страници, а да отваряме нови“, заяви Йотова в предаването „12+3“.   „С една разумна политика можем да мотивираме тези 2 млн. българи, които са зад граница, да се върнат. Факт е, че за 30 години не стигнахме онези икономически и социални стандарти, които сънародниците ни намират навън… Има какво да поработим за образа на страната ни зад граница. Има какво да направим, за да бъде стабилно законодателството ни, за да не се сменят законите веднъж или два пъти годишно“.   По думите на вицепрезидента днес не ни достига демокрация: „Демокрацията означава преди всичко качество на живот, означава свобода, изкореняване на неравенства. Това е големият разговор за България - какво да се прави през следващите 30 години… Трябва да сме будни. Демокрацията не е дадена веднъж завинаги. Тя е нещо, което трябва да браним и пазим, защото е изключително чуплива. Голямата ни грешка за тези 30 години е, че не казахме кои са нашите основни три-четири-пет приоритета и да заложим всичко на тях – от образованието до бюджетните, европейските ресурси, както направиха Чехия, Словакия, Унгария“.   Вчера вицепремиерът Марияна Николова заяви, че ще иска промени в Закона за българското гражданство, за да се облекчи режимът за влизане на работници от трети страни. По тази тема Илияна Йотова каза: „Не знам защо тя е навързала два проблема. Темата за промяната на Закона за гражданството е на повече от година и половина. Все още няма окончателни текстове за промяна в закона. Становището на президентската администрация е, че задължителен критерий за получаване на българско гражданство по произход трябва да е познанието по български език… Най-различни хора кандидатстват за българско гражданство“.", "date": "2019.11.11", "title": "Илияна Йотова: Трябва браним и пазим демокрацията, защото е изключително чуплива"}
{"url": "http://epicenter.bg/article/Mladen-Marinov--Signalite-na-tezi-izbori-sa-po-malko-v-sravnenie-s-mesten-vot-predi-4-godini/198507/2/0", "text": "Сигналите, свързани с местните избори, са по-малко в сравнение с тези през 2015 година.    Това каза министърът на вътрешните работи Младен Маринов в Благоевград, където участва в конференция на Югозападния университет, посветена на борбата с корупцията.   Пред журналисти Маринов коментира, че направеният анализ показва, че сигналите са по-малко в сравнение с проведения местен вот преди четири години. Тази година те са около 1600-1700, а през 2015 са били 2500, посочи министърът. Броят на образуваните досъдебни производства също е по-малък. До момента образуваните във връзка с местния вот са 102, докато през 2015 година са били 127. Не можем да кажем, че тези избори са по-проблемни от гледна точка на престъпления, свързани с изборните права, но наистина имаше много емоция, много сигнали, те са във фокуса на обществото и всеки един сигнал има своето отражение, коментира Младен Маринов.    Във връзка с изборите е имало както общи сигнали, така и конкретни, в които са били посочвани имена или автомобили. Всички те са докладвани на прокуратурата и са извършени конкретни действия, посочи министърът на вътрешните работи. На тези избори са издадени повече предупредителни протоколи, каза още Младен Маринов.   Той допълни, че като цяло местните избори са свързани с повече емоция, защото са по-разпръснати в страната и борбата е за всеки глас. По отношение на общественото мнение, че се купуват гласове, Маринов посочи, че такива внушения се правят, но това, което гледа, са реалните показатели. Когато обществото се залива с такава информация, остава това внушение, каза още министърът, цитиран от БТА.", "date": "2019.11.11", "title": "Младен Маринов: Сигналите на тези избори са по-малко в сравнение с местния вот преди 4 години"}
{"url": "http://epicenter.bg/article/Valeri-Zhablyanov--BSP-tryabva-da-promeni-opozitsionniya-si-kurs/198510/2/0", "text": "Коментарът за изборите трябва да се основава на резултата от изборите, а не на субективни усещания. Резултатът на тези местни избори по същество не се отличава от този през 2015 година – даже не можа да достигне минималните критерии, които си бяха поставили председателят на партията и председателя на предизборния щаб. Не може да се каже, че е пълен неуспех, но като влияние в българските общини, като пристствие в обществения живот резултатът е подобен на този през 2015 година. Това каза в предаването \"Лице в лице\" по БТВ депутатът от БСП Валери Жаблянов.    \"Несъмнено политическа отговорност не може не се търси. Приключваме един 4-годишен мандат на председателя, в който имаме победа на президентските избори с независим кандидат и три загубени избори – парламентарни, европейски и местни\", каза Жабляков. А на напомнянето на водещата Цветанка Ризова, че БСП има един евродепутат повече от предишния евровот и двойно повече общински съветници в София отговори: \"Аритметиката не винаги съвпада с политиката!\" Възможността БСП да участва активно в българската политика с тези резултати е доста ограничена, обясни Жаблянов.    БСП е партия с традиции и това, което може да направи, е да промени т. нар. опозиционен курс, който очевидно не носи никакви успехи. Крайно време е БСП да застане зад своята социална кауза и да я отстоява навсякъде, за да може да се възстанови доверието на хората към нея. Българските граждани очакват възстанояваване и защита на социалните права на гражданите. В момента БСП няма ясна посока на своята опозционна критика към правителството, няма системен подход в парламентарната работа. Има поредица от действия, за които се прави опит да се каже, че са някакъв нов опозиционен курс, посочи социалистът.    Според него въпросът с оставката на лидера на БСП Корнелия Нинова е на дневен ред, но не най-важният за червените в момента. Политическата отговорност на председателя на Националния съвет на БСП е свързана с оставката, но мисля, че трябва да се съсредоточим върху въпроса каква е тази промяна, която трябва да започнем, кои са недъзите, които БСП може да компенсира с политиката си. Въпросът за смяната на председателя е част от сегашния разговор, но по-съществен е въпросът ще продължи ли БСП да бъде партия с масови структури в цялата страна, посочи Жаблянов.    Запитан дали БСП губи привърженици, защото е наследница на БКП, заради действия в миналото й като кървавия атентат в църквата \"Света Неделя\", Валери Жаблянов заяви: \"Сложният период на нашата партия е свързан с цялата история на нашата държава. БСП е партията, която проправи пътя на демокрацията в държавата. Партиите от десницата също имат своята роля в българския преход – например, ако трябва да пресметнем стойността на унищожените материални активи в България\". ", "date": "2019.11.11", "title": "Валери Жаблянов: БСП трябва да промени опозиционния си курс"}
{"url": "http://epicenter.bg/article/Boyan-Magdalinchev--Prezidentat-nyama-da-sezira-Konstitutsionniya-sad--ne-iska-da-bavi-izbora-/198513/2/0", "text": "Във ВСС не сме обсъждали позицията на президента. Не е имало официално събиране и приемане на позиция. Това каза в предаването \"Още от деня\" по БНТ Боян Магдалинчев, представляващ Висшия съдебен съвет, който коментира повторната процедура по избор на нов главен прокурор.   \"Процедурата на този етап ще бъде доста по-различна от първата процедура. Сега няма да има доклади, представяне на г-н Иван Гешев, няма да бъдат задавани въпроси към него. Сега ще има гласуване. Ще стане едно разискване между членовете на ВСС, но няма да бъде такова, каквото беше при първото гласуване. Г-н Гешев трябва да събере минимум 17 гласа. Ако не го направи, процедурата се прекратява и започва изцяло нова процедура. Ако г-н Гешев събере минимум 17 гласа, ВСС веднага ще изпрати указ за подписване от страна на президента за назначаване на новия главен прокурор. Няма срокове, които президентът да спазва, за да подпише указа. Според мен той няма да сезира Конституционния съд. С такова впечатление останах. Според мен президентът не иска да бави решението за избор на нов главен прокурор\", разкри Магдалинчев.    \"Процедурата по избор на нов главен прокуро бе отворена за цялата общественост. Тя бе отворена от юли до октомври. Факт е, че министърът на правосъдието отказа да номинира друг кандидат за главен прокурор. После премиерът обяви и мотивите за това решение. Аз ги разбирам. Законът позволява да има един кандидат и никъде не пише, че кандидатите за нов главен прокурор трябва да бъдет повече от един\", обясни представляващият ВСС.", "date": "2019.11.11", "title": "Боян Магдалинчев: Президентът няма да сезира Конституционния съд, не иска да бави избора!"}
{"url": "http://epicenter.bg/article/Protestirashti-blokiraha--Tsarigradsko-shose--zaradi-Tsentara-po-narkomanii/198514/2/0", "text": "Жители на столичния квартал \"Младост 1\", притеснени от разполагането на Центъра за лечение на наркомании в болница \"Света Анна\", блокираха частично движението по булевард \"Цариградско шосе\" тази вечер, предаде БНР.    Те настояват центъра да бъде затворен и да бъде преместен другаде. Причината за настояването и е фактът, че в близост има детска градина, училище и детска площадка.    Протестиращите настояват и за оставката на здравния министър Кирил Ананиев.    От здравното министерство обещаха да преместят центъра на друго място още през декември месец тази година. Вече имало и средства за това. Не е ясно обаче къде ще се намира новата клиника. Хората обаче не вярват, че от министерството ще изпълнят обещанието си.", "date": "2019.11.11", "title": "Протестиращи блокираха „Цариградско шосе“ заради Центъра по наркомании"}
{"url": "http://epicenter.bg/article/Rumen-Radev--Tryabva-da-varnem-mladite-hora-na-sportnite-ploshtadki-i-da-gi-nauchim-da-badat-otbor/198518/2/0", "text": "Трябва да върнем младите хора на спортните площадки и да ги научим да бъдат отбор. За това призова държавният глава Румен Радев на церемонията, на която беше отбелязана на 100-годишнината на баскетбола в България.    С основание се гордеем, че вече век България е част от голямото семейство на международния баскетбол, отбеляза президентът. По думите му успехите на европейско, световно и олимпийско ниво правят баскетбола един от най-титулуваните колективни спортове в България.    „Емоцията трудно се изразява в цифри, но аз ще спомена няколко, които са знакови за всички българи, отдали живота си на баскетбола - 1958 г. - Полша, 1976 г. - Монреал, 1980 г. – Москва. Това са само част от златните мигове на славната история на стогодишния българския баскетбол. Една история, която доказа по безспорен начин, че българите могат да скачат, и то могат да скачат много високо“, посочи Румен Радев.    Държавният глава отбеляза, че за няколко десетилетия играта е спечелила сърцата на българите и залите са се оказали тесни за хилядите зрители, които са се стичали да гледат мачовете на националния отбор. По думите му обаче днес расте броят на децата, които предпочитат да гледат спорта от екран, все по-малко са училищните отбори, кварталните срещи и играта като общуване.    Румен Радев припомни инициативата си „Спортувай с президента“ с фокус изцяло върху масовия спорт за младите хора. Тук сме съмишленици, защото баскетболът се е доказал като едно от най-успешните средства за тази кауза, допълни президентът.    Трябва да сме горди с тази годишнина, защото българите са едни от първите, които започват да практикуват баскетбол на Балканите и в Европа, отбеляза президентът на Българска федерация по баскетбол Георги Глушков. По думите му за тези 100 години българските спортисти, големи таланти, изключителни фигури в баскетбола, са оставили трайна диря не само в България, но и по световните терени.    Държавният глава Румен Радев получи от президента на Българска федерация по баскетбол Георги Глушков почетна значка „100 години баскетбол“.    На церемонията присъстваха Андреас Заклис, генерален секретар на ФИБА, и Тургай Демирел, президент на ФИБА Европа и член на Борда на ФИБА.", "date": "2019.11.11", "title": "Румен Радев: Трябва да върнем младите хора на спортните площадки и да ги научим да бъдат отбор"}
