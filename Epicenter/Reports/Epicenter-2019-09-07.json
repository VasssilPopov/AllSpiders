{"url": "http://epicenter.bg/article/ABRO--Neprikosnovenostta-na-lichniya-zhivot-e-osnovno-pravilo/192185/2/0", "text": "\"Спазването и уважението към етичните стандарти на журналистическата професия е белег за зрелостта на демокрацията в държавата\", пише в официална позиция на Асоциацията на българските радио- и телевизионни оператори, разпространена в събота.    Реакцията на асоциацията е по повод на разпространени в четвъртък неприлични снимки на жената до кандидат за кмет на София, в опит да бъде дискредитиран.    \"Медиите, членове на АБРО, са приели и спазват Етичен кодекс, част от който са основни правила като уважението към неприкосновеността на личния живот, придържането към добрия тон и благоприличие в нашите публикации. Ние не приемаме каквито и да било лични, политически или финансови стимули, които могат да повлияят на нашата способност да предоставяме на обществото точна информация. Ние вярваме, че взаимоотношенията между медиите, както и между медийните професионалисти, работещи в тях, трябва да се характеризират с взаимно уважение и честна конкуренция, с цел запазване на авторитета на професията\", пише още в позицията.             ", "date": "2019.09.07", "title": "АБРО: Неприкосновеността на личния живот е основно правило"}
{"url": "http://epicenter.bg/article/ABV-obyavi-podkrepa-za-Maya-Manolova/192156/2/0", "text": "АБВ ще подкрепи Мая Манолова за кмет на София.    Това каза по време на пресконференция водачът на листата за общински съветници на АБВ в София Ивайло Калфин.   \"На заседанието на градската организация на АБВ взехме решение да не издигаме собствен кандидат за кмет на София, което беше едно решение, което омбислихме много внимателно\", заяви още Калфин.    \"Подкрепата за Мая Манолова е стремеж да се даде нужната на София атмосфера\", добави лидерът на АБВ Румен Петков. \"Високо ценя усилията, които полага г-жа Фандъкова. Нашата кампания не е срещу, нашата кампания е за столицата, за друга атмосфера на столицата, за друга технология, за друг режим на обвръзка - работа, район, Столична община и за публичност при взимане на решенията и ясното обясняване за инвестициите и приоритетите, които ще се заложат в работата на мандата\", допълни Петков, цитиран от радио \"Фокус\". Той посочи, че Столична община не трябва да е поделение на Министерски съвет. Той подчерта също, че АБВ винаги са работили за, а не срещу и изрази надежда жителите на столицата ще го разберат.", "date": "2019.09.07", "title": "АБВ не издига кандидат за кмет на София, подкрепя Манолова! Калфин води листата за съветници"}
{"url": "http://epicenter.bg/article/Maya-Manolova-zadade-dva-vaprosa-na-Fandakova/192157/2/0", "text": "Благодаря на всички столичани, които се включиха в подписката за моята кандидатура. Виждам, че има енергия и настроение. Паралелно стартира и подписка за моите застъпници. Ще ми трябват 1600 застъпници, които да пазят моите резултати. Благодаря на абсолютно всички. Подкрепата на всички хора е безценна за мен.    Това заяви кандидатът за кмет на София Мая Манолова при старта на кампанията за събиране на подписи в подкрепа за кандидатурата й.   \"Започваме не случайно от Южния парк, защото превръщането на София в чист и зелен град ще е основен приоритет в моята програма. През последните години не е направено почти нищо по този въпрос. Вчера бях в \"Обеля\" за поредния проблем с презастрояването. Няма да го допусна това повече да се случва. Мисля, че никой софиянец няма да го допусне вече\", категорична беше Манолова.    \"Въпросът със замърсяването на София е много сериозен. В тази връзка имам въпроси към г-жа Фандъкова. Защо търгът за сметопочистващите фирми в София се обявява една година по-рано от необходимото и защо все още няма общинска сметопочистваща фирма? Това е поръчка за над 1 млрд. лева и аз нямам обясннеие защо тази поръчка се прави сега. Не е изпълнено и обещанието за общинска фирма. Имам своите предположения, но отговорът трябва да дойде от човека, който е открил поръчката - столичният кмет Йорданка Фандъкова\", продължи Мая Манолова.   Мая Манолова посочи, че договорите за сметопочистването изтичат през м. август следващата година, а процедурата по избор на нови ще стартира в понеделник – 9 септември. Манолова попита кое налага това бързане. Договорите са на стойност близо 400 млн. лв. и за срок от 5 години – реално те ще прескочат мандата на следващия кмет и дори ще влязат с година напред в управлението на следващия. Манолова зададе и въпроса какво се случва с обещанието от предния мандат на Йорданка Фандъкова, че чистотата в града ще се поддържа от общинско предприятие.   Тя обяви още, че представянето на програмата й ще бъде на 17 септември – Денят на София, а гражданите, които желаят да подкрепят кампанията й, вече могат да го направят на специално разкрита за целта банкова сметка.   \"Ще представя програмата си на 17 септември и ще я оставя отворена, за да може софиянци да я допълват, да правят предложения и да я преработват. Към момента съм подкрепена от \"Системата ни убива\" и ДБГ. Сега разбирам за подкрепата на АБВ. Благодаря на всички. Ясно е, че ако искаме да има промяна, ще трябва подкрепа от всички. За да променим модела на управление, ще ми трябва подкрепата на всеки един софиянец. Ясно е, че в предизборната кампания ще има провакации. Те вече са факт и се случват\", завърши Манолова.  ", "date": "2019.09.07", "title": "Мая Манолова с горещи въпроси към кмета Фандъкова! (ОБНОВЕНА, СНИМКИ)"}
{"url": "http://epicenter.bg/article/Veselin-Marinov--S-Tsvetan-Tsvetanov-nyama-kakvo-da-ni-razdeli/192159/2/0", "text": "Кросът ни събра с Цветан Цветанов. Заедно тичахме в парка и си казвахме \"здрасти\". Тогава той беше зам.-кмет на София и аз имах един проблем със зала 1 в НДК. Той ми помогна и така станахме приятели. Спортът ни събра.    Това каза в предаването \"Тази събота\" по БТВ певецът Веселин Маринов, който коментира отношенията си с бившия зам.-председател на ГЕРБ Цветан Цветанов. \"С него няма какво да ни раздели. Сега той преминава през труден период от живота си, но аз знам какъв човек е той. Знам, че винаги е бил честен и истински. Двамата заедно приемаме радостта от успехите и заедно се борим с проблемите. Така правят истинските приятели\", категоричен бе Маринов.    Той коментира и думите на премиера Бойко Борисов, че не иска вече Веселин Маринов да пее на предизборните прояви на ГЕРБ. \"Не мога да кажа, че бях много радостен от думите на премиера. Разбира се, че бях огорчен. С тези думи той подцени и омаловажи това, което съм направил за ГЕРБ. Винаги съм се раздавал, но хубавото е, че това е неговото мнение и вече го знаем. Аз продължавам напред и вече преглътнах тази горчивина\", каза още Маринов.  ", "date": "2019.09.07", "title": "Веселин Маринов: С Цветан Цветанов няма какво да ни раздели"}
{"url": "http://epicenter.bg/article/Arman-Babikyan--predi-Maya-Manolova-ne-znaehme--che-ima-institutsiya-ombudsman-/192161/2/0", "text": "Аз си мисля, че преди Мая Манолова въобще не знаехме, че има институция омбудсман. Тя успя да повиши рейтинга на омбудсмана. Сега тя е като Бойко Борисов, защото той също нямаше общински съветници, когато беше избран за кмет. Това заяви политическият анализатор Арман Бабикян в ефира на БТВ.   От Манолова не може да очакваме да бъде тихото и усмихнато лице на този, който се разпорежда в София, подчерта анализаторът. И допълни: \"Тя не може да бъде параван!\" Според него за Манолова не може да се предположи, че някакви тихи гласове й нашепват. \"Битката за София е много сериозна. Фандъкова наистина е много добра и възпитана. При Манолова говорим за един човек, който каквото му е налицето, това му е на устата. Тя никога не е била абсолютно съгласна с Корнелия Нинова, както и с другите лидери на тази партия. С Манолова можеш да се скараш и тя ще ти каже всичко в очите. Ефектът от хвърлянето на кал по време на предизборната кампания е винаги един и същ - хората се разочароват и твърдите ядра на партиите крачат бодро към урните\", посочи още Бабикян.", "date": "2019.09.07", "title": "Арман Бабикян: преди Мая Манолова не знаехме, че има институция омбудсман!"}
{"url": "http://epicenter.bg/article/Iliyana-Yotova-v-Bolyarovo--Darzhavata-tryabva-da-se-varne-v-malkite-gradove-i-sela-/192164/2/0", "text": "„Държавата трябва да се върне в малките градове и села, с по-голяма грижа и внимание. Необходим е специален план за развитие на пограничните региони. Инвестиции, стабилна икономика, образовани хора и професионалисти са гаранция за сигурността на България, за безопасната външна граница на Европейския съюз.“ Това заяви вицепрезидентът Илияна Йотова в град Болярово. Вицепрезидентът бе гост на честването на 45-годишнината от обявяването на населеното място за град.    Илияна Йотова се обърна към жителите на Болярово с думите: „Днес съм тук, за да ви кажа, че не сте забравени и в лицето на президентската институция имате най-големите съюзници. Трябва ни ясна визия за малките общини, как ще ги развиваме, как ще задържим хората тук, как ще върнем младите“. Жителите на Болярово споделиха с вицепрезидента болката си от обезлюдяването на региона. Все повече млади хора търсят по-добър живот в по-големите общини или в чужбина.    По думите на вицепрезидента Йотова днес най-голямата и обединяваща кауза трябва да бъде модерна и просперираща България. „Трябва да решим в каква посока ще развиваме страната. Селско стопанство, туризъм, високи технологии? Трябва да посочим няколко приоритета за следващите години и да работим по тях“, заяви Илияна Йотова.    „Тази кауза ще бъде успешна само когато работим всички заедно и се стремим истински към единение. Когато сме отдадени един на друг, а не всеки да се спасява поединично. Когато сме убедени, че заедно пишем биографията на един народ и една държава, а не своята собствена“, изтъкна вицепрезидентът.    По думите на Илияна Йотова неслучайно ден след Съединението Болярово чества своя празник. „Вие сте пример за това как с общи усилия – на хората и на управлението, се постигат резултати“, посочи вицепрезидентът. Илияна Йотова поздрави кмета Христо Христов за усилията, които полага за развитието на общината.    Според вицепрезидента повече от всякога имаме нужда да черпим сила и самочувствие от велики моменти като Съединението на Княжество България и Източна Румелия, за да градим общото си бъдеще с увереност и вяра в потенциала ни. „Съединението е един от историческите примери, който казва, че когато сме заедно, успяваме, дори да изглеждаме обречени“, посочи Илияна Йотова.  ", "date": "2019.09.07", "title": "Илияна Йотова в Болярово: Държавата трябва да се върне в малките градове и села!"}
{"url": "http://epicenter.bg/article/Vesela-Lecheva-e-kandidatat-na-BSP-za-kmet-na-Veliko-Tarnovo/192167/2/0", "text": "Още двама изтъкнати червени депутати влизат в битката за управлението на общините на 27 октомври. Депутатът Весела Лечева е кандидатурата на БСП за кмет на Велико Търново, съобщи БНР. Социалистите издигнаха и колегата ѝ Явор Божанков в кметската надпревара за Горна Оряховица.    Шампионката по стрелба и бивш спортен министър Весела Лечева е единствената номинация, която гласува общинската конференция на БСП във Велико Търново. Старата столица не е имала „червен“ кмет от 20 години.   Лечева призова за позитивна кампания и промяна:  „Все още има процеси, които задържат развитието на Велико Търново“.   „Стремим се партия ГЕРБ да бъде свалена от власт“, коментира Георги Свиленски от Изпълнителното бюро на БСП:    „Целта ни е минимум удвояване на кметовете, които имаме до момента, удвояване на броя на общинските съветници“.    Във Великотърновска област в Павликени, Сухиндол, Стражица и Полски Тръмбеш БСП подкрепя досегашните си кметове, а в Златарица издигна кандидатурата на световния шампион по борба Михаил Ганев. В Свищов БСП и ГЕРБ се обединяват около досегашния кмет Генчо Генчев.    Градската конференция на БСП ще избира днес кандидатът за кмет на Пловдив, както и листата с кандидатите за общински съветници за предстоящия вот. Социалистите ще приемат и предизборна платформа за местните избори. Съгласно Устава на БСП вотовете са тайни и се провеждат след обсъждане на кандидатурите.    През седмицата Националният съвет утвърди излъчените от районните конференции кандидати на БСП за районни кметове в Пловдив.   Така депутатите от БСП, които ще се състезават за кметски постове вече са седем. Преди Лечева и Божанков бяха обявени кандидатурите на Пенчо Милков - за Русе, на Светослав Владимиров - за Перник, на Кольо Милев - за Сливен, на Николай Тишев за Бургас и на Тодор Байчев за Карнобат.  ", "date": "2019.09.07", "title": "Весела Лечева е кандидатът на БСП за кмет на Велико Търново"}
{"url": "http://epicenter.bg/article/BSP-zapochva-izbornata-bitka-s--quot-Plovdiv-na-horata-quot-/192169/2/0", "text": "Градската конференция на БСП определя кандидата за кмет на Пловдив сред седмина номинирани, съобщи БНР. Това са  . Социалистите ще одобрят и листата за общински съветници както и ще приемат предизборна платформа за местните избори.    Форумът, който продължава през целия ден започна с напрежение. Делегатите не приеха предложения модел от градския съвет на партията за подредба на листата и настояха конференцията да реши реда.    59 са номинирани за общински съветници, от тях трябва да бъдат избрани 51. След повече от час дебат бе решено водач на листата да е кандидатът за кмет на града, следван от районите кметове като 5-то място е предвидено за гражданска квота.    В момента номинираните кандидати за кмет представят своите управленски виждания и проекти за Пловдив. По-рано Николай Радев, който е председател на комисията за изготвяне на предизборната платформа я представи на делегатите. Тя е под надслов „Пловдив на Хората“ и предлага нов социален модел на управление на града с приоритети здравеопазване, образование,условия за бизнеса, подобряване на сигурността и обществения ред на гражданите.    Предложенията и номинаците предстои да бъдат гласувани като вота е таен. ", "date": "2019.09.07", "title": "БСП започва изборната битка с \"Пловдив на хората\""}
{"url": "http://epicenter.bg/article/Ninova--Lovech-e-poredniyat-primer-na-sabrana-v-edno-grazhdanska-i-partiyna-podkrepa-za-promyana-/192170/2/0", "text": "Ловеч е поредният пример на събрана в едно гражданска и партийна подкрепа за промяна, обяви лидерът на БСП Корнелия Нинова.   Кандидатът ни за кмет на Ловеч е Радина Банкова- председател на Българската асоциация на производителите и износителите на облекло и текстил, в която членуват 120 фирми, информира тя.   Ловешката организация с 87 \"за\" и трима въздържали се издигна надпартийна кандидатура. Другите кандидати Минчо Казанджиев и Милко Недялков си направиха самоотвод в полза на Радина Банкова.   \"Общата ни цел е да осигурим по-добро управление на общината и по-качествен живот за гражданите й. Общото ни средство е платформата на БСП за местни избори- за безплатни детски градини, работеща добре ловешка болница, качествени пътища между населените места, стимули за местния малък и среден бизнес. Ще ни подкрепят и други партии и граждански организации\", заяви лидерът на БСП.  ", "date": "2019.09.07", "title": "Нинова: Ловеч е поредният пример на събрана в едно гражданска и партийна подкрепа за промяна!"}
{"url": "http://epicenter.bg/article/Karayancheva-otkri-Festivala-na-balgarskiya-bit-i-kultura--Badeshte-s-traditsii---Kardzhali-2019-g-/192171/2/0", "text": "Председателят на Народното събрание Цвета Караянчева откри Фестивала на българския бит и култура „Бъдеще с традиции – Кърджали 2019 г.“ пред Паметника на Освободителите.   На Новия мост над река Арда тя поведе най-дългото хоро, водено от 10-метров трибагреник. Под звуците на „101 каба гайди“ хорото обедини хората от региона, страната и от съседни държави. В празника се включиха министърът на туризма Николина Ангелкова и областният управител на Кърджали Никола Чанев.    Родопчани сме изключително гостоприемни и слънчеви хора, подчерта Цвета Караянчева на откриването. Председателят на парламента отбеляза, че за да усетиш Родопа планина, има няколко неща, които трябва да вкусиш, да чуеш, да почувстваш – родопската песен, която се пее от сърце, да чуеш родопската гайда, да усетиш и видиш природата в Родопите. Преди това се състоя и дефиле на фолклорните състави.    В тазгодишното издание на Фестивала са включени дейности, свързани с българския бит и култура – фолклорна програма, тематични изложения, алея на традиционни занаяти, фотоизложби и детски работилници. Целта е да се популяризира уникалното културно-историческо наследство на Източните Родопи.  ", "date": "2019.09.07", "title": "Караянчева откри Фестивала на българския бит и култура „Бъдеще с традиции – Кърджали 2019 г.“"}
{"url": "http://epicenter.bg/article/Desislava-Taneva--Intenzitetat-na-razprostranenie-na-afrikanska-chuma-namalya-drastichno/192158/4/0", "text": "Интензитетът на разпространение на африканска чума по свинете в страната е намалял драстично и кризисната ситуация е овладяна.   Това каза в интервю за седмичното обзорно предаване „Метроном“ на Радио „Фокус“ министърът на земеделието, храните и горите Десислава Танева. Тя обясни, че в последните 22 дни няма нито едно регистрирано огнище на заболяване, като от 1 август до този момент са регистрирани само 4 от всички 35 огнища, регистрирани до този момент от началото на лятото в България. „Статистиката е категорична – интензитетът е драстично намалял. В последните 40 дни от тези 5 случая само един е в индустриален обект, макар и със значително по-малко брой свине, отколкото в началото на кризата. Можем да заключим, че интензитетът е драстично намалял и кризисната ситуация е овладяна. Това не означава обаче, че всичко спира дотук“, заяви министър Танева. Тя уточни, че трудното за всички, засегнати от заболяването, тепърва предстои. След като вирусът вече е регистриран на територията на страната, усилията трябва да бъдат продължени и в посока начин на отглеждане на домашните свине, за да може пораженията да бъдат минимализирани.    ", "date": "2019.09.07", "title": "Десислава Танева: Интензитетът на разпространение на африканска чума намаля драстично"}
{"url": "http://epicenter.bg/article/103-godini-ot-Dobrichkata-epopeya/192142/11/0", "text": "103 години от Добричката епопея ще бъдат отбелязани днес с поредица от събития в Община Добрич, предава БНР. Поклонение в памет на загиналите за свободата на Добруджа през 1916 година ще се извърши на параклиса на Военното гробище музей, след което ще бъдат поднесени цветя на паметника на ген.-лейтенант Иван Колев.    Поканени да присъстват на отбелязването на 103-годишнината от Добричката епопея са представители на Министерския съвет, държавни и общински институции, общественици и граждани. След заупокойната молитва на Военните гробища и полагането на венци пред паметника на ген. Иван Колев тържествената програма продължава през целия ден с полагане на цветя на Кръст – паметника на загиналите в Добричката епопея, Паметен знак на загиналите от 53-ти пехотен полк, на паметните плочи на ген. Тодор Кантарджиев и полк. Борис Дрангов.    Регионален исторически музей – Добрич организира във Военното гробище музей Ден на отворените врати. Там гражданите могат да разгледат и изложбата „Добричката епопея 1916 година“.    ", "date": "2019.09.07", "title": "103 години от Добричката епопея"}
{"url": "http://epicenter.bg/article/Ako-horata-zhiveeha-po-108-godini--dnes-Todor-Zhivkov-shteshe-da-cherpi-za-rozhden-den/192149/11/0", "text": "Ако беше жив, днес щеше да навърши 10 години, но хората не живеят толкова дълго.  Става дума за Тодор Живков, ръководителя на социалистическа България. Той е роден в Правец на 7 септември 1911 г. Живков е най-дълго управлявалия съвременна България лидер - цели 33 години! По този показател го бият само средновековните владетели - цар Симеон Велики, царувал 34 години и цар Иван Александър, управлявал 40 години.   Между 1954 и 1989 г. Тодор Жиков заема високи ръководни постове. И понеже предстоят местни избори, да припомним, че пътят му към най-високите длъжности в държавата започва от длъжността кмет на София, която заема от 27 май до 1 ноември 1949 г.  После е първи секретар (1954 – 1981) и генерален секретар (1981 – 1989) на Централния комитет на Българската комунистическа партия, председател на Министерския съвет (1962 – 1971) и председател на Държавния съвет на НРБ (1971 – 1989).    Тодор Живков се затвърждава като единствен лидер на БКП на Априлския пленум на ЦК на БКП, проведен от 2 до 6 април 1956 г., на който тогавашният пръв ръководител Вълко Червенков е критикуван за създаване на култ към личността, в съзвучие с решенията на ХХ конгрес на КПСС и политиката на Никита Хрушчов.    Нa XX кoнгрec нa КПCC cъвeтcкият лидер Никитa Хрушчoв рaзoбличaвa култa към личнocттa нa Cтaлин и дaвa укaзaния тoвa дa ce извърши и cпрямo ръкoвoдитeлитe oт cтaлиниcтки тип в другитe coциaлиcтичecки cтрaни. Тaкa Живкoв cмeня Вълко Чeрвeнкoв, чиятo дяcнa ръкa e бил, и cлaгa нaчaлoтo нa cвoятa линия в БКП.    Значението на историческите решения на Априлския пленум беше изтъквано неуморно от пропагандата чак до есента на 1989 г. До един друг пленум – на 10 ноември, когато Живков е свален от власт и започва периодът, който наричаме Преход.    През годините на социализма се носеха слухове, че Живков сам е „измислил“ рождената си дата - 7 септември, за да е близо до историческата дата 9 септември.  В мемоарите си той хвърля светлина по този въпрос.    Книгата излиза през 1997 г. и в нея Живков пише:           Хората се веселяха с неповторимото чувство за хумор на Живков, народът го наричаше свойски Тато или Бай Тошо. Сигурно заради начина, по който умееше да общува с хората, днес се помнят както грешките му, като Възродителния процес, така и успехите, които постигна страната под негово ръководство.   Някои от шегите му са доста пиперливи, като думите, които казва на митинг по случай откриването на нова текстилна фабрика в Казанлък, 1964 г.:   А много от думите му са сякаш произнесени вчера.    Живков, например, често говори за обикновения човек.  , казва той в заключителната реч пред Х конгрес на БКП на 25 април 1971 г.    И също там:      Обича да изказва съображения за грешките на партията и да подчертава, че ако тя се отдалечи от хората, ще загуби. И може би точно това умение да общува с всеки човек, да чувства залата, да говори на езика на обикновения българин гарантираха на Живков такова политическо дълголетие.    На 9 април 1987 г., например, преди да започне речта си пред Х конгрес на Българските професионални съюзи, той казва:    А после произнася следното:    Ето и един пример от всекидневието на Първия. Тодор Живков посетил Пампорово, посрещнали го както подобава с отбрани гозби, след което той решил да се запознае с техния майстор - главния готвач на ресторант “Чевермето” бай Мехмед. Влязъл в кухнята и попитал:    Няма данни Живков да се е засегнал от двусмисления отговор. Най-вероятно е проехтяло неговото \"Хо-ха-ха!\"   До последните си бай Тошо се славеше с прекрасното си здраве. Лекарите му се възхищавали от стабилното му кръвно налягане 130/70 и пулсът му на космонавт - 63-64, даже след дълги преходи в планината и километрични ловни излети.     обяснявал Живков.    .\", казва Живков в предаването \"Всяка Неделя\" през 1997 г., посветено на излизането на мемоарите му.   , добавя той в същото предаване.   Споровете дали е бил диктатор или не, какво е постигнала България под негово ръководство сигурно ще продължат. Но със сигурност ще бъдат много тези, които ще се съгласят с думите, издълбани на неговия паметник в родния Правец:  ", "date": "2019.09.07", "title": "Ако хората живееха по 108 години, днес Тодор Живков щеше да черпи за рожден ден"}
{"url": "http://epicenter.bg/article/Kristalina-Georgieva-e-favorit-za-nov-shef-na-MVF/192141/7/0", "text": "Очаква се българката Кристалина Георгиева да бъде единственият кандидат за шеф на Международния валутен фонд, предаде \"Ройтерс\", позовавайки се на двама свои неназовани източника.    Единственият известен досега потенциален опонент на българката - бившият британски финансов министър Джордж Озбърн - е решил да не участва в надпреварата, предаде агенцията. Британският премиер Борис Джонсън първоначално търсеше подкрепа за евентуалната кандидатура на Озбърн. Висш британски правителствен представител потвърди обаче, че Лондон сега подкрепя Георгиева, която бе номинирана от страните от ЕС през август.    В четвъртък страните членки на МВФ премахнаха възрастовата граница за заемане на ръководния пост, разчиствайки пътя пред кандидатурата на Георгиева, припомня БНР.", "date": "2019.09.07", "title": "Кристалина Георгиева е фаворит за нов шеф на МВФ"}
{"url": "http://epicenter.bg/article/Robotat-Fyodor-se-zavarna-na-Zemyata/192145/7/0", "text": "Спускаемият апарат на руския космически кораб „Съюз МС-14” без екипаж, но с първия руски хуманоиден робот Фьодор на борда, се приземи в казахстанската степ, на 147 километра югоизточно от град Жесказган, предаде БТА, цитирана от Нова телевизия.    Корабът се разкачи от Международната космическа станция по-рано тази нощ. Фьодор, който пътува с него, в бъдеще може да бъде използван за работа в открития космос, а по време на настоящата си мисия той предаде телеметрична информация.    Човекоподобният робот е създаден от компанията \"Андроидна техника\" и Фонда за перспективни изследвания на Русия.  ", "date": "2019.09.07", "title": "Роботът Фьодор се завърна на Земята"}
{"url": "http://epicenter.bg/article/Savetnik-na-Tramp--Shte-vodim-do-dupka-targovskata-voyna-s-Kitay/192154/7/0", "text": "Икономическият съветник на Белия дом Лари Къдлоу сравни търговските разговори с Китай с безизходицата между САЩ и Русия по време Студената война, предаде Асошиейтед прес, на която се позова БТА. С други думи преговорите може да продължат дълго време, отбелязва АП.    Китайски и американски представители се разбраха да проведат следващия кръг от търговските преговори следващия месец във Вашингтон. Къдлоу опроверга твърденията, че Доналд Тръмп бърза да приключи в търговската война заради приближаващите избори в САЩ догодина. Той заяви, че залозите в тези преговори са много високи и ако на САЩ ще са им нужни едно десетилетие, за да постигнат каквото искат, то така ще бъде.    Думите на Къдлоу затвърждават позицията на администрацията, че не бърза да постигне споразумение и че единственият който страда от спора е Китай.    Икономическият съветник на Белия дом допълни, че разговорите в началото на октомври са положително развитие и че въпреки новите мита, наложени от САЩ на Китай, те ще се проведат в един по-спокоен климат, предаде Франс прес. Къдлоу обаче каза, че не може да прогнозира изхода от тези разговори.    До края на годината Доналд Тръмп има намерение да обложи с данъци почти целия китайски внос (около 540 милиарда долара на базата на вноса за миналата година). Икономисти предупреждават, че търговската война забавя световния растеж. Международният валутен фонд неотдавна подчерта, че тя влияе на икономиката на Китай, припомня Франс прес.  ", "date": "2019.09.07", "title": "Съветник на Тръмп: Ще водим до дупка търговската война с Китай"}
{"url": "http://epicenter.bg/article/Zhertvite-na--Dorian--veche-sa-43/192162/7/0", "text": "Жертвите на урагана „Дориан” на Бахамските острови нарасна до 43. Това беше съобщено официално от властите и медиите на Бахамските острови.  “Четиридесет и три е официалният брой на жертвите, има много изчезнали и се очаква този брой да нарасне значително”, заяви Ерика Уелс Кокс, говорител на премиера Минис, пред NBC News. Американският президент Доналд Тръмп предложи пострадалите от урагана „Дориан“ на Бахамските острови да бъдат преместени с круизни кораби.  „Бреговата охрана на САЩ и Федералното управление за извънредни ситуации, както и всички останали агенции, които оказват помощ бяха помолени да докарат хората от силно пострадалите райони на Бахамските острови в други райони на архипелага, които не са пострадали или се намират в по-добро състояние“, написа Тръмп в Туитър.  Президентът подчерта, че ще бъдат оценени усилията на всички компании за круизни лайнери, които се включат в преместването на пострадалите и останалите без дом хора.  През седмицата ураганът „Дориан“ премина над Бахамските острови и нанесе разрушителни щети на инфраструктурата на остров Абако, разположен в северната част на архипелага. Международната организация на Червения кръст и Червения полумесец съобщиха, че на Бахамите са разрушени изцяло или частично 13 000 жилищни сгради.    ", "date": "2019.09.07", "title": "Жертвите на „Дориан” вече са 43"}
{"url": "http://epicenter.bg/article/Indiya-se-provali-v-katsaneto-na-Lunata/192163/7/0", "text": "Индия не успя да приземи космически апарат на Луната, съобщи Нова телевизия.   Връзката с „Чандраян-2“ беше изгубена секунди преди да кацне на повърхността на спътника на Земята. Предполага се, че модулът, превозващ лунохода \"Прагян\" се е разбил. С тази мисия Индия се опитваше да стане четвъртата страна на света, изпратила апарат на Луната.    Премиерът Нарендра Моди каза, че се гордее с постиженията на индийските учени, а най-значителните от тях тепърва предстоят. Това беше най-сложната мисия на Индийската космическа програма. 27-килограмовият луноход трябваше да се движи 2 седмици по повърхността и да изпрати данни от редица тестове на учените на Земята.     \"Винаги се надяваме на най-доброто. Искам да ви благодаря. Служите на страната отлично, както и на науката и цялото човечество. Научихме много от тази мисия и пътят ни продължава. Имате моята подкрепа, гледайте напред с увереност\", каза Моди. ", "date": "2019.09.07", "title": "Индия се провали в кацането на Луната"}
{"url": "http://epicenter.bg/article/Moskva-i-Kiev-osashtestviha-mashtabna-razmyana-na-zatvornitsi/192165/7/0", "text": "Дългоочакваната размяна на пленници между Москва и Киев бе зивършена днес, предадоха БТА и Ройтерс, като се позоваха на очевидци и на адвоката на един от задържаните украински моряци.    Очаква се да бъдат размемени общо 70 затворници.    Целта на размяната е да намали напрежението между Русия и Украйна.   Започна дългоочакваният обмен на затворници между Русия и Украйна, съобщават руските медии, цитирани от БНР. Сред хората, които предстои да бъдат разменени, са арестуваните миналия ноември в Керченския проток 24-ма украински моряци и главният редактор на РИА Новости - Украйна Кирил Вишински.    Моряците бяха закарани с автобуси от предварителния арест в московския район Лефортово на летище Внуково. Сутринта там кацна украински самолет, с който трябва да заминат за родината си.   Същевременно от международното летище Бориспол край Киев излетя руски самолет с 33-ма руски граждани на борда, сред тях е главният редактор на РИА Новости - Украйна Кирил Вишински, съобщи по-рано генералният директор на Русия днес Дмитрий Кисельов.    Вчера украинският президент Володимир Зеленски помилва 12 руснаци, осъдени в Украйна. Ден по-рано руският му колега Владимир Путин заяви, че обменът ще бъде мащабен и че това е добра стъпка към нормализирането на двустранните отношения.    Адвокат Сергей Бадамшин каза, че задържаните украински моряци се намират на московското летище \"Внуково\".    Друг адвокат на моряците - Николай Полозов, цитиран от Франс прес - потвърди, че сред хората, които предстои да бъдат разменени, са 24-та украински моряци. \"По моя информация те са се качили в автобуси, и 24-та\", каза през АФП Полозов, уточнявайки, че се очаква те да пристигнат в Украйна в близките часове.    Адвокатът на украинския режисьор Олег Сенцов каза, че групата включва и Сенцов.    Междувременно специален самолет, изпратен от Русия, излетя от Киев с руски граждани на борда в рамките на процедурата за размяна на задържани лица.    Информацията бе потвърдена пред журналисти от Олена Хитлянская, прессекретар на Службата за сигурност на Украйна (ССУ), посочва агенцията.  ", "date": "2019.09.07", "title": "Москва и Киев осъществиха мащабна размяна на затворници"}
{"url": "http://epicenter.bg/article/Merkel-v-Kitay--Borbata-s-promenite-v-klimata-e-zadalzhenie-na-vseki-edin-/192166/7/0", "text": "В реч пред студенти в Китай днес германската канцлерка Ангела Меркел нарече борбата с климатичните промени глобален проблем и призова международната общност към действие, предаде ДПА, цитирана от БТА. Говорейки пред студенти в университета \"Хуачжун\" в китайския град Ухан Меркел посочи, че промените в климата са причинени от всички и затова всеки трябва да се ангажира с този проблем. Тя обърна внимание също така, че в условията на глобализацията наличието на общи правила е належащо. Многостранни действия, а не протекционизъм, например в търговията, са необходими. ", "date": "2019.09.07", "title": "Меркел в Китай: Борбата с промените в климата е задължение на всеки един!"}
{"url": "http://epicenter.bg/article/Nelegalno-prevozvano-orazhie-za-Balgariya-e-bilo-zadarzhano-v-Istanbul/192168/7/0", "text": "Пратка нелегално превозвано оръжие, предназначено за България, е била задържана в Истанбул, съобщи БНР.   При операция вчера на пристанище \"Амбарлъ\" в квартал \"Бейликдюзю\" турската полиция е открила в контейнер с автомобилни части един сглобен пистолет, части за дългоцевна пушка и за 28 пистолета, 1200 патрона за пистолети и 30 броя патрони за пушка. Турските сили за борба с организираната престъпност са действали по сигнал от 11-и юли и са претърсили идващия от Съединените щати и плаващ под сингапурски флаг кораб.    Били са арестувани общо петима души. Според информация на някои турски медии първоначално на пристанището е бил арестуван един български гражданин, който се е опитал да получи информация за провеждащата се операция. Местни медии съобщават, че името на задържания български гражданин е М. М. Владимиров. По-късно са били задържани и други заподозрени за участие в контрабандата на оръжие и срещу тях са започнали съдебни действия. ", "date": "2019.09.07", "title": "Нелегално превозвано оръжие за България е било задържано в Истанбул"}
{"url": "http://epicenter.bg/article/Shoyble-s-protivorechivo-izkazvane-za--Severen-potok-2-/192172/7/0", "text": "Докато германският канцлер Ангела Меркел е на посещение в Китай, председателят на германския Бундестаг Волфганг Шойбле критикува изграждането на газопровода „Северен поток 2“. Той направи това в авторска статия за в. „Ди Велт“.  Според него „пренебрегването на възгледа на нашите източни съседи не е най-добрият аспект на германската политика и Германия унищожи много от доверието на съседите си“. „Европейското обединение вече не е “западноевропейски проект… За обща Европа ние всички носим отговорност: в Берлин и Париж, както и във Варшава и Будапеща”, пише Шойбле. В същото време председателят на германския Бундестаг не иска проектът да се саботира по странични пътища, защото от обща европейска гледна точка това няма да е разумно решение“.    Газопроводът „Северен поток 2“ трябва бъде напълно готов в края на годината. Той няма да минава като другите газопроводи през Полша или Украйна. Германското правителство се надява чрез „Северен поток 2“ да получи газ на по-изгодни цени. Германският външен министър Хайко Маас твърди, че газопроводът е важен не само за Германия, „но и за цяла Европа“. Освен това германският канцлер Ангела Меркел настоява за запазване на транзита на газ през Украйна.  Газопроводът се изгражда от руски и европейски компании под ръководството на руския концерн “Газпром”. Участник в проекта е Wintershall – дъщерното дружество на немския концерн BASF. САЩ и някои европейски страни като Полша критикуват Германия и се страхуват от по-голяма зависимост от руския газ. Списание „Шпигел“ напомня, че по-рано тази година американският посланик в Берлин Ричард Гренел дори заплаши със санкции, а лидерът на ХДС Анегрет Крамп-Каренбауер е разкритикувала действията на САЩ. “Това не е най-добрият начин партньорите и приятелите да се заплашват взаимно със санкции”, каза тя пред списание “Международна политика”.  За в. „Райнише пост“ министър-председателят на провинция Северен Рейн-Вестфалия Армин Лаше, който е от ХДС, се изказа за по-тясно сътрудничество с Русия. Той заявява: „Някога в напрегнатата обстановка през 70-те години, по време на Студената война, имаше начин да говорим с една тоталитарна комунистическа система. Това трябва да е възможно и сега. Ние се нуждаем от Русия по много въпроси в света“. Армин Лаше се срещна в Дюселдорф с бившия канцлер Герхард Шрьодер. Шрьодер се обзалага според „Райнише пост“, че Армин Лаше ще е следващият кандидат за канцлер.      ", "date": "2019.09.07", "title": "Шойбле с противоречиво изказване за „Северен поток 2“!"}
{"url": "http://epicenter.bg/article/Merkel--Razmyanata-na-zatvornitsi-mezhdu-Rusiya-i-Ukrayna-e-znak-za-nadezhda/192174/7/0", "text": "Германската канцлерка Ангела Меркел нарече \"знак за надежда\" историческата размяна на общо 70 задържани лица между Русия и Украйна. Тя прикани дейността в тази насока да продължи, \"за да се изпълнят споразуменията от Минск\", съобщава БТА, цитирана от Нова телевизия.  \"Тази размяна на затворници между Русия и Украйна е знак за надежда\", посочи Меркел в изявление, разпространено чрез Twitter от нейната пресслужба.    \"Струва си да работим все така усилно, за да изпълним споразуменията от Минск. Федералното правителство е готово за това. Радвам се за украинските моряци и Олег Сенцов, които най-сетне могат да се върнат у дома\", добави Меркел.    Списъкът с имената на 35-те разменени украинци, върнали се в родината, е публикуван на сайта на украинския президент. Сред тях са по-специално 24-та моряци, задържани през ноември при морски инцидент недалеч от Крим, и осъденият в Русия за подготовка на терористични актове на полуострова режисьор Олег Сенцов.  ", "date": "2019.09.07", "title": "Меркел: Размяната на затворници между Русия и Украйна е знак за надежда"}
{"url": "http://epicenter.bg/article/Pakistan-otkaza-da-otvori-vazdushnoto-si-prostranstvo-za-samoleta-na-indiyskiya-prezident/192176/7/0", "text": "Исламабад съобщи днес, че е отказал на индийския президент Рам Нат Ковинд обичайното разрешение за прелитане на самолета му през пакистанското въздушно пространство заради \"поведението\" на Делхи в последно време, предаде Франс прес.    Агенцията припомня силното напрежение между двете ядрени държави - съседни страни от Югоизточна Азия, във връзка със спорния хималайски район Кашмир.    \"Взехме това решение с оглед поведението на Индия\", заяви в комюнике пакистанският външен министър Шах Махмуд Куреши.    \"Индийският президент поиска разрешение да използва въздушното пространство на Пакистан, за да пътува до Исландия; ние обаче решихме да не му го предоставяме\", добави Куреши без повече подробности.    Пакистан затвори за Индия въздушното си пространство след битки във въздуха, които засилиха през февруари напрежението между двете страни. През юли Исламабад го отвори за граждански полети, слагайки край на ограниченията, отразявали се месеци наред най-вече на международния въздушен трафик, напомня АФП.  ", "date": "2019.09.07", "title": "Пакистан отказа да отвори въздушното си пространство за самолета на индийския президент"}
{"url": "http://epicenter.bg/article/Zelenski-i-Putin-se-razbraha-da-sprat-voynata/192180/7/0", "text": "Днешната размяна на общо 70 задържани между Киев и Москва е \"първа крачка\" към края на войната с проруските сепаратисти, взела за пет години близо 13 000 жертви, заяви украинският президент Володимир Зеленски, цитиран от Франс прес.    \"Направихме първата крачка. Трябва да направим и всички останали, за да сложим край на тази ужасяваща война\", каза Зеленски, след като лично посрещна 35-те украинци на летището в Киев.    \"Споразумяхме се (с руския президент Владимир Путин) за първи етап от деблокиране на нашия диалог и прекратяване на войната\", каза Зеленски, цитиран от ТАСС. Той подчерта, че такава договореност е била постигната днес в телефонен разговор с руския му колега.    Украинският президент отбеляза, че той и Путин са направили всичко, което са обещали.    Зеленски каза, че в разговора двамата с руския лидер са се договорили за съвместна работа в течение на месеца. Той подчерта, че знае точно какво ще бъде предприето за установяването на мир в Донбас.    Президентът каза, че по-нататък ще се работи за връщането на всички пленени украинци и ще продължи изтеглянето на войските съгласно минския процес в два етапа - първо от Золотое и Петровское, а после по цялата територия - и пълното прекратяване на огъня.    Кремъл потвърди и приветства размяната на задържани между Русия и Украйна.    \"Да, размяната се състоя. Приветстваме я и се радваме, че руските граждани се върнаха у дома\", заяви прессекретарят на президента Путин, Дмитрий Песков.    Говорителката на руското външно министерство Мария Захарова определи размяната като много важна стъпка. \"Независимо, че имаше провокации и обективни трудности, процесът в крайна сметка се състоя. Много важна стъпка\", посочи Захарова в страницата си във \"Фейсбук\".  Размяната бе приветствана и от Брюксел. Върховният представител на ЕС за външната политика и сигурността Федерика Могерини приветства освобождаването на украинци като част от размяната на затворници с Русия и призова двете страни \"да засилят този импулс\", предаде ДПА.    Освобождаването им е свидетелство за работата и решимостта на тези, включително представители на гражданското общество, активисти и юридически експерти, които работиха неуморно за този изход, посочва шефката на европейската дипломация в изявление.    Председателят на Европейския съвет Доналд Туск изрази облекчение, а председателят на Европейския парламент Давид Сасоли сподели \"искрената си радост\" от освобождаването на режисьора Олег Сенцов, който е носител на престижната европейска награда \"Сахаров\" за защита на човешките права.  ", "date": "2019.09.07", "title": "Зеленски и Путин се разбраха да спрат войната"}
{"url": "http://epicenter.bg/article/Demonstratsiya-v-Berlin-sreshtu-Brekzit-bez-sdelka/192181/7/0", "text": "Десетки членове на групата \"Спрете преврата\" се събраха днес в центъра на Берлин на протест срещу Брекзит без сделка, предаде Ройтерс.    Демонстрантите, които събираха подписи за петиция заявиха, че искат да защитят британската демокрация, след като премиерът Борис Джонсън обяви, че ще спре работата на парламента за пет седмици преди излизането на Обединеното кралство от ЕС на 31 октомври.    Това пресметнато спиране на работата на парламента е заплаха за британската демокрация, причинява конституционна криза в момент на национална криза, се посочва в петицията, която демонстрантите планират да връчат по-късно днес на британския посланик в Германия.    Този пълен хаос ни събра в знак на солидарност в опит да защитим британската демокрация, се допълва в писмото към петицията.    Близо 100 души от Великобритания и други европейски страни участваха в събитието край Бранденбургската врата, която е символ на германското единство и се намира на броени метри от британското посолство.    Внукът на Уинстън Чърчил, британски премиер - икона от времето на Втората световна война, заяви днес, че не вижда сходства между прочутия си дядо и Джонсън, посочва ДПА.    Борис Джонсън изобщо не е като Уинстън Чърчил. Не мисля, че някой е наричал Борис дипломат или държавник, заяви сър Никълъс Соумс в интервю, публикувано в днешния брой на \"Таймс\".    Уинстън Чърчил бе Уинстън Чърчил заради житейския си опит. Житейският опит на Борис Джонсън се изчерпва в това да говори куп лъжи за Европейския съюз в Брюксел и след това да стане премиер. Той не харесва Камарата на общините. Той е обхванат от тази огромна Брекзит-мания - да излезем, със сделка или без, на живот и смърт, допълни ветеранът в политиката.    Соумс заедно с още 20 членове на консерваторите понесе поражение в парламента във вторник, 3 септември, което на практика ги отстрани от партията. Бунтовниците тори, както те са известни, подкрепиха закон, внесен от членове на опозиционната Лейбъристка партия за блокиране на хаотичен Брекзит, противопоставяйки се на желанията на Джонсън и кабинета му.    Безцеремонните действия на Джонсън спрямо Соумс и други високопоставени консерватори бяха посрещнати с остри критики.    Лидерът на опозицията Джереми Корбин заяви, че Лейбъристката партия няма да подкрепи провеждане на парламентарни избори, докато премиерът Борис Джонсън не заяви, че ще се придържа към новия закон, блокиращ Брекзит без сделка на 31 октомври. ", "date": "2019.09.07", "title": "Демонстрация в Берлин срещу Брекзит без сделка"}
{"url": "http://epicenter.bg/article/Frenskata-politsiya-e-zadarzhala-89-dushi-po-vreme-na-protestite-na--zhaltite-zhiletki--v-Parizh/192187/7/0", "text": "Френската полиция е задържала 89 души по време на протестите на „жълтите жилетки“ в Париж, съобщи вестник Le Parisien, цитиран от TACC и \"Фокус\".   Според префектурата на столичната полиция в демонстрацията в Париж са участвали около 800 души. Протестен митинг в този ден се проведе в друг голям град - Монпелие. В него взеха участие около 3 хиляди привърженици на движението. Според органите на реда имало около 500 радикални демонстранти сред тях. През деня полицията беше принудена няколко пъти да използва сълзотворен газ, за да разпръсне демонстрантите, които инсценираха погроми и хвърляха камъни срещу органите на реда. Една група протестиращи подпали полицейска кола. По данни в 17:00 часа (18:00 часа българско време) полицията е задържала седем души. Не мина без безредици и митингът в Руан. По-рано префектурата нареди забраната за съботни демонстрации в центъра на града. Демонстрации се проведоха и в Бордо, Тулуза, Лил, Страсбург и Дижон.  ", "date": "2019.09.07", "title": "Френската полиция е задържала 89 души по време на протестите на „жълтите жилетки“ в Париж"}
{"url": "http://epicenter.bg/article/Petko-Dobrev--7-septemvri---Denyat-na-Krayovskata-spogodba-e-sashto-Den-na-Saedinenieto-/192175/11/0", "text": "Защо българските държавници и политици на 6 септември са всички патриоти, а на 7 септември оставят патриотичните доспехи?  Отмина 6 септември. Ако се вгледаме и вслушаме в изявите на държавници и политици ще си помислим, че те наистина усещат Съединението на Княжество България и Източна Румелия, като Съединение на голяма част от българската нация. Така изглежда на 6 септември. Но след 6 идва 7 септември.   Очевидно за политици и държавници 7 септември е един обикновен календарен ден и нищо повече. Но историята показва, че няма как да си голям държавник и политик патриот само на 6 септември, а да не разбираш що за ден е 7 септември.   На 7 септември 1940 г. е подписана Крайовската спогодба. По силата на този договор Кралство Румъния връща на Царство България Южна Добруджа. С този договор е извършено ново Съединение на голяма част от българската нация и земя. Ако съдим по реакцията на държавници и политици на 7 септември, то очевидно те не се вълнуват от връщането на Южна Добруджа в пределите на Царство България. А това означава, че на 6 септември те са патриотично настроени, но заради медиите, а не заради българската история.  В България за да си „патриот“ днес е достатъчно да охулиш турците, изстреляш някое предложение насочено срещу циганите. В последно време е модерно да си русофоб и да си мислиш, че си голям патриот. А всичко това показва жалката и трагична картина за патриотизма на българските политици и държавници.   Пишейки тези редове, се моля те да бъдат прочетени от българските държавници и политици. И ако ги прочетат ги моля да се разходят до Южна Добруджа и проведат срещи с все още живите българи, които помнят ужасните години за нашите сънародници, които до 1940 г. са били под румънска власт. И ако и след такива срещи не разберат, че за българската нация и държави 6 и 7 септември са дни на Съединението, то те са от онази категория патриоти, за които беше писал някога Ботев.   Време е 7 септември да бъде обявен за национален празник и честван като Съединението на Царство България и Южна Добруджа. Време е добруджанските революционери да намерят своето достойно място като национални герои в българската история.", "date": "2019.09.07", "title": "Петко Добрев: 7 септември - Денят на Крайовската спогодба е също Ден на Съединението!"}
{"url": "http://epicenter.bg/article/Evrokomisar-Andryukaytis--Ostava-seriozna-situatsiyata-s-afrikanskata-chuma-v-Balgariya/192160/4/0", "text": "Ситуацията с африканската чума в България остава много сериозна и строгите мерки за справянето със заразата трябва да продължат.   Това каза специално за БНТ европейският комисар по здравеопазването Витянис Андрюкайтис, който във вторник пристига в София. Според него е много тревожен фактът, че вирусът вече е и в Сърбия, и има опасност да достигне и други балкански държави.    Според еврокомисаря в някои части от българското общество има съпротива, неразбиране и недоверие към мерките, което създава хаос по места. Той отново подчерта, че унищожаването на животните е единственият начин за справяне със заразата.    \"Ако заразата влезе в големите комерсиални свинеферми, това означава, че всички свине трябва да бъдат унищожени. Всички. Не е възможно изборно да се унищожават, защото това е единственият начин за овладяване на ситуацията. Много е болезнено, много е драматично, емоционално е и е много трудно да се понесат гледките, но това единствено възможната операция. Ако имате гангрена на крака, трябва да го ампутирате\", заяви Витянис Андрюикайтис.    Според еврокомисаря е много тревожен фактът, че вирусът вече е преминал и в Сърбия.    \"Сега заплахата е не само в България, имаме случаи в Сърбия. Заразата може да се разпространи и в Гърция, Северна Македония, Албания и Хърватия\" каза още той.    В София еврокомисарят ще обсъжда африканската чума с министри от целия регион.  ", "date": "2019.09.07", "title": "Еврокомисар Андрюкайтис: Остава сериозна ситуацията с африканската чума в България"}
{"url": "http://epicenter.bg/article/Kristalina-Georgieva-e-edinstven-kandidat-za-shef-na-MVF/192186/4/0", "text": "Кристалина Георгиева е най-вероятният нов шеф на Международния валутен фонд. В седем часа тази сутрин изтече срокът за публично обявяване на кандидатурите за поста. Великобритания също подкрепи българката, съобщава БНТ.    Кристалина Георгиева е на път да смени Кристин Лагард начело на МВФ, след като потенциалният съперник на българката бившият британски финансов министър Джордж Озбърн се отказа от надпреварата. Сега Лондон подкрепя Георгиева.    Срокът за публично номиниране на кандидати в последната минута изтече в седем сутринта. Ако има таен кандидат, фондът не огласява името му. Институцията не е коментирала тази страна на въпроса. Източници запознати с процеса обаче твърдят, че няма признаци за друг конкурент.    66-годишната бивша еврокомисарка беше номинирана от европейските страни през август. Изискването за възраст отпадна вчера и така тя отговаря на условията за шеф на фонда. Процедурата изисква подбиране на не повече от трима кандидати за поста и изслушването им от изпълнителния съвет. Следва гласуване.    Очаква се новият ръководител на МВФ да бъде официално обявен на 4 октомври, две седмици преди годишната среща на финансовата институция и на Световната банка. ", "date": "2019.09.07", "title": "Кристалина Георгиева е единствен кандидат за шеф на МВФ"}
{"url": "http://epicenter.bg/article/Balgariya-mozhe-da-poluchi-resor--Obrazovanie-i-kultura--v-novata-Evropeyska-komisiya/192173/2/0", "text": "България може да получи ресор „Образование и култура” в новата Европейска комисия, съобщи Нова телевизия, като се позова на свои източници в Брюксел.   Досега българският еврокомисар Мария Габриел беше с ресор \"Дигитална икономика\". Нова телевизия обаче публикува факсимиле от документ, в който се вижда разпределението на ресорите в бъдещата комисия \"Фон дер Лайен\" по държави и политически партии. В него името на Мария Габриел е срещу ресора \"Образование и култура\".    Дигиталният сектор ще попадне под ръководството на изпълнителния вицепрезидент Маргрете Вестагер (Дания), която досега отговаряше за защитата на конкуренцията в ЕК. Според изтеклата информация новата ЕК ще има двама изпълнителни заместник-председатели Франс Тимермас със специален сектор „Климат” и Маргрете Вестагер с „Дигиталиазация”. Предвижда се за комисар по отбрана да бъде избран бившият говорител на комисията – Маргаритис Схинас от Гърция.    За Върховенството на закона очаквано е посочена чешката комисарка Вера Юрова, а Румъния получава ресор „Транспорт”. Земеделие отива при поляците, а трите топ ресора – „Конкуренция”, „Икономика” и „Търговия” съответно се разпределят между Франция, Финландия и Ирландия. Политическите сили са разпределени в новия състав на комисията по следния начин: социалистите с десет комисари, девет комисари и председател на ЕК за ЕНП и пет за Обнови, които са бившите либерали.    Новата Комисия трябва да започне работа на 1 ноември, ако изслушванията на номинираните комисари в Европарламента мине успешно. Комисарите ще бъдат препитвани от ресорните комисии в ЕП в началото на октомври.    Новоизбраната председателка на Комисията Урсула фон дер Лайен ще представи официално състава на кабинета си във вторник, а през последните седмици тя вече редеше и препитваше номинираните комисари за тяхната компетентност. Последната част от пъзела бе наместена след като в петък Италия представи своя кандидат, бившия премиер социалист Паоло Джентилони. Любопитна подробност е, че освен председателката, която е с аристократичен произход в кабинета и влиза още един потомствен аристократ. Това е Джентилони.    ", "date": "2019.09.07", "title": "Мария Габриел може да получи ресор „Образование и култура” в новата Европейска комисия"}
{"url": "http://epicenter.bg/article/Kogato-gospozha-Manolova-obyavi-svoite-idei-i-proekti--sam-gotova-da-komentiram-vsichki-tyah/192177/2/0", "text": "Когато госпожа Манолова обяви своите идеи и проекти, съм готова да коментирам всички тях. Това каза кметът на София Йорданка Фандъкова в интервю за Телевизия „Европа“ в отговор на въпрос как ще коментира основния си опонент за местните избори бившия омбудсман Мая Манолова.   „Засега заявките, които чувам не само от нея, но и от останалите кандидати за приоритети програми, не виждам нищо, което да е по-различно от това, което ние вече правим и сме готови с конкретни проекти да представим пред хората“, добави още Фандъкова.   Столичният кмет отговори и на въпросите, които Мая Манолова отправи по-рано през деня към нея чрез медиите, свързани с почистването на столицата: „Мисля, че г-жа Манолова като юрист знае отлично, че когато става въпрос за обществена поръчка, тя изисква дълъг период на реализация. По никакъв начин няма да направя София и почистването на града заложник на изборите. Предишния път, когато правихме такава процедура, тя трая една година. Договорите за почистване, първите от тях, изтичат на 1 юни. Сама разбирате, че няма как да чакаме изборите да приключат и след това да направим наистина София заложник и да я поставим под риск от кризата с отпадъците. София е виждала такива кризи. Ние сме се борили с такива. Днес имаме най-модерният завод за отпадъци в региона, който ни позволява да депонираме само 15 % от отпадъците на града. Започнахме от депониране на 100 %. Това е голям екологичен проект“, коментира тя. Фандъкова добави, че това, на което се залага, са максимални изисквания за подобряване на условията с подобряване на изисквания за максимален екологичен стандарт на камионите.   Настоящият кмет на София, Йорданка Фандъкова се кандидатира за нов мандат, \"защото на столицата й е нужна последователност и постоянство, за да се развива добре\", коментира тя пред телевизия \"Европа\".    Плащания за изпълнителите при лоши ремонти в столицата няма да се допускат, увери тя.   „Това са санкциите, които съм налагала, най-големите в държавата. За „Граф Игнатиев“ само до този момент санкциите са над половин милион лева при положение, че цялостният проект не е финализиран. За градините „Кристал“ и „Свети Климент Охридски“ санкцията е близо 200 000 лева“, посочи столичният кмет. На въпроса защо трябва да се стига до санкции Фандъкова отвърна, че отговорът на този въпрос е в предложенията, които са подготвени за промяна в законите: „Защото докато в момента разполагаме с инструмента на санкциите, които безспорно респектират, но очевидно не вършат докрай работата. На никоя фирма или проектант не му е приятно да вземеш част от печалбата му като санкции и да го задължиш след това да отстранява за своя сметка, ако има неудачи. Това, което искам, и с главния архитект сме подготвили такова искане за промяна, е да се носи професионална отговорност от всички нива: проектант, надзор и изпълнител. Това означава да могат да се прекратяват права на фирми и компании или студиа“, допълни Фандъкова.  По думите й, работата изисква много последователност, постоянство, като не се отказваш пред трудностите, предизвикателствата и неудачите. Наложихме скорост за развитие на града и промяна на града, която изисква да продължим, за да може градът да се развива.    Според нея, градът е заварен в постоянни кризи, но голяма част от тях вече са забравени. \"Имам опита, но имам и енергията и новите идеи, за да продължи развитието на града\", добави Фандъкова.    Тя не приема битката за столицата като игра, а като сериозно предизвикателство и сблъсък на идеи. \"Във времето приоритетите се променят, защото градът се развива. Докато сега работихме много активно за промяна на базовата структура в града, за екологията, образованието, днес вече можем да се обърнем активно към кварталите, кварталните улици, паркирането, междублоковите пространства, да акцентираме върху чистия въздух и разбира се технологиите и активното им включване в работата на Столична община\".    Фандъкова е готова да коментира идеи и проекти с Манолова, когато ги обяви. \"Не виждам нищо, което да е по-различно от това, което ние вече правим и сме готови с конкретни проекти да представим пред хората\". ", "date": "2019.09.07", "title": "Фандъкова: Когато г-жа Манолова обяви своите идеи и проекти, съм готова да коментирам всички тях"}
{"url": "http://epicenter.bg/article/Nikolay-Radev-e-nominiran-ot-BSP-za-kandidat-kmet-na-Plovdiv/192178/2/0", "text": "Николай Радев е номиниран от БСП за кандидат-кмет на Пловдив, предаде \"Фокус\".   Решението е взето на градската конференция на БСП - Пловдив, което се проведе днес. \"За\" кандидатурата му гласуваха 71 членове на конференцията при пълно мнозинство от 127 души. Николай Радев е дългогодишен общински съветник и настоящ директор на английска езикова гимназия „Пловдив“. Според пловдивчани той я превръща в едно от най-авторитетните средищни училища в града. Сред номинираните от районните организации на БСП бяха още Диана Димитрова, Калин Милчев, Минка Сърнешка, Петър Бояджиев, Румен Григоров и Тодор Кръстев, напомня \"Дарик\".   Социалистите одобриха и предизборна платформа за местния вот и листата си за общински съветници.    Форумът продължи над 5 часа. След дълго дебатиране бе решено водач на листата от 51 души да е кандидатът за кмет на града, следван от претендентите за райони кметове. Изненада е присъствието в нея на бизнесмена Димитър Чолаков. 5-тото място в листата на социалистите е предвидено именно за него като човек от гражданската квота. Собственикът на фирма \"Автотранс 2000\", която е част от консорциума, поделил си линиите на Градския транспорт, беше общински съветник от партията на Дани Каназирева \"Съюз за Пловдив\".    Номинираните кандидати за кметския стол представиха пред делегатите управленските си намерения. „Пловдив на хората“ е озаглавена предизборната платформа на кандидатът за кмет Николай Радев.    Здравеопазване, образование, бизнес, подобряване на сигурността и обществения ред за гражданите са приоритетите в програмата му, като според него е необходимо да се реализира нов социален модел на управление на града.    Преди дни Националният съвет на БСП утвърди кандидатите на БСП за районни кметове в Пловдив. Тодор Стоилов ще се бори за р. Централен, доц. Ангел Иванов - за р. Южен, д-р Атанас Баташки - за р. Северен, Добромира Тошева за р. Тракия, инж. Йордан Василев за р. Източен и Десислава Йорданова за р. Западен.  ", "date": "2019.09.07", "title": "Николай Радев е номиниран от БСП за кандидат-кмет на Пловдив"}
{"url": "http://epicenter.bg/article/Maya-Manolova-prodalzhava-sas-sabiraneto-na-podpisi-v-Borisovata-gradina/192179/2/0", "text": "Утре, 8 септември 2019 г., в 12.00 часа Мая Манолова ще бъде в Борисовата градина край езерото „Ариана“, където ще продължи със събирането на подписи. Това ще се случи на още 4 локации в столицата – в Южния парк, в градинката пред НДК, в парка „Св. Троица“ и в парка „Заимов“ от 09.00 до 19.00 часа.  ", "date": "2019.09.07", "title": "Мая Манолова продължава със събирането на подписи в Борисовата градина"}
{"url": "http://epicenter.bg/article/Mediyna-asotsiatsiya-zapochva-initsiativa--BezPornoZhurnalistika/192182/2/0", "text": "Асоциацията на европейските журналисти – България категорично осъжда порнографския компромат, публикуван от сайта ПИК, и обявява инициатива, целяща да ограничи финансирането на подобен тип “журналистика”.    Въпреки че политическите лица се ползват с по-ниска степен на защита на личния живот, има граници, които не бива да бъдат преминавани, а въпросният материал е далеч отвъд тях. Той обаче засяга не само политическа фигура, а лице, за което се твърди, че е свързано с него и което не е политическа или обществена личност, тоест ползва се с пълна защита на неприкосновеността на личния живот.    Освен че цели да унижи и опозори конкретни хора, деянието е опасно за цялото общество тъй като въпросният материал, чиято автентичност е непроверена и съмнителна, е публикуван като компромат по повод предстоящите местни избори и има за цел да повлияе на предизборните нагласи.    В случая не е налице никакъв обществен интерес, който да може по какъвто и да е било начин да оправдае публикуването на изображенията.    Това далеч не е първият случай на грубо погазване на етичните и професионалните стандарти от страна на въпросното издание, ползващо се с благоразположение на политици и представители на съдебната власт.        Според публикуваната информация на сайта за договорите с политически партии, сключени                        Призоваваме институции, организации, политически партии и други да се присъединят към инициативата #БезПорноЖурналистика, като изпратят съобщение на bezporno@aej-bulgaria.org. С изпращането на съобщение субектите се ангажират, че няма да рекламират в сайтове и други медии, разпространяващи клевети и компромати.    Вместо да подкрепяме порно журналистиката, можем да помогнем на безСпорните професионалисти в сектора.   От години АЕЖ работи за тази цел – създаване на общност от журналисти, които вярват в професионалните стандарти и на подходяща среда, в която да работят.", "date": "2019.09.07", "title": "Асоциацията на европейските журналисти обяви инициатива  #БезПорноЖурналистика"}
{"url": "http://epicenter.bg/article/NFSB-izdiga-Dimitar-Karbov-za-kmet-na-Varna--Yordan-Apostolov---na-Dobrich/192184/2/0", "text": "Първият официално обявен кандидат за кмет на Варна за предстоящите местни избори от парламентарно представена партия е Димитър Карбов от НФСБ, съобщи БНР. Той беше представен от Валери Симеонов - депутат и лидер на партията, който каза, че това е достойна кандидатура и че НФСБ се явява самостоятелно на изборите във Варна.    Карбов е и водач на листата на общинските съветници. Той посочи,че в местния парламент като съветник той и колегите му са спазвали етиката и достойното поведение на патриоти.    Валери Симеонов каза още, че в общините Девня и Белослав НФСБ и ВМРО издигат общи кандидати за кметове и съветници, както и в Пловдив, но се очаква във вторник следващата седмица да обявят и останалите си кандидати в страната.    НФСБ представи и депутата Йордан Апостолов като кандидат за кмет на Община Добрич. Обявяването му за включване в надпреварата за кметския пост направи председателят на партията Валери Симеонов.    Добрич има нужда от деен кмет, от човек, който да работи не за себе си, а за гражданите, заяви при представянето на кандидатурата за кмет на НФСБ Валери Симеонов.   Според кандидата Йордан Апостолов последните години на управление на Добрич са довели до загубване на доверието на хората към институциите.  ", "date": "2019.09.07", "title": "НФСБ издига Димитър Карбов за кмет на Варна, Йордан Апостолов - на Добрич"}
