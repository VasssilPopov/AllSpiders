{"url": "http://epicenter.bg/article/Hilyadi-na-nov-protest-v-Gabrovo--biyachite-premesteni-vav-Veliko-Tarnovo-/179955/2/0", "text": "Хиляди се събраха в центъра на Габрово за втори пореден ден в знак на протест срещу безчинствата на трима цигани, които пребиха служител на хранителен магазин по време на работа, предаде БГНЕС.  Пред протестиращите излязоха вицепремиерът Томислав Дончев, бивш кмет на града, и сегашният кмет Таня Христова.  За разлика от вчера, когато протестът на жителите на Габрово не беше организиран, днес има организация. Инициаторите на протеста се стремят да запазят спокойствието в града и да не се стига до ескалация на напрежението, въпреки че от протестиращите се чуват гневни възгласи срещу това тяхно намерение.  След като днес съдът остави за постоянно в ареста тримата цигани, пребили продавач в неделя вечерта на работното му място, от съображения за сигурност те бяха отведени в Областната дирекция на МВР във Велико Търново.   Всички подстъпи – входове и изходи на града, са блокирани от полиция. Пътуващите към града биват проверявани и ако нямат настоящ или постоянен адрес на територията на Габрово, биват отклонявани по обходни маршрути.  Днес през целия ден интернетът на всички доставчици в града беше спрян под претекст, че има профилактика на предавателните устройства.  Гражданският протест потегли от центъра на Габрово към къщите на ромите. Специализирани полицейски сили охраняват и протестиращите, и къщите на ромите.  Шествието стигна до кордона с жандармерия, която е с щитове и каски. Силите за сигурност са разположени в непосредствена близост до ромските къщи.  Протестиращите скандират „Българи, юнаци“ и „душа и сърце за България“. За момента няма сблъсъци. Групата е от няколко хиляди души. Към нея се присъединиха хора по целия път на шествието.  Някои от протестиращите хвърлят предмети по колите на жандармерията. По-рано през деня кметът на Габрово Таня Христова разпореди да бъдат съборени необитаеми постройки, издигнати върху общински терени, за да се не самонастанят роми.  ", "date": "2019.04.11", "title": "Габрово е под блокада, хиляди протестират втора вечер, хвърлят предмети по колите на жандармерията"}
{"url": "http://epicenter.bg/article/-quot-Mediana-quot--Ako-izborite-sa-sega-BSP-vzima-32-1--GERB---31-5-/179908/2/0", "text": "   Това сочат данните от социологическо изследване на \"Медиана\".   Изследването е представително за пълнолетното население на страната, проведено е от 4 до 9 април, след пика на Апартаментгейт.   Основни изводи, които правят социолозите в придружаващия данните анализ, са следните:     ✓ Прогнозите за ниска (традиционна) изборна активност на предстоящите Евроизбори у нас едва ли ще се потвърдят. Към момента,    ✓ Причината е, че голямата част от избирателите (две трети от тях) възприемат тези избори като насочени към вътрешните проблеми на страната -    ✓ Кризата около така наречените „апартаменти на властта“ и оставките тежко е ударила престижа на основната управляваща партия.    ✓ За огромната част от избирателите скандалите около така наречените „апартаменти на властта“  не е просто предизборна политическа атака на техни опоненти (интерпретации, които се появяват), а отразяват реални далавери по върховете на властта. Близо 70 % от запитаните споделят това и само 15 % определят скандалите само като предизборна политическа атака. Дори и сред избирателите на ГЕРБ по-малко от половината определят случващото се като политическа атака на опонентите им.    ✓ Всичко това рефлектира и върху политическите нагласи.    При това положение БСП успява да изпревари коалицията ГЕРБ/СДС с около половин процент (0,6 %) – 32.1 % за БСП срещу 31.5 % за ГЕРБ/СДС.   Третата партия, която може да бъде сигурна, че ще вкара евродепутати е ДПС.    ✓ .  Според доминиращата част от симпатизантите на БСП (66 %) президентът на ПЕС трябва да бъде в листите на партията (12 % са против).  Над една трета от избирателите на БСП (36 %) смятат, че тези спорове могат да доведат до сериозно разцепление и отслабване на партията преди изборите.   Данните показват, че на левицата в момента й е нужен всеки глас (разликата е под 1 %). Р    ✓ БСП е изправена и пред още един сериозен проблем –   Сред симпатизантите на БСП обаче, 54 % са за оставането в ПЕС, 14 % са против, а останалите нямат мнение по въпроса.     ✓ Разочарованието от властта, както скандалите и последвалите оставки са засилили търсенето на политическа алтернатива вън от противопоставянето ГЕРБ/БСП (както и засиленото желанието за участие в изборите). От една страна избирателите търсят алтернатива, а от друга различните партии засилват активността си с оглед  очакваното  политическо преструктуриране на властта и заемане на позиция за едни потенциални предсрочни избори. Към момента, Воля, ВМРО и Атака се възползват най-много от тази ситуация и се намират близо до възможността да достигнат изборната бариера (5.88 %).  В тази динамична среда не може да се изключат и възможностите на  „Демократична България“ и новата/стара „Коалиция за България –АБВ“. Доколко последната краде гласове от БСП или се вижда от избирателите като реална алтернатива предстои да видим.    ✓                ", "date": "2019.04.11", "title": "\"Медиана\":  БСП взима 32,1%, ГЕРБ - 31,5%, ако изборите са днес"}
{"url": "http://epicenter.bg/article/zhzh/179910/2/0", "text": "\"Да си консултира, когото си иска, но без договор. За какво му е това, каза още премиерът и обеща като се върне в България да говори с Цветанов и да го призове да промени статута си..    подчерта Борисов.   \"Сега щом проверяват на всички апартаменти, къщи тераси, виждате, че навсякъде, в зависимост от това какво искаш да тълкуваш, може да намериш всякаква информация.   Това заяви министър-председателят Бойко Борисов от Брюксел след решението на Европейския съвет, в който участва и той, излизането на Великобритания да бъде отложена с малко повече от 6 месеца.  \" , и кака ми е направил една сделка, дали няма да се разгледа по лош начин\", разкри премиерът.  \"Чух идеята президента да назначава (шефа на КПКОНПИ), а не парламента. Направете един експеримент,  \", каза Борисов.  \"Другите партии, виждате, те ги плюят, а те с чадър ходят. В ГЕРБ се подават оставки, всички тези хора и те имат семейства. Това е огромен стрес за всички. Хората с по-лабилна психика не могат да издържат на това напрежение. То е непрекъснато отвсякъде, посочи премиерът.   \"Той, понеже е убеден в своята невинност, още не може да схване всъщност в каква ситуация се поставил.      коментира Борисов.   Относно сградата \"Златен век\" в София, до спирането, на чийто строеж се стигна след намесата на премиера той заяви: \"Аз не спирам строежи, моята роля е да се опитам да съдействам проблем да бъде решен. Оттам нататък институциите действат. Ние сме правова държава, не мога да кажа: Този строеж спрете! Моята роля е на модератор между няколко институции\".  По горещата тема от вчера с напрежението в Габрово той коментира:  \"Помня предишните избори какво направиха с мигрантите в Харманли, \"Овча купел\". Това е една тема, даваща възможност на много политически формации да се закачат с нея. Това е една тема, даваща възможност за много политически формации да се закачат за мен.  Докато траеха тези преговори вчера, проведох много разговори и с Каракачанов, и пратих Дончев като бивш кмет там. Хора с присъди условни, с такова минало видно от записа, достъпен за всички се е получило така. Чувството за справедливост на хората там. Габрово е хубав град, завод след завод се строи и това довежда вътрешна миграция на хора, търсещи препитание. Роми там работят с машини за кабели за \"Мерцедес\", които се изнасят в Европа. Дончев е там, с Младен Маринов пратихме и жандармерия, за да се пази спокойствие. Тези виновни лица независимо от какъв произход са - наказание. Има ли избори етническото напрежение се вдига. Възложил съм на Маринов да направи оценка\", каза премиерът.  Той обясни и защо се е стигнало до вчерашния инцидент, при който правителственият самолет спука гума при кацането си в Брюксел.  \"Гумата се е запалила и се е влачила, защото се е блокирала системата. Като слязохме тя беше износена от триенето, нямаше грайфери\".", "date": "2019.04.11", "title": "Борисов за връщането на Цветанов в НС: Това е глупост! Не е редно! Не разбира в каква ситуация е!"}
{"url": "http://epicenter.bg/article/Prokuraturata-vazlozhi-na-KPKONPI-i-NAP-proverka-na-imoti-na-znachitelna-stoynost-ot-Krum-Zarkov/179926/2/0", "text": "Върховна касационна прокуратура възложи на КПКОНПИ и НАП проверка по публикации в медиите относно произхода на средства за придобиване на недвижими имоти на значителна стойност от народния представител Крум Зарков, съобщиха от пресцентъра на Прокуратурата.   По повод публикация във вестник „24 часа“ със заглавие: “Зарков купил жилище на пъпа на София за 1107 евро квадрата, платил и дворно място“, както и по повод на такава информация в сайта „Топновини“, Върховна касационна прокуратура възложи на КПКОНПИ и НАП извършване на проверка относно произхода на средствата за придобиване на недвижими имоти на значителна стойност от народния представител Крум Зарков.    На основание чл. 145 ал. 1 т. 3 от Закона за съдебната власт, чл. 82 и чл. 83, т.8 от Закона за противодействие на корупцията и за отнемане на незаконно придобитото имущество, проверката е възложена на Дирекция „Противодействие на корупцията“ при КПКОНПИ, която по силата на този закон е компетентен орган да извършва проверки срещу народни представители.   Върховна касационна прокуратура е разпоредила на органите на Комисията извършването на следните действия: изискване на информация относно притежаваните от проверяваното лице недвижими имоти, относно историята по собственици на всеки от закупените имоти, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката.    С разпореждане на прокурор от съответните нотариуси ще бъдат изискани пълни копия от нотариалните дела за всяка сделка, при стриктно спазване на разпоредбите на Закона за нотариусите и нотариалната дейност. От проверяваното лице ще се поиска съгласие за разкриване на банкова тайна, като при липса на такова ще се процедира по реда на Закона за кредитните институции.    На органите на НАП е възложено извършването на действия в съответствие с правомощията им относно спазването на данъчното законодателство във връзка с проверяваните сделки, цитирани в медийните публикации, както и относно съответствието между декларираните и/или получени доходи.   : През 2015-а депутатът закупува със съпругата си Ирина апартамент на първи, надпартерен етаж с мазе в центъра на София.    От нотариалния акт става ясно, че 15 500 евро са платени преди подписване на договора, 74 500 евро са платени при подписване на акта, а останалите 65 000 евро са платени чрез ипотечен кредит.     Парите, с които Крум и Ирина Заркови са разполагали при сключването на сделката очевидно са в размер на 90 000 евро. Ипотеката от 65 000 евро пък е рефинансирана с нова, на стойност 120 000 лева, сключена в края на миналата година.   Преди да стане част от парламентарната група на БСП, Зарков е работил в комисията за конфискация на незаконно имущество, т.нар. Комисия “Кушлев”. Преди това, по разкази в интервюта, които е давал, е учил и живял десет години във Франция, където се е препитавал с работа в “Макдоналдс” и гроздобер в Бургундия. Съпругата на депутата пък е детски психолог.   От цялата тази информация можем да стигнем до извода, пише \"24 часа\", цитирийки \"Топновини\", че двамата не са имали драматична разлика в доходите си през последните години.   Интересно е и как Заркови успяват да погасят задълженията си по ипотеката, при положение, че социалистът в момента не би трябвало да получава депутатската си заплата, а цялото му семейство би трябвало да се издържа от практиката на съпругата му.   В този период, от същия пълномощник, но този път на друго лице - Камелия Глишева, Крум Зарков еднолично купува едно цяло и пет върху петнадесет идеални части от дворно място на бул. Дондуков, с обща площ 314.40 квадратни метра.      На пръв поглед покупката на идеалните части, равняващи се в реални части на 31 кв. метра няма смисъл. При желание някой да закупи дворното място или да направи някаква постройка в него, то той трябва да я откупи от собствениците, а тогава цената би била съвсем различна, особено щом става дума за парцел в центъра на столицата.   В сферата на предположенията, Крум Зарков може да е платил по нотариален акт 300 лева и да е предал на продавача реалната стойност на сделката на ръка, което двете страни да не декларират пред държавата, съответно - да не плащат дължимия данък върху пълната цена на земята.   Според журналистически публикации Крум Зарков тези дни е отказал да коментира казусите с имотите, закупени от президента Румен Радев и колегата си в БСП Валери Жабляновq  пише още topnovini.bg.        ", "date": "2019.04.11", "title": "Прокуратурата нареди на КПКОНПИ и НАП да проверяват Крум Зарков за произход на средства"}
{"url": "http://epicenter.bg/article/Krum-Zarkov-/179931/2/0", "text": "  Ето какво написа Зарков в социалната мрежа:         Зарков отговори около час, след като излезе новината, че е проверяван от КПКОНПИ и НАП по нареждане на прокуратурата относно произхода на средства за придобиване на недвижими имоти.  ", "date": "2019.04.11", "title": "Зарков отговори: Апартаментът ми е купен със спестявания - мои, на съпругата ми и нашите родители"}
{"url": "http://epicenter.bg/article/Ministarat-na-otbranata-nagradi-polkovnik-Svilen-Aleksandrov--sadiya-vav-Voenno-apelativen-sad-Sofiya-/179932/2/0", "text": "Министърът на отбраната Красимир Каракачанов награди полковник Свилен Александров, съдия във Военно-апелативен съд София, с почетен знак на Министерството на отбраната „Св. Георги“ I степен за офицери. Отличието се дава за значим принос към дейността на военно-съдебните органи и издигане и утвърждаване на авторитета на Софийския военен съд, и във връзка с неговата 60-годишнина, събщиха от пресцентъра на МО.  За значим принос в развитието на военно-съдебната система полковник Свилен Александров бе отличен и с предметна награда от началника на отбраната генерал Андрей Боцев. Наградата връчи заместник-началникът на отбраната вицеадмирал Емил Ефтимов. На церемонията присъстваха още началникът на политическия кабинет на министъра на отбраната Илия Налбантов, постоянният секретар в Министерството на отбраната Антон Ластарджиев и др.  „За мен е чест да получа тези високи отличия. Благодаря за уважението и оценката за моята работа, които получавам от политическото и от военното ръководство на Министерството на отбраната“, каза полковник Свилен Александров.  Полковник Свилен Александров е един от основателите на Военно-апелативния съд през 1998 г. След десетгодишна служба е избран за председател на Софийския военен съд. На този пост остава в продължение на максимално позволения от закона срок – два мандата. От юли м.г. е съдия във Военно-апелативен съд София. Награждаван е многократно за приноса си за развитието на военното правораздаване. Баща на четири деца.  ", "date": "2019.04.11", "title": "Министърът на отбраната награди полковник Свилен Александров, съдия във Военно-апелативен съд София "}
{"url": "http://epicenter.bg/article/Prezidentat-Radev-predstavil-na-sheyh-Al-Tani-proekt-za-izgrazhdane-na-biotehnologichen-park/179935/2/0", "text": "Съвместни иновативни проекти между България и Катар в областта на високите технологии обсъдиха в Доха президентът Румен Радев и емирът Шейх Тамим бин Хамад Ал-Тани, по чиято покана българският държавен глава е на официално посещение в арабската държава. Това съобщи прессекретариатът на държавния глава.   Двамата имаха среща „на четири очи“ и ръководиха пленарните разговори между двете делегации. В Доха Румен Радев беше посрещнат с официална церемония от емира. Това е втората среща между двамата в рамките на година, след като Шейх Тамим бин Хамад Ал-Тани беше на държавно посещение в София през 2018 г.  Емирът на Катар е поел ангажимент за финансова подкрепа при изграждането и оборудването на обучителен център за български деца в София, съобщи президентът Румен Радев пред журналисти в Доха след срещите. „Това е една инициатива, по която вече повече от година президентската институция работи и която аз приемам като мой личен дълг да се случи в България. Всичко трябва да бъде изключително прозрачно и да бъде доказано като разход и като ефективност“, заяви държавният глава. Той подчерта огромния обществен ефект на проекта, сред целите на който е безплатното обучение на деца в перспективни дисциплини в областта на иновациите и информационните технологии. „Ние сме отговорни днес за бъдещето на нашите деца, така че те да не бъдат отново евтините работници в своята страна, да не бъдат „сивото вещество“, което изтича навън“, каза президентът и допълни, че с такъв обучителен център България има потенциал да задържи в родината им способните млади българи и дори да привлича специалисти от чужбина.  По думите на Румен Радев, подобни проекти успешно функционират в Армения и Франция, а в България може да бъдат надградени. „Друг елемент, който ние, българите, можем и трябва да внесем в такъв център, е той да стане и дом на нашите олимпийци“, заяви Румен Радев. Президентът подчерта, че по този начин ще бъде подкрепен потенциалът на младите ни таланти, благодарение на които страната ни заема челните места в световните олимпиади по природни науки като математика, физика, химия, както и лингвистика и информационни технологии. В този център може да се създадат условия за установяването на новостартиращи фирми в областта на високите технологии и така центърът да се издържа и да бъде автономен, посочи Радев.  „Високотехнологичните проекти с висока добавена стойност не изискват значителни инвестиции като транспортната инфраструктура, но са насочени към бъдещето и могат да зададат нова дългосрочна рамка на двустранното сътрудничество с Катар“, заяви още държавният глава по време на разговора.  Президентът заяви, че на срещата е получил и подкрепата на емира на Катар за създаването на технологичен парк за биотехнологии, който да се реализира в Пловдивския университет и да разгърне научната инфраструктура на висшето училище. „Проектът, който от университета изготвиха, е на световно ниво“, отбеляза Радев. Инициативата за био-технологичен парк в Пловдив предвижда развитието на високи технологии в областта на медицината, фармацията, козметиката, преработката на храни, както и за развитие на устойчиво земеделие в области с екстремен климат, от което може да спечели и Катар.  Президентът Румен Радев и Шейх Тамим бин Хамад Ал-Тани обсъдиха и възможностите за участие на Катар в реализацията на инфраструктурни проекти в България. „Предвид повишения транспортен поток през България отново има интерес за съживяване на катарски инвестиции в коридорите „Север-Юг“, магистралата Русе-Свиленград, тунелът под Шипка“, заяви държавният глава. Той изрази очакването си в кратки срокове катарската страна да потърси българското правителство за тези проекти. Емирът на Държавата Катар пък е поканил български фирми да участват в реализацията на инфраструктурни проекти, свързани със Световното първенство по футбол, което ще се проведе в Катар през 2022 година.  България предлага подходящи условия за иновативни компании, заяви Румен Радев по-рано през деня на Катарско-български бизнес форум, който се състоя в Доха. Президентът подчерта, че редица фирми от Западна Европа са разположили центровете си за научни изследвания в България. Страната ни е експортно ориентирана към ЕС и нашият износ нараства всяка година, заяви пред участниците във форума Румен Радев.  В Доха българският държавен глава разговаря с министър-председателя и министър на вътрешните работи на Държавата Катар шейх Абдулла бин Насер бин Халифа Ал Тани. Румен Радев и съпругата му Десислава Радева посетиха и фондация „Катар“ за образование, наука и обществено развитие. В Доха държавният глава посети и централата на организацията Форум на страните-износителки на газ.", "date": "2019.04.11", "title": "Президентът договори с емира на Катар финансиране на иновативен учебен център за деца в София"}
{"url": "http://epicenter.bg/article/Sadat-ostavi-v-aresta-trimata-tsigani--koito-prebiha-prodavach-v-Gabrovo-/179936/2/0", "text": "Габровският районен съд остави за постоянно в ареста тримата цигани, които пребиха продавач-консултант в магазин в областния център. Това съобщиха от Окръжен съд – Габрово, предаде Агенция \"Фокус\".  Припомняме, че снощи в града избухна спонтанен протест, при който се стигна до сблъсъци на граждани с органите на реда. Днес вицепремиерът Красимир Каракачанов, който замества министър-председателя Бойко Борисов, който е в чужбина, свика извънредно заседание на силовите структури по повод напрежението в града.  Задържаните са обвинени в причиняване на лека телесна повреда на младеж от същия град, като са му нанесли побой. От съда посочват, че деянието е извършено по хулигански подбуди. Престъплението е осъществено на 7 април (неделя) в търговски обект в Габрово.  Съдебният състав е счел, че с оглед събраните до момента доказателства може да се направи обосновано предположение, че тримата мъже са извършили престъплението, за което са привлечени в качеството на обвиняеми, както и че са налице останалите изискуеми от закона предпоставки за определяне на най-тежката мярка за неотклонение.  Предвид изложеното, съдът уважи искането на Районна прокуратура – Габрово и постанови „задържане под стража” по отношение на Й. А., П. А. и Н. М.  Определението на Габровския районен съд подлежи на обжалване пред Окръжен съд – Габрово в 3-дневен срок.  ", "date": "2019.04.11", "title": "Съдът остави в ареста тримата цигани, които пребиха продавач в Габрово "}
{"url": "http://epicenter.bg/article/Novo-zasedanie-na-deloto-sreshtu-Dyankov--Traykov-i-Prokopiev/179879/3/0", "text": "Продължава делото срещу бившите министри Симеон Дянков, Трайчо Трайков и бизнесмена Иво Прокопиев. Те са подсъдими за продажбата на държавния дял в EVN, като според прокуратурата това е станало на занижени цени. В резултат нанесените щети на бюджета са над 28 милиона лева. Очаква се на днешното заседание да бъдат разпитани свидетели по делото, съобщава Канал 3. На предишното заседание през март стана ясно, че решението сделката за продажбата на държавния дял акции в EVN да стане чрез фондовата борса е било на бившия министър Трайчо Трайков. Тогава бяха изслушани петима свидетели, които през 2011 година са били членове на надзорния съвет на Агенцията за приватизация. Според показанията на Димитър Бъчваров тогавашният министър на икономиката, енергетиката и туризма Трайчо Трайков е взел решението сделката стане чрез фондовата борса. Според прокуратурата, в момента се разпитват свидетели, които трябва да очертаят процесите, довели до извършването на сделката.  На заседанието стана ясно още, че хора на подсъдимия Иво Прокопиев буквално са успели да манипулират търга за продажбата на остатъчния пакет акции в EVN. Ключовият свидетел Бойка Бончева, която е съсобственик на оценителска компания обясни, че фирмата на Прокопиев \"Булброкърс\" се е намесила в работата на нейното дружество-оценител, което е било наето приближени до олигарха, за да направи оценка на стойността на акциите. По този начин \"Булброкърс\" е предопределил единия от методите за оценка на миноритарния пакет акции на EVN преди тяхната продажба през 2011 г. Бившият финансов министър Симеон Дянков е подсъдим за престъпление по служба. Според прокуратурата, именно той е поискал от тогавашния изпълнителен директор на Агенцията по приватизация да възложи оценката по сделката да се извърши от фирмата \"Булброкърс”. Дружеството  е контролирано от бизнесмена Иво Прокопиев. А целта била фирмата да се облагодетелства с над 1 милион лева. Бившият икономически министър Трайчо Трайков пък е с обвинение за умишлена безстопанственост.", "date": "2019.04.11", "title": "Ново заседание на делото срещу Дянков, Трайков и Прокопиев"}
{"url": "http://epicenter.bg/article/Evrostat--Balgariya-e-s-nay-niska-stavka-na-razhodite-za-truda-v-ES---edva-5-4-evro-na-chas-/179923/4/0", "text": "През 2018 година средните разходи за труд в цялата икономика на ЕС   бяха в размер на 27,4 евро и 30,5 евро за еврозоната, но при наличието на съществени разлики в отделните страни-членки. Това сочи справка на Евростат, цитирана от БНР.  Рекордно ниски разходи за труд от едва 5,4 евро на час са отчетени в България при най-значими разходи за труд от 43,5 евро на час в Дания, показват последни данни на Евростат, като разходите за труд в нашата страна бяха близо петкратно по-ниски, отколкото осреднените за целия Европейски съюз.  Доста ниски разходи за труд са отчетени и в Румъния (€6,9), Литва (€9,0), Унгария (€9,2) и Латвия (€9,3 на час), докато освен Дания, най-високи разходи за труд е имало в Люксембург (€40,6), Белгия (€39,7) и Швеция (€36,6).  Спрямо 2017 година осреднените общи разходи на работодателите за един отработен час от наетите от тях лица в ЕС се повишиха през 2018 с 2,7% (от €26,7 до €27,4 на час), докато за България те нараснаха в рамките на една година с 6,9% (от €5,0 до €5,4 на час).  В страните, приели еврото, това увеличение беше най-голямо в балтийските страни – Латвия (с 12,9%), Литва (с 10,4%) и Естония (с 6,8%), докато за страните извън еврозоната ръстът през 2018-а година беше най-силен в Румъния (+13,3%) и Унгария (с 9,8%).  През 2018 година часовите осреднени разходи за труд в индустриалния сектор на ЕС бяха в размер на 27,4 евро, в сектора на услугите - €27,0 на час и в строителството - €25,0, като за България разходи за труд по отделните сектори бяха съответно от €5,1, от €5,7 и от €4,2 на час.  ", "date": "2019.04.11", "title": "Евростат: България е с най-ниска ставка на разходите за труда в ЕС - едва 5,4 евро на час "}
{"url": "http://epicenter.bg/article/Prof--Dimitar-Ivanov--Proekt-za-Natsionalna-sluzhba--Antikoruptsiya--/179886/11/0", "text": " се създава като елемент от системата за национална сигурност, насочена към защитата на държавата, обществото, икономическите субекти и гражданите от престъпления, свързани с корупция, използване на служебното положение за лично облагодетелстване и морално разложение в административно-управленския апарат, правозащитните и правоохранителните органи в Република България.   Национална служба „Антикорупция” (съкратено НСА) трябва да е на пряко подчинение на Президента на Република България и на методическо ръководство и контрол на главния прокурор.  се формира на отраслово-териториален принцип, като обекти на агентурно-оперативно обслужване са: • централни ведомства в състава на изпълнителната власт;   • териториални ведомства в областни и общински центрове, групирани в шестте социално-икономически зони София, Враца, Велико Търново, Варна, Бургас, Пловдив;   • местни власти – областни управи, общински съвети, кметства и кметски наместничества;   Правоохранителните и правозащитните органи не се обслужват от НСА, а се работи единствено по конкретни сигнали при цялостен прокурорски надзор.   Структурата на НСА трябва да е съобразена с модела на специалните служби в България, включително и на НСО, подчинена на президента.   Ръководството на НСА се състои от:   1. Директор;   2. Двама заместник-директори;   3. Самостоятелни сектори, подчинени на директора;   4. Оперативни отдели, подчинени на зам.-директори.   Методическо ръководство, постоянен контрол и помощ оказва главният прокурор пряко и чрез ръководените от него звена: Съвет по антикорупция; разследващи прокурори; прокурори, повдигащи обвинения.     „Външна координация” – с други специални служби, с МВР, с административни органи, с международни партньори, със средствата за масова информация; „Анализ и информация” – обобщаване на информацията с натрупване, като екземпляр на всеки оперативен документ, изготвян в отделите, се адресира и до информационното звено; Изготвят се периодични справки и анализи във вид на бюлетини за нуждите на президента, главния прокурор, директора на службата (седмичен, месечен, тримесечен, годишен бюлетин);   „Картотека и архив” – сформират се следните картотеки, независими от централния архив: за лица, водещи се на оперативен отчет; за профилактирани лица; за агенти и сътрудници на НСА; за първични сигнали за корупция; за анонимни автори.   Архивът съдържа всички оперативни преписки и дела, които се водят или са се водили от службата и е независим от централния архив на МВР и ДАНС.   „Вътрешна сигурност” – наблюдава и контролира поведението на служителите и обслужващия персонал за лоялност към НСА, както и обезпечава физическото и техническото обкръжение на сградата на службата.   „Материално-техническо обезпечаване” – осигурява и поддържа работни помещения, организационна техника, автомобили, средства за връзка и др.     А. За оперативно обслужване на централни ведомства и структури (подчинени на първи зам.-директор).   - „Документални проверки” – издирване и съпоставяне на всички видове официални документи, имащи отношение към прояви на корупция и нарушения на законодателството от длъжностни лица или техни оперативни връзки. - „Централни ведомства” – министерствата и държавните агенции се обслужват оперативно от офицери на службата с превантивна цел.   - „Офицери по режима” – в структуроопределящи отрасли и във ведомства с отношение към националната сигурност се използват т.нар. офицери по режима - на щат в съответното ведомство, които контролират спазването на законовите процедури и достъпа до класифицирана информация, както и долавят сигнали и данни за корупция.   - „Активни мероприятия” – изучаване на средата за прилагане на специални разузнавателни средства; извършване на претърсвания и официални обиски, изземвания на веществени доказателства, физическо задържане на обекти и транспортиране до следствените арести.   Б. Териториални отдели (подчинени на зам.-директор).   - „Териториални отдели” (6 броя) - оперативно обслужване на държавни и местни структури на територията на Софийски, Врачански, Великотърновски, Варненски, Бургаски и Пловдивски регион. Всеки териториален отдел има отделен началник и оперативен състав с местоположение в един от посочените градове.   - „Работа по анонимни сигнали” – издирване на автори и установяване на достоверността на сигнали; експертизи за стил, език, шрифт и други.   - „Легализация на оперативни данни и дознание” – първична следователска дейност по „горещи следи”, преценка на оперативната информация и привеждането й в съответствие с изискванията за предаване на прокуратурата;   - „Инспекторат, контрол и помощ” – опитни оперативни служители за извършване на периодични проверки на отделите и секторите и оказване на конкретна помощ на място.    оказва методическо ръководство и подпомага дейността на НСА чрез:   - „Съвет по антикорупция”, в който влизат по един заместник-ръководител на МВР, МО, МВнР, Министерство на финансите, ДАНС, Агенция „Митници”, върховните съдилища, върховните прокуратури.   - „Териториални съвети по антикорупция”, в които участват зам.-окръжен прокурор, зам.-председател на Окръжен съд, зам.-директор на ОДМВР, представител на ДАНС, на финансите, на митниците, НАП и други.   - „Разследващо звено” – група от прокурори и следователи със съответстваща специализация по основните направления на корупция, които ще приемат за разследване дознателските материали на НСА.   - „Група от прокурори за повдигане на обвинения” въз основа на оперативни данни, легализирани като юридически доказателства от разследващото прокурорско звено.   Втори вариант е разследващото и повдигащото обвинение прокурорски звена да се слеят в едно звено.   За онагледяване на Проекта за структура на НСА служи таблицата по-долу:    ", "date": "2019.04.11", "title": "Проф. Димитър Иванов: Проект за Национална служба „Антикорупция” "}
{"url": "http://epicenter.bg/article/Mezhdunaroden-den-na-hayku-poeziyata-v-Stolichna-biblioteka-/179925/6/0", "text": "В България за първи път ще бъде честван Международният ден на хайку поезията. Българският хайку съюз и Столична библиотека отбелязват събитието с благотворителна цел за набиране на средства за БХС, които ще подпомогнат заплануваното издаване на българо-английската хайку антология „Морето“, а също и участията на Съюза в различни събития през 2019 г.  Музикално-поетичната програма включва изпълнения на поетесата, музикантка и художничка Александра Ивойлова - член на Българския П. Е. Н. център, изпълнения на Диляна Георгиева - оперна певица и председател на БХС в акомпанимент на млади музикални дарования, хайку рецитал с наградени творби от IV Международен конкурс „Вишнев цвят“, подготвен от Зорница Харизанова, в изпълнение на членове на Съюза, а също и изложба-базар на хайку книги, тематични списания, сумие, класически и фото хайги, както и ръчно изработени предмети с декоративна цел.  Заповядайте на 17 април 2019 г. от 18:00 ч. в Литературния клуб на Библиотеката на София. Вход свободен!  ", "date": "2019.04.11", "title": "Международен ден на хайку поезията в Столична библиотека "}
{"url": "http://epicenter.bg/article/Otlozhiha-Brekzit-za-kraya-na-oktomvri/179873/7/0", "text": "Лидерите на 27-те страни в Европейския съюз и британският премиер Тереза Мей са договорили гъвкаво удължаване на срока за излизането на Великобритания от Блока до 31-ви октомври.   Това съобщи след 5-часовото заседание председателят на Европейския съвет Доналд Туск.   \"През това време ходът на действията ще бъде изцяло в ръцете на Великобритания. Тя все още може да ратифицира споразумението за напускане, като в този случай удължаването ще бъде прекратено. Може да преразгледа и цялата стратегия за Брекзит, което може да доведе до промени в политическата декларация, но не и в споразумението за напускане.   До края на този период Обединеното кралство ще има и възможността да отмени чл. 50 и да се откаже напълно от Брекзит\".   Тереза Мей заяви, че Европейският съюз е изпълнил нейното ключово искане в споразумението за шестмесечно удължаване на срока за Брекзит да бъде включена клауза за ранно напускане на общността.   Продължавам да вярвам, че ние трябва да напуснем Европейския съюз със сделка възможно най-бързо. Жизненоважно е, че Евросъюзът се съгласи отсрочката да може да бъде прекъсната, когато споразумението за оттегляне бъде подписано. Това беше ключовото ми изискване към колегите\", коментира Мей.   По време на преговорите в Брюксел, президентът на Франция Емануел Макрон е заел твърда позиция срещу по-дълго забавяне на Брекзит, в момент, в който премиерът Тереза Мей лобираше пред лидерите на ЕС за повече време, за да организира подкрепа на споразумението.   Повечето от 27-те европейски лидери, които се събраха в Брюксел, включително германския канцлер Ангела Меркел, подкрепиха плана за отлагане на Брекзит за една година.   Преговорите се проточиха до късно през нощта, Макрон, подкрепен от Белгия, Австрия и някои по-малки държави от ЕС – настоя за по-кратко отлагане от само няколко седмици и поиска солидни гаранции, че Лондон няма да се намесва в делата на ЕС през този период.   Представител на френското президентство пък настоя, че Франция не е изолирана, но добави: \"Ако сме по-настоятелни от останалите, така да бъде. Не можем да позволим доброто функциониране на ЕС да бъде нарушено през следващите седмици. \"   Мей вече заяви, че ако Великобритания все още е член на ЕС на 23 май, когато се провеждат изборите за Европейски парламент, гласоподавателите от Обединеното кралство ще вземат участие. Но някои лидери на ЕС не са убедени, че тя е искрена, въпреки че дипломат заяви, че нейното представяне пред лидерите е „солидно“.   След като Мей поиска удължаване до 30 юни, тя напусна залата, така че останалите 27 лидери на ЕС да обмислят съдбата на Великобритания.   Без отлагане, Великобритания трябва да сложи край на 46-годишното си членство в Европейския съюз в полунощ (22:00 GMT) в петък без сделка, рискувайки икономически хаос от двете страни на Ламанша.   Председателят на Европейския съвет Доналд Туск, домакин на срещата на върха, предложи \"гъвкаво удължаване\", а Меркел заяви, че лидерите на ЕС може да подкрепят забавяне \"по-дълго, отколкото поиска британският премиер\".   Но френският президент Еманюел Макрон предупреди при пристигането си в Брюксел: \"За мен нищо не е решено, нищо, и по-специално, тъй като чувам слухове, а не продължително отлагане.\"   Той повтори твърдението си, че Мей трябва да предостави повече гаранции, че забавянето ще послужи за полезна цел, заявявайки, че иска да чуе \"какъв е политическият план зад него\".   Мей договори споразумението за развод с ЕС миналия ноември, но депутатите в Лондон го отхвърлиха три пъти, принуждавайки я да се обърне към основната опозиционна партия в опит да намери подкрепа за приемането му от Камарата на общините.", "date": "2019.04.11", "title": "Отложиха Брекзит за края на октомври"}
{"url": "http://epicenter.bg/article/Chetiri-riska-pred-Erdogan/179888/7/0", "text": "В статията си във „Франкфуртер Алгемайне Цайтунг“ Райнер Херман пише, че ако загуби подкрепата на младото население, падението на президента Ердоган и неговата Партия на справедливостта и развитието ще се ускори. Това предава турската секция на „Дойче веле“.   Поражението на управляващата в Турция Партия на справедливостта и развитието на местните избори (31 март) показа едно: най-успешните дни на партията вече са в миналото. Липсва и тръпката, която ръководните кадри и кандидатите на партията някога демонстрираха.     Докато у някои расте надменноста, която произтича от властта, при други расте недоволството от управлението на ПСР през последните години. По време на балконната си реч в изборната нощ Ердоган не пожела никого до себе си, освен съпругата си Емине. На следващия ден когато посети партийната ценрала в Истанбул, той не поздрави никого. Именно затова партийните функционери бяха принудени да оспорят резултатите от изборите, може би и за да запазят позициите си в партията.   Всичко това не означава, че е наближил краят на ПСР и нейният лидер Ердоган. Защото местните избори няма да променят нищо при разпределянето на властта в Анкара. През последните пет години турските граждани отидоха шест пъти до урните, а следващите избори са чак след четири години. Ердоган разполага с четири години, за да оправдае очакванията на турското общество. От тази гледна точка меджлисът не представлява риск, ПСР е в съюз с Партията на националистическото движение и имат мнозинство.   И все пак местните избори бяха предупредителен сигнал, който не може да бъде пренебрегнат. Ако Ердоган не промени своята политика и ПСР не се обнови в светлината на изконните си идеали при създаването й през 2001 г., партията може да претърпи крах през 2023 г., когато ще се чества 100-годишния юбилей от създаването на републиката.     Налице са четири риска пред Ердоган и ПСР. Първо, жизнеността на партията от ранния й период се изпарява. Те вече не полагат усилия и нямат цел, към която да водят Турция. Второ, поради тези причини вътрешно партийните опозиционни функционери гравитират около бившият министър на икономиката Али Бабаджан и екс-президентът Абдуллах Гюл с жеанието за създаване на нова партия, която да следва принципите на ранната ПСР. Трето, най-голямата опозиционна сила Републиканската народна партия, която десетилетия наред губи изборите реализира своеобразен скок с успеха си на местните избори. Тя се превърна в алтернатива за мнозина турски граждани.   Четвъртата причина се крие в това, че политиката, която ПСР следваше досега показва защо партията не постига успех. Според някои изследвания особено младото население в турските градове са се променили през последните десет години. Младото поколение между 15-29 години е станало по-светско и по-модерно в сравнение със същата възрастова група отпреди десет години. Те вече не сравняват ПСР с неуспешните правителства през 1990-те години. Това поколение познава само Ердоган и ПСР и постепенно се отдалечават от него. Защото партийната политика не отговаря на техния начин на живот. Ако ПСР не успее да възкръсне отново от пепелта си, тя ще престане да бъде партията на широките маси и ще се превърне в партията на анадолските консерватори.    ", "date": "2019.04.11", "title": "Четири риска пред Ердоган"}
{"url": "http://epicenter.bg/article/Tramp-se-oplaka--che-ES-e--quot-tvarde-surov-quot--kam-Velikobritaniya-/179893/7/96", "text": "Президентът на САЩ Доналд Тръмп се оплака, че ЕС е \"много суров\" към Великобритания, часове след като лидерите на блока и британският премиер Тереза Мей договориха удължаване на срока за Брекзит до 31 октомври, предават ДПА и БТА.  \"Много лошо, че Европейският съюз е толкова суров към Обединеното кралство и Брекзит\", написа Тръмп в Туитър.  Американският президент също така обвини ЕС, че е \"брутален търговски партньор на САЩ, което ще се промени\".  \"Понякога в живота трябва да оставите хората да дишат, преди всичко да ви се върне\", допълни той.  ", "date": "2019.04.11", "title": "Тръмп се оплака, че ЕС е \"твърде суров\" към Великобритания "}
{"url": "http://epicenter.bg/article/Shpionski-skandal-se-vihri-mezhdu-Sloveniya-i-Harvatiya-/179896/7/51", "text": "Словенският премиер Марян Шарец обвини Хърватия в „нечувано“ поведение“ и допусна, че Загреб се опитал да потули информация в медиите, че хърватски шпиони са помогнали за провала на усилията за разрешаване на граничния спор между двете страни, съобщи „Политико“, цитирано от БНР.  „Нечувано е, че Хърватия се е опитала да окаже влияние върху нашите медии да не публикуват тази намеса на хърватските тайни служби“, заяви Шарец пред изданието. Премиерът има предвид съобщения в словенски медии, които засилиха напрежението между Загреб и Любляна и възпламениха спора за общата им граница.  Казусът трябваше да бъде решен от арбитраж, но Хърватия реши през 2015 г. да се оттегли от този процес. Причината за това бяха изтекли записи от разговор между словенски политик и словенски съдия в арбитражния съд.  През последните дни словенски медии съобщиха, че хърватски шпиони са направили записите, за да дискредитират процеса, а сега Загреб се опитал да окаже натиск да потули тази информация. Това накара Шарец да свика Съвета за национална сигурност на Словения в сряда, както и да отзове посланика в Хърватия за консултации.  Словенският лидер заяви, че е по-притеснен от „опитите на Хърватия да се намеси в медийната свобода“ в страната му, отколкото от предполагаемата роля на разузнаването.  Хърватският премиер Андрей Пленкович заяви днес, че в отношенията между Хърватия и Словения „няма голяма драма“. Той каза това пред журналисти след срещата на лидерите на ЕС в Брюксел и потвърди, че е разговарял със словенския си колега в кулоарите на тази среща.  Пленкович заяви, че би желал двете страни да седнат на масата и да решат всички проблеми.  Попитан дали са разговаряли за обвиненията на Словения, че хърватската разузнавателна служба е подслушвала словенски официални лица, той казал, че това не е нищо ново.  Скоро ще има европейски избори и всеки трябва да има някаква малка тема и да показва, че защитава националните интереси, заяви Пленкович и добави, че ще разговаря със Шарец на предстоящата среща „16 плюс 1“ утре в Дубровник. ", "date": "2019.04.11", "title": "Шпионски скандал се вихри между Словения и Хърватия "}
{"url": "http://epicenter.bg/article/Chernomorskiyat-flot-na-RF--Manevrite-na-NATO-ni-davat-dobra-vazmozhnost-za-obuchenie-v-realni-usloviya/179900/7/97", "text": "Военните от различни подразделения на Черноморския флот успяха да разработят задачи за обучение в „реални условия“ поради факта, че ученията в НАТО се провеждат в Черно море, съобщи в четвъртък информационният отдел на Черноморския флот, цитиран от TACC и Агенция \"Фокус\".  \"Планираните дейности за бойна подготовка се провеждат на фона на ученията на военноморските сили на НАТО, комбинирани военноморски сили на НАТО, които послужиха като добра помощ за подготовката на бойни мисии на Черноморския флот по предназначение в реална ситуация\", се казва в изявлението.  Два кораба на НАТО - фрегатите на Кралския канадски флот и на испанския флот - сега се намират в пристанище Одеса, където пристигнаха на 1 април. Както вече беше съобщено от канадското посолство в Украйна, укипажите им трябва да се срещнат с украински моряци, както и с представители на градските власти. За жителите на Одеса ще бъдат организирани посещения на фрегатите.  От 5 до 13 април румънският флот провежда широкомащабни международни военноморски учения „Морски щит 2019“ в румънските териториални води и международните води на Черно море. В него участват и български кораби, както и бойни съдове на други страни от алианса.  ", "date": "2019.04.11", "title": "Черноморският флот на РФ: Маневрите на НАТО ни дават добра възможност за обучение в реални условия"}
{"url": "http://epicenter.bg/article/Gabrovo-pochernya-ot-politsiya--Na-myasto-e-izpraten-vitsepremierat-Tomislav-Donchev/179875/2/0", "text": "  След като снощи разгневени граждани се опитаха да нахлуят в ареста, където са задържани нападателите, зам.-директорът на Главна дирекция Национална полиция старши комисар Тодор Гребенаров нощта е преминала нормално.   Допълнително бяха дислоцирани сили на жандермерията и на специализираните полицейски сили, за да осигурят обществения ред. Искам да призова гражданите към мир, спокойствие и разум, заяви старши комисар Гребенаров .   Този протест беше нерегламентиран. Събра се една голяма група от хора, която от мирно присъствие в един момент ескалира. Никой не е очаквал такава агресия. В резултат от тези нерегламентирани действие беше счупено стъкло на врата на следствения арест, има нанесени щети и по две къщи в циганската махала, посочи зам-шефът на Националната полиция.   В момента лицата са задържани за 72 часа, образувано е досъдебно производство за нанасяне на лека телесна повреда, като предвиденото закона наказание е три години лишаване от свобода, уточни старши комисар Тодор Гребенаров.   Приоритет е да се върне реда и спокойствието. Има достатъчно полицейски сили да се погрижат за това, каза вицепремиерът  . Не бива да съдим за ситуацията в обичайните лицемерни територии. Самото усещане, че някой има повече праваот останалите и се чувства над закона е една от причините да стигнем дотук. Имаме безредици, имаме и провокациите за това, но най-важното е ситуацията да се успокои, заяви Дончев.   По думите му роми не са били разследвани в Габрово. По-големият проблем е друг – ние трябва да разсъждаваме за територията на цялата страна.Не трябва да стигаме до ситуация, в която хората да решават, че правораздаването е в техни ръце – то е в в ръцете на държавата, подчерта Дончев.   Пострадалият прродавач Венцеслав Иванов каза, че не е от Габрово и живее в града от година и половина. Благодарен съм на хората, които ме подкрепят, но няма как да толерирам нещо, което води до насилие. Искаме да работим мирно и спкойно, не искаме да се всява етническо напрежение в града. Трябва да има решение по мирен път, заяви младият мъж.  ", "date": "2019.04.11", "title": "Габрово почерня от полиция. На място е изпратен вицепремиерът Томислав Дончев"}
{"url": "http://epicenter.bg/article/Tomislav-Donchev-za-poboya-v-Gabrovo--Darzhavata-shte-se-spravi-s-problema-/179876/2/0", "text": "Държавата ще се справи с този проблем. Не бива ситуацията да бъде мерена в обичайните клишета или като етническо напрежение. Не толерирам никаква форма на насилие, независимо от кой идва. Това каза вицепремиерът Томислав Дончев в ефира на БТВ.  Повод за думите му стана напрежението и протестите в Габрово заради бой в магазин, предизвикан от група цигани. „Конфликтът започва от една тежка провокация“, посочи Дончев.  „В последните години има приходящ поток от роми от Южна България в Габрово“, призна той. И допълни, че местното население няма формирани начини за реакция на подобни инциденти.  „Подобна провокация няма да донесе полза на никого“, предупреди той. „Голяма част от ангажираните в чистотата са роми. Трябва да се организира сметоизвозването. Най-важният проблем е спокойствието в града“, каза още Томисла Дончев.   \"Не бива да съдим за ситуацията в обичайните лицемерни категории. Една от причините за избухване на обществено напрежение е начинът, по който се коментират интеграционните политики до момента. Самото усещане, че някой има малко по-особени права, че някой има възможност да не спазва законите, е една от причините да се стигне дотук. Аз не мога да толерирам никакви форми на насилие, независимо от кого се упражняват”, коментира пред \"Нова телевизия\" вицепремиерът.   ", "date": "2019.04.11", "title": "Томислав Дончев за побоя в Габрово: Държавата ще се справи с проблема!"}
{"url": "http://epicenter.bg/article/Elena-Yoncheva--Na-evropeyskiya-vot-glasuvame-ne-samo-za-svoeto-badeshte--no-i-za-badeshteto-na-detsata-si-/179905/2/48", "text": "„Факт е, че Разград има проблеми с чистотата на въздуха. Общината не признава този проблем или не желае в града да има станции, които да измерват нивата на замърсеността на въздуха”. Това каза говорителят на ПГ на „БСП за България” и водач на листата на БСП за европейските избори Елена Йончева на среща с жители на Разград.   Тя коментира, че е нужно да има такива мобилни станции, за да знаят хората какво е качеството на въздуха и добави, че  за това може да се работи и с граждански организации. Йончева каза още, че се е срещнала и с жители на Велико Търново, където също има такъв проблем. Тя добави, че там онкологичните и респираторни  заболявания са се увеличи с 20% заради наличието на завишени нива фини прахови частици и различни химикали във въздуха.   „И там местната власт и държавата отказват да признат този проблем и отново не се взимат никакви мерки”, каза още Елена Йончева. Народният представител коментира и друг наболял проблем в област Разград -  качеството на пътищата.     „Това е повсеместен  проблем, защото става въпрос за сигурността на българските граждани. Опитваме се разберем- какво е качеството на ремонтираните през последните 5 години пътища и магистрали. Искаме го не само заради инцидента в Своге, където е използван варовик вместо твърди частици и в резултат на това - пътят е станал хлъзгав и нестабилен”, заяви Йончева. Тя каза още, че проблемът  не е в строителите, а в това, че част от бюджета, предвиден за пътища, се връща при хора от властта и по този начин качеството на пътищата се занижава. Йончева даде конкретен пример -  пътя Разград – Попово, който е завършен през 2016 година и само след три години- целият е в пукнатини и дупки. Пред жителите на Разград Елена Йончева обясни, че мнозина казват, че Европа е нещо далечно, а това, което се случва у нас, няма нищо общо с това там. Тя каза още, че европейските избори са изключително важни не заради това - кой колко представители ще изпрати в Брюксел, а защото това е вот на недоверие към ГЕРБ.   „Хората трябва да разберат, че гласувайки на изборите за ЕП, гласуваме не само за своето бъдеще, но и за бъдещето на децата и внуците си. Нашите доходи зависят и от ЕП, от общите стандарти за минимална заплата и пенсия в съюза”, категорична бе Йончева.  Тя добави, че през последните 10 години имахме много възможности, които точно ЕС ни даде, за да живеем добре.   „За тези години трябваше да има радикална промяна в стандарта на живот у нас. Никой не може да обясни- защо след милиардите левове помощ от ЕС ние стигнахме дъното по всички показатели”, коментира още водачът на листата на левицата. Тя попита-  защо се случва това.   „Случва се заради три основни неща – корупцията, лошата съдебна система и непредвидимостта на разходите на инвеститорите”, отбеляза Йончева. Тя заяви още, че корупция има навсякъде, но у нас големият проблем е грабежът и уточни, че 11 млрд. евро всяка година изтичат от страната ни заради корупцията.   ", "date": "2019.04.11", "title": "Елена Йончева в Разград: Корупция има навсякъде, но у нас е грабеж! 11 млрд. евро изтичат годишно!"}
{"url": "http://epicenter.bg/article/Prof--Ivo-Hristov-za-Opartamentgeyt--/179906/2/0", "text": "\"Въпросът не е дали имаш или нямаш апартамент, дали имаш или нямаш къща. Въпросът е защо си ги придобил през властта и чрез злоупотреба с властта.\" Така депутатът от \"БСП за България\" проф. Иво Христов коментира скандала с имотите на властта в предаването \"Актуално от деня\" с водещ Александър Симов по БСТВ.   \"Ясно е, че в България властта винаги е била средство за злоупотреба и пълнене на личните джобове. Въпросът е, защо вие, когато сте във властта, използвате властта за да се обогатявате\", посочи проф. Христов. И подчерта, че управляващите \"се опитват да избягат от този въпрос, като създават димна завеса\".   Не съм вярвал преди 30 години, че през 2019 г. ще се заниваме с битовизми като този с апартаментите, каза още проф. Иво Христов. И се върна към историята от последните 30 години. \"Това беше целенасочено унищожаване на фундамента на каквото и да било цивилизовано общество. Бяха ликвидирана възможността за каквито и да било цивилизовани баланси.\"  И направи извода, че сега \"имаме резултатите на личен авторитарен режим, който е карикатура на диктатура\".      ", "date": "2019.04.11", "title": "Проф. Иво Христов: В България властта винаги е била средство за злоупотреба "}
{"url": "http://epicenter.bg/article/Valeri-Simeonov-s-nova-ataka--Deystvasht-ministar-zhivee-v-super-luksozno-zhilishte-v-kv---Bistritsa--/179907/2/0", "text": " Това каза пред журналисти лидерът на НФСБ Валери Симеонов, предаде Агенция „Фокус“.  „Мога да продължа започнатата тема от няколко дни. Тъй като аз задочно се обърнах към министър-председателя да си прегледа министрите. По принцип е добре да се огледат всички, защото установяваме, че например действащ министър в момента с доста крупни имоти – три големи апартамента в София, се оказва, че не живее там. Оказва се, че живее някъде другаде, а по закон е длъжен да го декларира“, заяви Симеонов.  Той посочи, че по закон трябва да се декларира недвижимо имущество, което не е твое, но живееш в него.  „Става въпрос за един доста луксозен имот, който с години се обитава и за който има публикации в медиите. Той не е собствен, намира се в един от изключително престижните квартали извън София и не е деклариран. Така че, доколкото познавам моите колеги, няма да се учудя, ако депутатите от НФСБ подадат сигнал до КПКОНПИ за проверка защо в декларацията има този имот“, каза още той, като показа снимки от имота.  „Става дума за имот от 2 дка и половина, луксозна къща на два етажа. Имот, в който дълго време живее съответният министър със семейството си и не е деклариран. Нека Комисията да установи защо не е деклариран и чий е – това е най-интересното, в чий имот живее този министър. Редно е да бъде проверено“, подчерта Симеонов.  Той обясни, че става дума за имот в кв. „Бистрица“ на ул. „Липа“.  „Обстоятелството, че не е декларирано супер луксозното жилище, в което живееш и което не е твое, трябва да се разследва от КПКОНПИ“, каза Симеонов.   Сигналът в прокуратурата срещу мен е разпространение на клеветнически твърдения и някой ще бъде съден за него, каза още Симеонов.  На въпрос дали е разбрал кой е подал сигнала в прокуратурата срещу него, Симеонов отговори, че не знае, но щом разбере, ще заведе дело срещу него. Той посочи, че е лъжа информацията за закупуване на имот от 875 кв. м. за 850 хил. лв.  „Там има жилищен блок. Това е собственост на фирма „Скат“, която има десетки имоти собственост. Това е доста голяма фирма с доста голям персонал и доста големи баланси, на която доскоро бях управител“, заяви Симеонов.  Той посочи, че този сигнал представлява разпространение на клеветнически твърдения и някой ще бъде съден за него.  „Това са сделки, които са извършени, още преди аз да вляза в политиката. И когато Валери Симеонов е бил управител на тази фирма и е извършвал тези сделки, той го е правил, без да има възможност да повлиява на някого за тези сделки. Когато е бил купен единият имот, съм бил председател на Общинския съвет в Бургас“, обясни той и посочи, че не иска да се оправдава за нещо, което го знае цял Бургас.  „Настоял съм, когато съм купувал този имот през 2008 г., да бъде на цена, три пъти по-висока от пазарната“, обясни лидерът на НФСБ и подчерта, че съвестта му е чиста.  На въпрос дали след като вчера е намекнал за оставка на премиера и два часа по-късно прокуратурата е започнала разследване срещу него, вижда връзка между двете неща, Симеонов отговори: „Не мога да коментирам. Но това са факти. Може да има връзка, може да няма връзка. Нали пътуваше за някъде този човек, откъде да знам дали има връзка. Ако питате дали Борисов ми е казал „тъй като ти ми спомена името, аз ще те скъсам от проверки“, не ми го е казал. Аз съм човек инженер и не обичам да гадая, обичам да боравя с факти“.  ", "date": "2019.04.11", "title": "Валери Симеонов с нова атака: Действащ министър живее в супер луксозно жилище в кв. „Бистрица“ "}
{"url": "http://epicenter.bg/article/Ekaterina-Zaharieva--Razshiryavaneto-na-NATO-ne-biva-da-spira/179909/2/0", "text": "България е достоен съюзник в НАТО – най-успешният отбранителен и политически съюз, чието разширяване не бива да спира. Това обяви вицепремиерът и министър на външните работи Екатерина Захариева по време на международната конференция „ 15 години България в НАТО. Алиансът на 70 г. и неговото бъдеще“, организирана от Министерството на външните работи, Дипломатическия институт към министъра на външните работи, Министерството на отбраната и Атлантическия клуб в България.   Екатерина Захариева подчерта, ролята на НАТО не само като отбранителен съюз, но и като съюз на държави, които споделят еднакви демократични ценности. „Въпреки, че понякога имаме различия, тогава, когато споделяме и продължаваме да споделяме едни и същи ценности, този съюз няма как да бъде разрушен“, заяви външният ни министър.    Тя изтъкна, че вече 70 години, откакто е създаден алиансът, няма военни действия в нито един от съюзниците в НАТО. „70 години този съюз успява да опази демократичните ценности в НАТО. И не само това – алиансът има партньорства с 40 държави, с които изпълнява общи мисии и най-вече подпомага тези държави по пътя на реформите“, заяви Екатерина Захариева.   Вицепремиерът подчерта, че България изпълнява всички ангажименти като съюзник в НАТО. Екатерина Захариева приветства процеса на приемане на Република Северна Македония в НАТО и подчерта, че разширяването на алианса не трябва да спира, съобщиха от пресцентъра на Министерството на външните работи.    „ Не бива никой да бъде държан извън НАТО само, защото има съсед. Нека да продължим да помагаме на държавите, които се стремят да станат част от този съюз“, заяви Екатерина Захариева. Тя даде за пример Грузия, която е извършила много реформи по пътя си за членство в НАТО. „Крайно време е съюзниците да вземат решение за активизиране на плана й за членство“, каза Екатерина Захариева.   Външният ни министър открои и основните предизвикателства пред международната сигурност – нарушения на международното право, поставянето на риск структурата на контрол на въоръжаването чрез нарушаването на Договора за ликвидиране на ракетите с малък и среден обсег, кибер-заплахи, тероризъм, незаконна миграция.    „ Единственият начин истински да противостоим на хибридните заплахи, на фалшивите новини, които целят да застрашават демократичния ред, е да изградим устойчивост в населението срещу тези новини. Начинът за това е чрез възпитанието на младите хора“, заяви Екатерина Захариева. В този смисъл тя изтъкна инициативата на Министерството на външните работи „Ние сме НАТО“, в която участват младежи – студенти и ученици, в ролята на младежки посланици на НАТО.   Помощник генералния секретар на НАТО Антонио Мисироли, който участва в конференцията, приветства усилията на България като съюзник в алианса за запазване сигурността в Черно море, водещата роля на страната ни за подкрепа на евро-атлантическия път на Северна Македония, Украйна и Грузия, както и участието на България в мисии на НАТО в Афганистан, Косово и Ирак.   „ НАТО работи за износ на стабилност и София допринася в това отношение“, заяви Антонио Мисироли.   Американският посланик Ерик Рубин заяви, че е вдъхновен от напредъка в развитието на българо-американските отношения по въпросите на сигурността в рамките на НАТО.    „ Тази година ще отбележим и юбилей от нашите двустранни отношения. Досега България е получила 200 млн. долара помощ от САЩ в областта на сигурността. Тази година около 60 български представители от различни административни структури ще бъдат на обучение в САЩ, както в рамките на НАТО, така и в рамките на нашите двустранни отношения“, заяви посланик Рубин.    Той благодари на Екатерина Захариева за успешно проведените разговори по време на посещението й във Вашингтон.", "date": "2019.04.11", "title": "Екатерина Захариева: Разширяването на НАТО не бива да спира"}
{"url": "http://epicenter.bg/article/Aleksandar-Sidi--Vragat-na-LGBTI-obshtnostta-e-hristiyanskiyat-krast--Tova-e-voyna-/179911/2/0", "text": "Врагът на ЛГБТИ общността е християнският кръст! Това е война!  С тези гневни думи в страницата си във Фейсбук, депутатът от ВМРО Александър Сиди, изрази възмущението си срещу провокативна изложба, готвена от Фондация „Пловдив 2019“.   От ВМРО припомнят, че нейната артистична директорка Светлана Куюмджиева стана скандално известна с близалките с лика на Альоша и цяла поредица ЛГБТ прояви, предвидени в програмата на Пловдив като културна столица на Европа. Именно затова и по инициатива на общинските съветници от ВМРО от града беше свикана извънредна сесия в понеделник, на която беше обсъдена оставката на въпросното лице.   Заради яростната защита на кмета Тотев и бойкота на общинарите от ГЕРБ обаче Куюмджиева продължава да е на поста си, въпреки недоволството на пловдивчани.    Също така е важно да се подчертае, че „Пловдив 2019“ не е частна фирма, а фондация, която харчи държавни и общински, се казва в съобщение от пресцентъра на ВМРО.   Възмутително е именно с парите на данъкоплатците да се финансират подобни манипулативни, всяващи опасни антихристиянски и антиценностни внушения. Това е ясната позиция на ВМРО.   Това е война и ние ще я спечелим, категоричен е още Сиди.   Ето и пълния текст на позицията му във Фейсбук:   Вижте първата снимка! Красива, цветна. Оптимистична! Погледнете небето, Бялата кула в Солун. Прекрасна е, нали ? Сега погледнете втората. Нещо прави ли Ви впечатление? Грозни, озъбени хора. Хора с качулки. Няма небе, има дим. Има опасност. Има кръст! Това са две снимки от изложбата, която прави организацията на гейовете и лесбийките в Пловдив, платени с нашите пари от Светлана Куюмджиева от Фондация „Пловдив 2019“.    Това не е безобидна изложба! Това е политическа пропаганда. Това е заплаха за нашите ценности! Тези две снимки са внимателно подбрани. Те показват красивото и грозното. Бялото и черното. Те показват ясно и точно, кой е врагът на ЛГБТИ общността и това е КРЪСТЪТ! Това е ВОЙНА! Тези хора трябва да знаят, че когато сеят ветрове, ще жънат бури!     Тази война НИЕ ще я спечелим!    ", "date": "2019.04.11", "title": "Александър Сиди: Врагът на ЛГБТИ общността е християнският кръст! Това е война!"}
{"url": "http://epicenter.bg/article/V-sreshta-na-Savmestnata-ekspertna-komisiya-po-istoricheski-i-obrazovatelni-vaprosi-s-RSeverna-Makedoniya/179912/2/0", "text": "Заместник-министър Георг Георгиев откри V среща на Съвместната мултидисциплинарна експертна комисия по исторически и образователни въпроси с Република Северна Македония в резиденция Бояна на 10 април 2019 г. Това съобщиха от пресцентъра на Министерството на външните работи.   ,,Много сме щастливи и се радваме, че успяхме да постигнем договорености по важни теми по отношение на съвместното отбелязване на празниците на св. св Кирил и Методий, св. Климент Охридски, св. Наум и на цар Самуил. Това е своеобразен успех по теми които по-скоро бележеха разделение, а сега вече намираме общ път, който не ни разединява‘‘, каза заместник-министърът.    Георгиев подчерта, че в рамките на постигнатите договорености, касаещи теми като образование и култура са постигнати добри реализирани резултати, които от своя страна биха допринесли за изпълнението на Договора за приятелство, добросъседство и сътрудничество между Р България и Р Северна Македония.    ,,Тук искам изрично да подчертая, че основен акцент от работата на тази Комисия е общата ни история. Тук не говорим за ,,споделена‘‘ история, защото ние споделяме историята както със съседите си, така и с държави от цял свят. Общата история е това, което ни обединява и това, което ние търсим като основа в сътрудничеството и приятелството между държавите ни‘‘, добави той.  ", "date": "2019.04.11", "title": "Георг Георгиев откри V среща на Съвместната експертна комисия със Северна Македония"}
{"url": "http://epicenter.bg/article/Apartamentgeyt-svali-otsenkata-na-pravitelstvoto-do--quot-sreden-3-15-quot-/179914/2/0", "text": "Апартаментгейт свали оценката на правителството на \"среден 3,15\". Това сочат данни от социологическо изследване на \"Медиана\", проведено от 4 до 9 април, националнопредставително. Гражданите са дали отговор как оценяват работата на кабинета по шестобалната оценка.   В същото време   16 на сто пък не могат да преценят.   Дори и сред избирателите на ГЕРБ по-малко от половината определят случващото се като политическа атака на опонентите им, твърдят социолозите от \"Медиана\".    На този фон мненията по въпроса трябва ли правителството да изкара пълен мандат или да си ходи предсрочно срещат еднаква подкрепа - на 34 на сто от запитаните. 18% от респондентите отговарят, че им е безразлично дали правителството \"Борисов 3\" ще довърши мандата си или той ще бъде предсрочно прекратен.    За първи път от началото на третото правителство на Бойко Борисов  желаещите управлението да продължи мандата си и искащите то да си отиде предсрочно са се изравнили - по 34 % във всяка група.    Скандалът с имотите на властта, оказва реални щети върху управляващата партия ГЕРБ, показва още изследването на \"Медиана\".  . Два пъти по-малко - 29% смятат, че това няма да се случи.    ", "date": "2019.04.11", "title": "Медиана: Апартаментгейт свали оценката на правителството до \"среден 3,15\""}
{"url": "http://epicenter.bg/article/Haralan-Aleksandrov--Borisov-uspeshno-raboti-kato-vozhd-na-nasheto-pleme/179915/2/0", "text": "  Това заяви социалният антрополог Харалан Александров пред бТВ, който заедно с Методи Андреев коментира скандалите в \"Апартаментгейт\".   \"Има такава нужда, когато \"племето\" е сърдито, обясни той, визирайки българите. Александров подчерта, че неслучайно е употребил тази дума, тъй като   Това води до натрупване на напрежение и някой трябва да бъде пожертван\", обобщи антропологът, посочвайки, че Борисов прави точно това, което се очаква от него.   смята той  Според   Той недоумява защо ДПС са останали извън кръга на скандала.  Александров обаче изрази убеденост, че   Когато се обърка защитният механизъм на едно общество, хората се обръщат срещу политиците, обясни той, посочвайки, че   коментира антропологът.  Александров не прогнозира дали скандалът е началото на края на управлението на Бойко Борисов. \"Не съм политическа врачка\", обяви Александров.  Методи Андреев, който е бивш депутат от ГЕРБ, напомни че оставките бяха прокламирани като решение на проблем, като принципи и стандарти на ГЕРБ. Какви са тези принципи обаче, попита той.   Но такъв не се вижда до момента, а само задколисие. Той посочи, че има и различено отношение към хората въвлечени в скандала с имотите. При случая с Делян Добрев, който живее при майка си, но й плаща наем, има подадена оставка, но за Владислав Горанов, който живее без наем, няма оставка. Няма оставка нито за Вежди Рашидов, нито за Николина Ангелкова. Според Андреев хората, които не напускат с оставка са свързани по някакъв начин с ДПС.  Харалан Александров каза в тази връзка, че това е като автоимунно заболяване и ще го отнесе и ДПС. Причината е, че атаката не е срещу корупцията, а срещу имотите и апартаментите. ова което се случва е в резултата на липсата на умереност и умение да се овладява тази лакомия и завист, допълни антропологът.", "date": "2019.04.11", "title": "Харалан Александров: Борисов успешно работи като вожд на нашето племе"}
{"url": "http://epicenter.bg/article/-quot-Mediana-quot--Borisov-e-nay-odobryavaniyat-v-Evropa-balgarski-politik/179916/2/0", "text": ", посочвани от респондентите.   Ударът върху ГЕРБ със скандала \"Апартаментгейт\" относително слабо се отразява върху личния имидж на премиера Бойко Борисов, смятат социолозите от \"Медиана\".    Веднага след първите трима по показателя \"авторитет в Европа\" е еврокомисарят ни   Следват - Ангел Джамбазки - 12,3%; Корнелия Нинова - 5,8%; Елена Йончева - 3,6%; Кристалина Георгиева - 3%;  Томислав Дончев - 2,6% и Красимир Каракачанов - 2,3%.  ", "date": "2019.04.11", "title": "\"Медиана\": Борисов е най-одобряваният в Европа български политик"}
{"url": "http://epicenter.bg/article/Daritkova--Tsvetanov-e-neshtaten-satrudnik-zaradi-propuska--nuzhna-ni-e-komunikatsiya-s-nego-/179919/2/48", "text": " стана ясно още от думите й, цитирани от Канал 3.  \" \", коментира тя по повод публикациите, че той е станал сътрудник. Дариткова акцентира също така, че    \"За нас като ПГ е важно ние да имаме комуникация със зам.-председателя на ГЕРБ.   и да ги сравняваме с проблемите, които тук народните представители излагат. В този аспект една комуникация и диалог винаги са по-полезни, отколкото създаването на погрешни впечатления\", коментира Дариткова.  ", "date": "2019.04.11", "title": "Дариткова: Цветанов е нещатен сътрудник заради пропуска за НС, нужна ни е комуникация с него "}
{"url": "http://epicenter.bg/article/Elena-Yoncheva---quot-Apartamentgeyt-quot--vsashtnost-e--quot-Borisovgeyt-quot-/179920/2/0", "text": "\"Апартаментгейт\" всъщност е \"Борисовгейт\", защото няма как такива неща да са се случвали без знанието на премиера. Това заяви в предаването „12+3“ по програма \"Хоризонт\" на БНР депутатът от БСП и водач на евролистата ѝ Елена Йончева. Днес антикорупционната комисия в парламента ще разглежда искането на социалистите за отстраняване на шефа на КПКОНПИ Пламен Георгиев заради несъотвествия в имуществените му декларации. Представители на БСП обаче няма да присъстват в комисията, тъй като напуснаха Народното събрание.  „Ние нашите писмени мотиви сме ги предоставили. Нещо повече – изразили сме ги в комисията и в пленарната зала, когато се гласуваше този антикорупционен закон. Проблемът е, че няма никаква чуваемост какво казва най-голямата опозиционна партия. Поради тази причина излязохме от Народното събрание. Ясно е, че този закон не работи и ние го казахме още тогава, че начинът по който е направен, води само до скандали и никаква борба с корупцията. Последните скандали, наречени „Апартаментгейт“, само доказват това“, каза Йончева.  „Комисията за борба с корупцията можеше след 3-минутна проверка да изкара „Апартаментгейт“, но не го направи“, допълни Йончева и каза, че не се чувства морален победител след оставката на депутата от ГЕРБ Делян Добрев.  „Още в началото на 2018-а внесохме в прокуратурата всички документи по т.нар. „Кумгейт“. Прокуратурата все още не е дала отговор, надявам се, че разследват. Политиката с оставките на практика е политика на бушоните. Борисов казва „Лошо ни удариха“, но всъщност казва „Момчета, разкриха ни“ и се опитва да скрие тези момчета от телевизионните екрани. Махат се бушоните, за да остане главният човек. Борисов не отстранява тези хора. Той им казва да се покрият временно и да си вършат работата. Тяхната предстояща работа са изборите и ние знаем как г-н Цветанов и областните управители правят изборите“, каза Йончева.  По отношение на проверките за пране на пари срещу нея, депутатът от БСП се сравни с бившия главен антикорупционен прокурор на Румъния Лаура Кьовеши, която в момента е кандидат за главен прокурор на ЕС.  „Госпожа Лаура Кьовеши има поредица от обвинения в Румъния, но това не пречи ЕК на този етап да ѝ гласува най-много доверие. Срещу мен ГЕРБ извадиха малката бухалка през март месец 2017 година, когато казах, че се краде от санирането. Тогава Борисов извади огромна лъжа срещу мен, за която преди 2 дни го осъдих на втора инстанция. Още една малка бухалка беше извадена, когато разкрихме за корупцията по границата. Тогава вицепремиерът внесе сигнал в прокуратурата срещу мен. Когато поехме темата за пътищата извадиха още една. Накрая извадиха голямата бухалка с това обвинение. Много ясно ще стане ясен сценария как е организирана тази голяма бухалка“, каза Йончева и продължи за корупцията у нас:  „Неслучайно в доклада на ЕК се казва, че 2/3 от сигналите за видни политически личности не се разследват. Става въпрос за върхушката на това управление. \"Апартаментгейт\" е на върха на огромна грамада. Това е \"Борисовгейт\" – върха на тази грамада не е възможно да съществува без знанието на премиера на България. Нека ви цитирам доклад на Държавния департамент на САЩ за България отпреди 2 години – „служители от всички клонове на правителството на Борисов са замесени в корупционни практики безнаказано“, заяви Йончева и допълни, че по данни на ОЛАФ, Евростат и ЕК у нас 11 милиарда лева всяка година изтичат заради корупция.  ", "date": "2019.04.11", "title": "Елена Йончева: \"Апартаментгейт\" всъщност е \"Борисовгейт\"!"}
{"url": "http://epicenter.bg/article/Sabaryat-vsichki-izostaveni-obshtinski-sgradi-v-Gabrovo--kadeto-e-vazmozhno-da-se-samonastanyat-romi/179921/2/0", "text": "Кметът на Габрово Таня Христова е разпоредила незабавно събаряне на всички общински сгради, където е възможно да се самонастанят роми от други райони на страната, предаде БНР.   Сградите са със статут на саморазрушаващи се или подлежат на събаряне и в градоустройствения план не е предвидено да бъдат запазени.    Реакцията на кмета е провокирана от нарасналото напрежение в Габрово, след като трима мъже пребиха служител в супермаркет.    Видеозапис от побоя, появил се в социалните мрежи, предизвика вълна от възмущение. Снощи организирани в социалните мрежи хора се събраха на мирен протест в центъра на града. Изненадващо след това тръгнаха в шествие към следствената служба, където в ареста са задържани тримата нападатели. По-късно протестиращите тръгнали към габровските квартали, обитавани от ромски семейства.    Нанесен е погром на няколко къщи, в които не е имало хора. Повече от четири часа е продължила обиколката на протестиращите.  ", "date": "2019.04.11", "title": "Бутат всички изоставени общински сгради в Габрово, където е възможно да се самонастанят роми"}
{"url": "http://epicenter.bg/article/Angelkova--Yasno-sam-deklarirala-imotite-si-i-moga-da-dokazha-vseki-lev-ot-vsichko--koeto-pritezhavam/179922/2/0", "text": "Ясно съм декларирала моите имоти. Това каза на брифинг министърът на туризма Николина Ангелкова предаде Агенция „Фокус“.   „ Отново съм принудена да се обяснявам за неистини, разпространявани от един бивш вицепремиер. Ясно съм декларирала собствеността и имотите, които притежавам. Всички те са ясно описани в нотариални актове. Ясно съм декларирана какви са средствата са придобиването на тези имоти“, заяви Ангелкова.    „ Ясно съм заявила, че мога да докажа всеки един лев от всичко, което притежавам. Ние сме правова държава и нека да оставим органите да си свършат работата, за да се борави както винаги съм твърдяла с факти и с документи, не с внушения и твърдения, не на махленски принцип. Ясно съм декларирала моите имоти. Къща нямам никъде, живея в апартамент, който е описан ясно в моята декларация“, каза още тя.   Всички ние сме отговорни пред обществото и трябва да работим с факти и документи, не с внушения и твърдения, заяви Ангелкова.    „Ние сме правова държава и нека да оставим органите да си свършат работата, не защото съм юрист, а защото всички ние сме отговорни пред обществото и трябва да работим с факти и документи, не с внушения и твърдения, не на махленски принцип“, допълни тя.    Ангелкова подчерта, че няма къща нито в София, нито на територията на България, нито извън България. „Живея в апартамент, който е описан ясно моята декларация. В началото приемах всичко с чувство за хумор и тази неразбираема за мен фиксация също, но това определено почва да ме безпокои“, каза още министърът.    „Да, разпространяват се снимки в социалните мрежи на къща, където съм била на гости. Къщата е собственост на родителите на моя съпруг от 2006 година, много преди да го видя и на снимка. Смятам, че всеки един от вас има семейство, децата му имат баба и дядо, ходят на гости, споделят семейни празници“, обясни още тя. „Не смятам, че това е нередно или престъпление, поне аз разбирам семейството по този начин. Да, била съм на рождени дни на мои приятели в техни къщи, трябва ли следващият брифинг, който свикам тук да бъде, за да обяснявам, че не живея в къщите и имотите на моите приятели“, обяви още министърът на туризма.  ", "date": "2019.04.11", "title": "Ангелкова: Ясно съм декларирала имотите си и мога да докажа всеки лев от всичко, което притежавам"}
{"url": "http://epicenter.bg/article/Kmetat-na-Slivnitsa-osadil-Ninova-na-tri-instantsii/179928/2/48", "text": "Корнелия Нинова беше наговорила куп лъжи за мен, по време на събрание на БСП. Това заяви кметът на Сливница Васко Стоилков, по време на извънредна пресконференция в централата на ГЕРБ, като цитира думите й: \"Сливнишкият герой уволнява, ако не станеш гербер\".   \"Не може да злоупотребява с това име, сливнишкият герой е свят\", поясни г-н Стоилков.   „На предизборно събрание на БСП в Сливница беше наговорила безброй лъжи и клевети по мой адрес“, съобщи кметът на Сливница и цитира, че Нинова го е нарекла: „нагъл, самозабравил се местен дерибей“. „Къде се намираш, бе г-н Стоилков, това не ти е бащиния. Под калъп ли ви вадят, бе хора. Напоследък където и да отида, малоумие след малоумие“, цитира още Васко Стоилков гневни думи на Нинова. „Сливнишкият герой уволнява, ако не станеш гербер“, посочи кметът като казани думи от лидера на БСП Корнелия Нинова. „В момента се повтаря същата история, пак се сипят клевети и лъжи. Длъжен бях да споделя с обществеността“, изтъкна Васко Стоилков.   Аз заведох дело и осъдих Корнелия Нинова на три инстанции - Софийски градски съд, Софийски апелативен съд и Върховен касационен съд. Това е окончателно решение, посочи той.  Със съдия изпълнител ще си събера средствата от заведеното дело, защото Нинова още не ми ги е изплатила. Ще даря средствата от делата на детска градина, каза Стоилков.  Става въпрос за 2000 лева.  По време на пресконференцията Тома Биков се обърна и към Елена Йончева. \"Като българската Кьовеши очакваме Йончева да прояви морална хигиена и към Нинова, за лъжите които е говорила в Сливница преди 4 години, когато е загубила изборите и там\", каза Тома Биков.  Спас Гърневски заяви, че дори архивът на Техноинпекс не може да се намери и хората не могат да се пенсионират. Предприятието е разкостено в полза на Нинова, заяви той.  Как тя никому неизвестната е била лансирана в средите на СДС, заяви той. Днес обаче Иван Костов заяви, че не познава Нинова, не е била в средите на СДС и няма нищо общо с назначаването й  в Техноинпекс. \"Корнелия Нинова не я познавам. Министрите назначаваха хората от техния екип. Трябва да попитате Валентин Василев за назначението \", увери Иван Костов и се засмя искрено на твърдението, че лично той я е назначил.", "date": "2019.04.11", "title": "Кметът на Сливница (ГЕРБ) осъдил Нинова. Нарекла го \"сливнишкия герой\" (ВИДЕО)"}
{"url": "http://epicenter.bg/article/Oblachno-s-valezhi/179872/2/0", "text": "Днес облачността ще е предимно значителна, а след обяд ще се развива купесто-дъждовна облачност. На много места ще има краткотрайни валежи, в отделни райони в Източна България и Родопите, придружени с гръмотевици. Ще е почти тихо и максималните температури ще са между 13° и 18°. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ). Атмосферното налягане слабо ще се повиши, но ще остане по-ниско от средното за месеца. По Черноморието ще е предимно облачно и главно в следобедните часове ще има краткотрайни валежи от дъжд, на места интензивни. Ще духа слаб югоизточен вятър. Максималните температури ще са 12-15°. Температурата на морската вода е 11-12°. Вълнението на морето ще е 1-2 бала. Над планините ще е предимно облачно с превалявания от дъжд, на височина над 2000 метра - от сняг. В Родопите след обяд ще прегърми. Ще духа слаб до умерен вятър от запад-северозапад. Максималната температура на 1200 метра – около 9°, на 2000 метра – около 2°.  ", "date": "2019.04.11", "title": "Облачно с валежи"}
{"url": "http://epicenter.bg/article/15-partii--9-koalitsii--10-initsiativni-komiteta-sa-podali-zayavleniya-za-uchastie-v-evroizborite/179874/2/0", "text": "15 партии, 9 коалиции, 10 инициативни комитета са подали заявления за участие в евроизборите. Това каза за Агенция „Фокус“ говорителят на ЦИК Александър Андреев, след като изтече крайният срок за регистрация за предстоящия евровот.  „В определени случаи ЦИК дава указания за отстраняване на нередности при приемането. Една част от тях са отстранени и са представени. Там, където не са отстранени, ще вземем решение за отказ от регистрация“, обясни той.  „Там, където са изпълнени условията и се очаква единствено подписката на избирателите, които подкрепят регистрацията на партия или коалиция, ще регистрираме при неприключила процедура, тъй като проверката изисква да бъдат проверени подписите от ГД „ГРАО“, обясни Андреев.  „След като се върне тази проверка и има необходимия брой от 2500 избиратели, които подкрепят партията или коалицията, регистрацията ще стане изцяло валидна, тъй като ще приключи процедурата по регистрация“, посочи говорителят на ЦИК. „В случай, че нямат необходимия брой подписи, то тогава тези регистрации ще бъдат заличени“, заяви той. По отношение на получени жалби в ЦИК, Андреев обясни, че има жалба по отношение на „Коалиция за България“, която е разгледана и коалицията е регистрирана. ", "date": "2019.04.11", "title": "15 партии, 9 коалиции, 10 инициативни комитета са подали заявления за участие в евроизборите"}
{"url": "http://epicenter.bg/article/Rumen-Radev-shte-se-sreshtne-v-Doha-s-emira-na-Katar-/179877/2/0", "text": "Президентът Румен Радев ще се срещне днес в Доха с емира на Държавата Катар шейх Тамим бин Хамад Ал Тани. Българският държавен глава е на официално посещение в Катар до 12 април.  Румен Радев ще бъде посрещнат в Доха с официална церемония от емира шейх Тамим бин Хамад Ал Тани. Предвидени са среща \"на четири очи\", както и разговори между двете официални делегации.  Президентът Радев ще открие Катарско-български бизнес форум и ще се срещне с представители на българската общност в Катар.  Държавният глава ще разговаря с министър-председателя и министър на вътрешните работи на Държавата Катар шейх Абдула бин Насер бин Халифа Ал Тани. В рамките на посещението президентът Радев ще се запознае с дейността на фондация \"Катар\" за образование, наука и обществено развитие. В Доха държавният глава ще посети и централата на организацията Форум на страните-износителки на газ.  Водената от президента делегация включва представители на изпълнителната власт, на висши учебни заведения, както и представители на десетки български фирми от отбранителната индустрия, иновациите, строителството, биотехнологиите, земеделието и производството на храни. ", "date": "2019.04.11", "title": "Румен Радев ще се срещне в Доха с емира на Катар "}
{"url": "http://epicenter.bg/article/Borisov-v-Dubrovnik/179878/2/0", "text": "Премиерът Бойко Борисов е на двудневна визита в Дубровник заради икономическия форум \"16+1\".   С Китай се срещат представители на страните от Централна и Източна Европа, целта е да се договорят инвестиции. Очаква се премиерът Борисов да разговаря с председателя на Държавния съвет на Китай Ли Къцян, съобщава Нова телевизия.   България беше домакин на големия форум \"16+1\" миналата година. Тогава с Китай беше договорена обща работа във високите технологии, селското стопанство и туризма. Преди дни тяхна делегация прояви интерес към вноса на олио и вино от България.   Световният икономически гигант има интереси у нас и в изграждането на АЕЦ  \"Белене\". Затова се предполага, че енергетиката също ще бъде тема на разговорите между двамата лидери. Според последните данни на икономическото министерство, в последните години България и Китай търгуват за средно около 2 милиарда долара годишно.", "date": "2019.04.11", "title": "Борисов е в Дубровник заради икономически форум с Китай"}
{"url": "http://epicenter.bg/article/Tsvetanov-v-Silistra--V-politikata--ako-tragnesh-s-agresiya---nyama-da-postignesh-nishto/179880/2/0", "text": "ГЕРБ е единствената партия, която спазва поетите ангажименти и успява да помага на общините, за да се решат проблеми им. Едва ли някога досега е имало такъв добър синхрон между местната и държавна власт, както при управлението на ГЕРБ. Това заяви зам.-председателят на ГЕРБ Цветан Цветанов пред близо 700 членове и симпатизанти на партията в Силистра, които препълниха залата на местния театър. Заедно с Цветанов беше и народният представител Алтимир Адамов и областният координатор на партията Тодоров Тодоров. „Стабилното държавно управление и европейската солидарност са начинът да подобряваме доходите и инфраструктурата. Както знаете – поели сме ангажимент учителските възнаграждения да нараснат двойно до 2021 г. Инвестициите в образованието са инвестиции в бъдещето“, заяви Цветанов. „Евродепутатите на ГЕРБ показаха, че могат да защитават  националния интерес на България“, каза Цветанов и даде пример с Емил Радев, който е един от най-активните депутати в Европейския парламент „Докато решават за кого да гласуват на 26 май българските граждани трябва да имат предвид факта, че благодарение на ГЕРБ досега не са губени средства по оперативни програми, а европейският бюджет на България ще достигне рекордните 18 млрд. лв. При БСП е обратното – при тяхното правителство спряха еврофондовете“, напомни зам.-председателят на ГЕРБ. Цветан Цветанов бе категоричен, че в политиката ако тръгнеш с агресия и противопоставяне – няма да постигнеш нищо, защото хората искат да им се решават проблемите, а това минава през стабилна местна власт и спокойна среда за работа. Той бе категоричен, че всички членове и симпатизанти на ГЕРБ трябва да дадат всичко от себе си, за да се постигне убедителна победа на евроизборите, защото те са генералната репетиция за местните избори.  Зам.-председателят на ГЕРБ обсъди с актива на ГЕРБ в Силистра и хода на гражданските диалози „Европа в нашия дом“ на теми образование и регионално развитие. „В рамките на последните две години 700 млн. лв. са инвестирани в образователна инфраструктура. В последните 30 години това е най-голямата инвестиция, правена някога в тази сфера“, обясни Цветанов. „Изключително съм впечатлен от тази пълна зала, искам да ви пожелая успех и да помоля в периода на кампанията да бъдете максимално активни, защото страната има нужда развитието й да продължи – а това може да го постигне само правителството на премиера Борисов“, завърши зам.-председателят на ГЕРБ.", "date": "2019.04.11", "title": "Цветанов в Силистра: В политиката, ако тръгнеш с агресия – няма да постигнеш нищо"}
{"url": "http://epicenter.bg/article/Ivan-Kostov-razkazva-za-knigata-si--quot-Svidetelstva-za-prehoda-quot-/179881/2/0", "text": "Министър-председателят в периода 1997-2001 г., бивш лидер на СДС и ДСБ, бивш депутат и настоящ директор на Центъра за анализ и управление Иван Костов разказа в сутрешния блок на бТВ за книгата си \"Свидетелства за прехода\".  „Посткомунистическото общество е основната пречка за осъществяване на прехода“, заяви той и обясни кое е това общество: „ Това са тези хора, които не можаха да приемат целите на прехода – те, техните медии, партии. Тези хора винаги са били срещу самите цели на прехода“.  Костов е категоричен, че много са лъжите на прехода. „Но анатомията на митовете са нещо много сложно. Митовете тръгват от самата грешна рецепта на прехода. Тази рецепта е една и съща за всички комунистически страни“, добави той.   Посткомунистическото общество ще е сърдито заради книгата ми. Тези хора не можаха да се разделят с комунистическите си възгледи и да приемат Прехода. Те винаги са били срещу средствата, с които той се осъщетсвява. една от целите на книгата е да се обясни на хората защо днешната ситуация е такава. Това каза Иван Костов   \"Митовете тръгват още от самата грешна рецепта на Прехода. Тя е една и съща за всички бивши комунистически страни, но беше реализирана различно. Оказа се, че демокрацията има сериозни дефицити. Преходът в буржоазна контрареволюция. Много тежка е реализацията на Прехода. Опитал съм се да намеря точният момент на началото на Прехода. В основите му строи един компромис - създаването на нова Конституция на страната и съгласието на бившите комунисти да стартират реформи\", коментира бившият премиер на България.   Свидетелствам от онези ми години. Урокът, който съм извлякъл за себе би, голямата ми грешка е, че не извършихме декомунизация по примера на Конрад Аденауер (първият канцлер на Федерална Република Германия). В самото общество нямаше такава нагласа. Това означава пълна промяна на учебниците по история и на програмата по литература. По друг начин да се образоват младите българи, за да станат убедени привърженици на демокрацията.   \"Андрей Луканов заедно с Желю Желев преследваха едно и също нещо - да стартират Прехода. Луканов имаше много ясно изразена идея да го управлява така, че да е в полза на неговата политическа сила, а СДС да плати тежката цена и това се случи\".   \"Мафията се роди от контрабандата. Тя беше спорт във всички европейски страни. Тя се извършваше по старите канали на Държавна сигурност. Това бяха първите големи натрупвания на пари. По едно време изглеждаше, че сме спечелили битката с мафията. Тя обаче не е лесна, тя е срещу определени обществени нагласи, начина, по който гледа обществото на бъдещето си. Трябваше много правителства след това да я продължат, а не да сключват капитулация и мир\", каза Иван Костов.   \"Банките изпаднаха в много тежка ситуация заради голямата девалвация на лева. Обезценяването на парите удари много силно по банките. Държава тогава почти наистина нямаше. Имаше стикери, които се лепяха по всички малки магазинчета и пишеше с по три букви кой е охранителят. Тези фирми не получиха лицензи за застрахователи, победихме ги донякъде. Те бяха близки до политически централи и това е ясно на всички\", спомня си Костов. \"Не се гордея, че съм въвел валутен борд в страната. Така лиших БНБ от нейната независимост и възможност от икономически растеж\", коментира той.   \"Предоверявах се не упражнявах достатъчен контрол, това е моята слабост. Това е въпрос на светоглед\", разкри Костов. Той призна, че е бил предаван. Така и не се разкри всичко около Христо Бисеров. Ние не го направихме, но защо следващите не го направиха. \"Аз живея в къща, която съм построил със собствените си ръце и помощта на баща ми. Живея в дома си от 1981 г. Дълго време в представите на българите живеех като човекът, който е заграбил половината собственост на България. Това не е така. Много хора са представяли собственото си забогатяване като мое. В България тези неща са тъжни. Масовата приватизация изцяло идея на БСП. Тя беше проведена от тях. Още тогава твърдях, че това няма да свърши добре. Това бе политическа измама от много голям калибър\", спомня си Костов. Корнелия Нинова не я познавам. Министрите назначаваха хората от техния екип. Трябва да попитате Валентин Василев за назначението ѝ\", увери Иван Костов.  А по твърденията, че лично той я е назначил, го накараха откровено да се засмее.   За Ахмед Доган и ДПС Костов каза: „Опитал съм се обективно и критично да посоча каква е била ролята им при взимането на ключови решения за България. След изборите през 1997 г. ДПС започна да се сближава и да изпълнява политиката на „Мултигруп“, а това е фирмата на Държавна сигурност“. Като голямо предателство определи Костов решението за предоставяне на въздушното ни пространство на НАТО за бомбардировките над Сърбия. \"Тази книга ми отне много сили. Не бе лесно да я напиша\", призна той. \"Демокрацията в България е в упадък. Тя проявява много дефекти. Ние сме в регрес\", е оценката на Иван Костов днес.   Хекимян попита Костов как би сравнил банковия срив от 90-те с фалита на КТБ.  \"Банковият срив от 96-та бе по-ужасен от КТБ, каза Костов  и добави: \"Тогава нямаше държава.\"  Костов не спомена нито дума за онези 25 000 лева месечно, които е получавал години наред  Цветан Василев.    \"Такива книги не се пишат лесно. Даването на въздушното пространство на НАТО срещу Югославия преди 20 години беше определяно от много хора като предателство към сърбите. Никой обаче не се сеща за депортирането на милион албанци от Милошевич към Македонската граница и натискането да влизат в България. Ние трябва да се гордеем, че след Македония ние сме втората по размери помощ на албанците, които живееха на палатки“, коментира бившият лидер на ДСБ.   ", "date": "2019.04.11", "title": "Иван Костов: Грешна беше рецептата за прехода. Демокрацията днес е в упадък. Не познавам Нинова"}
{"url": "http://epicenter.bg/article/Rosen-Bachvarov--govoritel-na-NAP--Zapochvat-proverki-na-zamesenite-v-skandala-s-imotite/179882/2/0", "text": "Говорителят на Националната агенция по приходите Росен Бъчваров увери, че всички граждани подлежат на данъчен контрол, независимо от положението си. В сутрешния блок на БНТ той коментира и започналите проверки на превозвачи, като разкри, че са открити сериозни нарушения. Бъчваров изтъкна, че е нужна промяна в законодателството, което позволява изповядването на имотни сделки на цени, по-ниски от пазарните.   Проблемите с нелегалните превози са доста сериозни, тъй като те са с пряка опасност за живота на хората. Тези проверки ни показаха, че има огромен дял на превози с лични автомобили и бусове, които превозват хора без никакви правила за регулация.   По думите му, предстоят още такива операции, които протичат с т.нар. таен клиент - служител на НАП. В случая с превозите до чужбина, заплащането се извършва извън България, но НАП извършва проверки в страната.   Глобата за неиздадена касова бележка е 2000 лв., а ако не бъдат издадени касови бележки и билети на пътници, глобата се увеличава пропорционално, припомни Бъчваров, а превозното средство може да бъде спряно от движение за един месец.   Започват съвместни проверки с прокуратурата на замесените лица в скандала с имотите на властта. Росен Бъчваров обяви, че годишно се правят около 2000 подобни проверки.   Програмата за несъответствие между имущество и доходите работи за всякакви физически лица, независимо дали са политици, или не, коментира Бъчваров. „Никой не е застрахован от данъчен контрол от страна на НАП”, каза Бъчваров.   НАП осъществява наблюдение върху декларираните от работодателите доходи, като така се изключва възможността да се пропусне събирането на служебни бележки и физическите лица да влязат неволно в нарушение, напомни Бъчваров. Доходите могат да се проверят чрез електронните услуги на Националната агенция по приходите.   Относно практиката да се изповядват имотни сделки на данъчна основа, Росен Бъчваров прогнозира, че законодателната рамка, която в момента позволява прехвърлянето на собственост да става на по-ниска от действителната цена, да бъде преразгледана, защото така законът допуска спестяване на данъци. Според него определено се налага прецизиране.   НАП стартира мобилно приложение за сканиране на касови бележки с QR код, което проверява дали тя е действителна, напомни Росен Бъчваров. ", "date": "2019.04.11", "title": "Росен Бъчваров, говорител на НАП: Започват проверки на замесените в скандала с имотите"}
{"url": "http://epicenter.bg/article/Kristina-Sidorova--BSP--Politsiyata-snoshti--quot-iztarva-quot--protesta-v-Gabrovo/179883/2/0", "text": "Габрово прекара нощта под полицейска блокада. До напрежението се стигна, след като трима мъже пребиха служител в супермаркет, напомня в репортаж БНР. Видеозапис от побоя, появил се в социалните мрежи, предизвика вълна от възмущение. Снощи организирани в социалните мрежи хора се събраха на мирен протест в центъра на града. Изненадващо след това тръгнаха в шествие към следствената служба, където в ареста са задържани тримата нападатели, стигнало се е до щурм на следствието. По-късно протестиращите тръгнали към габровските квартали, обитавани от ромски семейства. Нанесен е погром на няколко къщи, в които е нямало хора. Повече от 4 часа е продължила обиколката на протестиращите.  „Искахме реални действия за справяне с т.нар. „ромски проблем“ в града, искахме справедливост“, каза в ефира на националното радио народният представител от БСП Кристина Сидорова, която е била в началото на протеста.   Според нея полицията снощи е „изтървала“ протеста:  „За да допусне да се стигне до частни къщи, до хора, които нямат никакво отношение към казуса, живеят, работят, гледат си децата и не вършат безчинства – това не мога да го приема. Полицията тук можеше да бъде по-активна и да не позволи разрушаването на домовете на хората“.  Сидорова припомни, че преди повече от година общинските съветници от левицата са поискали извънредна сесия по проблема, но такава е била отказана.  „Проблем има и той ескалира. Всичко това, което вчера кметът на общината изиска от органите на реда, трябваше да се случи преди година“, категорична е тя. В предаването „Преди всички“ депутатът обясни:  „Въпросните биячи са били хванати, пуснати са след 24 часа. Оказа се, че и тримата са с условни присъди. Ако не беше излязъл клипът в социалните мрежи, този случай щеше да е поредният заметен и тези хора с условни присъди щяха да продължат да вършат безчинства. Това най-много дразни хората – неработещата съдебна система“.", "date": "2019.04.11", "title": "Кристина Сидорова, БСП: Полицията снощи \"изтърва\" протеста в Габрово"}
{"url": "http://epicenter.bg/article/Gledat-predlozhenieto-za-osvobozhdavanetoto-na-shefa-na-KPKONPI/179884/2/0", "text": "Парламентарната комисия за борба с корупцията ще разгледа предложението на БСП и Корнелия Нинова за предсрочно освобождаване от поста на председателя на КПКОНПИ Пламен Георгиев.   След скандал около имотното му състояние, главният прокурор разпореди проверка, а самият Георгиев реши да излезе в отпуск.   От левицата не останаха доволни от оставането му на поста и внесоха искане в Народното събрание за отстраняването му. Останалите партии в парламента обаче не подкрепят тяхното искане.   Към този момент разследващите установиха, че преустройството на терасата на Пламен Георгиев е направено от бившия собственик, от когото  Георгиев купува имота. Самият Пламен Георгиев не е правил никакви подобрения. Терасата е обща част и затова не фигурира в нотариалния акт. Георгиев не е ползвал терасата и като обезпечение за кредит, тъй като не е негова.", "date": "2019.04.11", "title": "Гледат предложението за освобождаване на шефа на КПКОНПИ"}
{"url": "http://epicenter.bg/article/Plamen-Nunev--Prisastvieto-Tsvetan-Tsvetanov--nuzhno--parlamenta/179885/2/0", "text": "Пламен Нунев, новият председател на вътрешната комисия в парламента, коментира завръщането в парламента на Цветан Цветанов като сътрудник на парламентарната група на ГЕРБ.   \"Голяма част от законопроектите, които ще се гледат в комисията по вътрешна сигурност са започнати от него, затова е нужно неговото присъствие\", каза Нунев в ефира на Канал 3. За напрежението в Габрово Нунев сподели, че той е в непрекъсната комуникация с министъра на вътрешните работи Младен Маринов, ситуацията е спокойна и овладяна, присъствието на повече полицейски сили не бива да притестнява гражданите - това е за тяхна сигурност.", "date": "2019.04.11", "title": "Пламен Нунев: Присъствието на Цветан Цветанов е нужно на парламента"}
{"url": "http://epicenter.bg/article/Karakachanov--Ne-se-ochakvat-eskalatsii-na-naprezhenieto-v-Gabrovo/179889/2/0", "text": "Към момента денят в Габрово е спокоен, не се очакват ескалации на напрежението. Това каза вицепремиерът и министър на отбраната Красимир Каракачанов във връзка със свиканото от него извънредно заседание на службите в Министерски съвет заради напрежението в Габрово в предаването „Тази сутрин“ по БТВ.    Напрежението възникна заради побой, нанесен от трима цигани на продавач. Снощи хиляди габровци протестираха по улиците на града.   „ В момента аз замествам министър-председателя Бойко Борисов. Случилото се в Габрово налага да се съберем с ръководството на МВР и да обсъдим оперативната ситуация в момента, както и мерките, които са взети срещу подобни прояви“, посочи той.    „ Смятам, че трябва да бъдат набелязани мерки. Подобен вид контингент, който обитава най-вече незаконни махали и къщи, периодично да бъде профилактиран от органите на реда“, заяви Каракачанов и изтъкна, че именно от този контингент излизат хората, които извършват побои и престъпления.    „ Трябва да се обсъди и дали са били адекватни мерките на МВР. Виждаме, че полицията реагира бързо и овладява ситуацията“, обясни вицепремиерът.   „ Вината не е на полицията. Проблемът е как да се вземат превантивни мерки, за да не се допускат подобни инциденти, а не полицията да реагира след това“, обясни Красимир Каракачанов.    „ Главният бияч в случая, мисля, че има 5 или 6 регистрации, и няколко присъди“, съобщи той. Според него въпросът е не само към полицията, а и към правораздавателните органи, защо човек с толкова регистрации и присъди се разхожда по улиците на България.    Вицепремиерът благодари на полицаите, които цял ден и цяла нощ охраняват обществения ред в Габрово.  ", "date": "2019.04.11", "title": "Каракачанов за циганския побой: Не очакваме ескалации на напрежението в Габрово (СНИМКИ, ВИДЕО)"}
{"url": "http://epicenter.bg/article/Karakachanov-za-Gabrovo--Mestnata-vlast-nay-nakraya-da-zapochne-da-si-varshi-rabotata/179891/2/0", "text": "Ситуацията е овладяна, полицията си е свършила работата. Няма данни за политическо вмешателство. Протестът възниква като спонтанен протест на граждани, които закономерно протестират против едно криминално престъпление. Ексцесиите са малко по-късно вечерта, предимно от млади хора.    Това каза вицепремиерът и министър на отбраната Красимир Каракачанов след извънредно заседание в Министерски съвет с министъра на вътрешните работи Младен Маринов и представители на МВР заради напрежението в Габрово, предаде Novini.bg.    Припомняме, че на 7 април вечерта продавач в магазин беше пребит от трима роми заради забележка, а снощи гневни граждани се опитаха да нахлуят в следствения арест, където са задържани нападателите, след което потрошиха пет къщи, обитавани от роми.   Полицията в подобни ситуации винаги си върши работата, проблемът е, че местната власт трябва да бъде много по-наблюдателна и активна в тези процеси. Според мен, за да не се стига до подобни инциденти на други места и тогава полицията да дойде да си върши работата, защото това означава организиране на човешки и финансов ресурс, местната власт трябва най-накрая да започне да си върши работата.    Там където даден кмет знае, че има приходящи, които се заселват незаконно или строят жилища незаконно, или се самонастаняват в изоставени сгради незаконно, да сигнализират полицията, за да се вземат предварителни мерки, а не да се чака да се случи инцидент и тогава да хвърляме полицията с целия ѝ възможен ресурс да овладява положението, подчерта Каракачанов.   В момента ситуацията е спокойна, взети са всички необходими мерки, не се очакват нови провокации, уточни той. Лицата и близките до тях от този криминален контингент в голямата си част са напуснали града. Това до голяма степен облекчава ситуацията.    Още веднъж искам да благодаря на полицията. Полицията си свърши работата за пореден път. Но не трябва да се чака моментът, в който да се намесва полицията. По закон, кметът е този, който отговаря за обществения ред. Кметовете на населени места и на общини би следвало да бъдат много по-критични, когато подобен контингент се настанява.    Това са процеси, които трябва да бъдат контриолирани и полицията да бъде информирана, за да се предприемат съответните мерки по проверка на тези лица - съдебното им минало, документи, регистрации, посочи вицепремиерът.   Подобни неща трябва да се пресичат още в зародиш. Органите, които трябва да бъдат активни, са общинските власти. Това не отменя задълженията на полицията, нито на другите правоохранителни органи, но трябва да се започне от там. Полицията проявява професионализъм, но проблемът е общ за цялото и той трябва да бъде решаван с помощта на всички институции, въпреки разделението на властите, заяви Красимир Каракачанов.   В отговор на въпрос дали негова оставка ще реши въпроса, той заяви: \"Ако смятате, че ще го реши, ще я получите веднага\".   Без ясна държавна програма за решаване на този въпрос, не можем да постигнем какъвто и да е резултат. Повече от 20 години тези въпроси се замитаха под чергата, за да не се разсърди някой, да не ни обвини някой или да не ни се скара някой от Брюксел. Крайно време е нещата да бъдат казани такива каквито са и да бъдат посочени необходимите мерки.    Целта на тази концепция не са силовите мерки. Силовите мерки са последното нещо - трябва да се започне с образованието, социалната политика, незаконните строежи, за да има ефект.    Не може да очаквате от хора, които не са посещавали училище, неграмотни са, не могат да четат и да пишат, да познават правилата и да спазват обществения ред. Това е целта на процеса - цялостна програма, каза още вицепремиерът.      ", "date": "2019.04.11", "title": "Каракачанов за Габрово: Местната власт най-накрая да започне да си върши работата (ВИДЕО)"}
{"url": "http://epicenter.bg/article/Gl--sekretar-na-MVR--Situatsiyata-v-Gabrovo-e-ovladyana--politsiyata-shte-ostane--dokogato-e-nuzhno/179895/2/0", "text": "Ситуацията в Габрово е овладяна. Това каза главният секретар на МВР главен комисар Ивайло Иванов на брифинг в Министерски съвет след извънредна среща във връзка с възникналото в Габрово напрежения, предаде Агенция „Фокус“.   „ Имаше данни за нерегламентирано събиране пред Община Габрово. Събирането беше мирно, бяха взети мерки за охрана. В последствие част от участниците са се насочили към областния арест с цел да нахлуят в него и да се саморазправят със задържаните лица. Ситуацията в даден момент ескалираше. След като директорът на областната дирекция ми докладва какво се случва, разпоредих да бъдат изпратени допълнителни сили от съседни на Габрово дирекции за овладяване на ситуацията“, обясни главният секретар.    „ Пристигайки на място, колегите се справиха, ситуацията е овладяна, към този момент има достатъчно полицейско присъствие в Габрово и ще останем там, докогато е нужно, за да не допуснем нарушаване на обществения ред и някакви ексцесии“, допълни той.    „ Оставяме колегите от съответните институции да си свършат работата, каквото трябва да направи МВР, се прави и ще бъде направено“, увери още гл. ком. Ивайло Иванов.", "date": "2019.04.11", "title": "Гл. секретар на МВР: Ситуацията в Габрово е овладяна, полицията ще остане, докогато е нужно"}
{"url": "http://epicenter.bg/article/Terasata-na-shefa-na-KPKONPI-e-preustroena-ot-predshniya-sobstvenik-na-imota/179892/2/0", "text": "Терасата на шефа на КПКОНПИ Пламен Георгиев, заради която той подаде оставка, е преустроена от предишния собственик на имота. Проверката на общината показва, че теренът е направен в този вид от продавача, от когото Георгиев е купил имота. Георгиев заварва тези постройки на терасата и не е градил нито барбекю, нито сауна. Терасата е обща част на кооперацията, затова тя не е вкллючена в нотариалния акт на Георгиев. По същата причина терасата не е ползвана и като обезпечение за кредит, което бе потвърдено от банката. За съжаление достъпът до тереасата е възможен само от апартамента на Пламен Георгиев, което създава битов казус сред съкооператорите.   Ако се установи, че постройките на терасата са незаконни, инспекторите трябва да издадат предписание за премахването им  им в срок от 1 до 3 месеца.   В общината в \"Слатина\" имали информация още от 2012 година, че на терасата покрив е имало постройки, без нужните документи, но тъй като предишният собственик не е допуснал инспекторите, папката с проверката е прибрана и е отлежавала с години.   Законът е напълно ясен по казуса с терасата на апартамента на шефа на антикорупционната комисия (КОНПИ) Пламен Георгиев, заяви професорът по административно право Иван Тодоров.   „В този случай, специално за терасата, законът е разрешил много еднозначно въпроса. Чл. 38 от Закона за собствеността изрично казва, че покривът е обща част на сградата. Според закона, той не може да подлежи на делба. Има едно тълкувателно решение още от 1983 г., което съвсем ясно казва, че общите части, включително покривът, не могат да бъдат обект на сделки, нито да се придобиват по давност”.   През последните дни се коментират публикации в медии, според които Георгиев е ипотекирал терасата - над 100 кв.м, със сауна и барбекю, и тя била вписана в нотариален акт.. Самият Георгиев твърди, че терасата не е негова собственост, а обща част в кооперацията, и погрешно била вписана. Според Георгиев става дума за компроматна атака. „Има желязна съдебна практика, която казва, че когато някой има достъп до покрива и само през този апартамент има достъп до покрива, това не го прави собственик и не му дава право да бъде собственик на този покрив. Причината – този покрив може по желание на съсобствениците да бъде променян, да бъде променяна термоизолацията и т.н. Поради тази причина законът е решил еднозначно този въпрос”, коментира проф. Иван Тодоров. Това е и причината този покрив да не може да се придобие в индивидуална собственост.   Припомняме, председателят на КПКОНПИ Пламен Георгиев стана поредната фигура, която се завъртя в медийното пространство около скандала с апартаментите на властта на преференциални цени. Премиерът Борисов поиска от шефа на КПКОНПИ или да подаде оставка или да излезе в дълъг отпуск, докато трае проверката.  ", "date": "2019.04.11", "title": "Терасата на шефа на КПКОНПИ е преустроена от предшния собственик на имота"}
{"url": "http://epicenter.bg/article/Aleksandar-Velev--Zakonat-za-radio-i-televiziya-ne-otgovarya-na-realnostta-/179897/2/0", "text": "Българското национално радио трябва да бъде стожерът на достоверната информация и в интернет. Това заяви генералният директор на БНР Александър Велев в интервю за предаването „Преди всички“ по програма \"Хоризонт\".  „Навлизаме в интернет пространството все повече и повече, в социалните медии. И там трябва да бъдем стожерът на достоверната информация и да спечелим доверието на публиката. Залагаме много на развитието на нашия уебсайт. Резултатите не закъсняват. Имаме повече от 50% ръст на посетителите на сайта, повече от 26% ръст на разгледаните страници. Задачата, която сме си поставили в тази посока, е да стигнем едно от челните места сред най-посещаваните сайтове в страната и особено сред новинарските сайтове да бъдем лидери“, подчерта Велев.  Разписаното в настоящия Закон за радио и телевизия вече не съответства на реалността, отбеляза още Александър Велев. Според него голяма част от хората в България осъзнават необходимостта от обществени медии:  „Вече излизаме извън онова пространство, в което се е разпространявало нашето съдържание – ефира. В момента ние сме онлайн. Всичко това са едни нови задачи, които разширяват мисията и задачите на БНР и БНТ. Затова ние заговорихме за предефиниране на мисията. Мисията е и да се борим с фейкнюз. Обществените медии са на обществото, не на държавата. Обществото трябва да си даде сметка има ли нужда от обществени медии и съответно те трябва да бъдат добре финансирани“.  Крайно време е да се намери модел, при който обществото да плаща, за да има обществени медии, подчерта генералният директор на БНР:  „Дали ще е през държавния бюджет, но регулирано как точно да става и как нараства финансирането. Имаме инфлация, имаме и разширяване на обхвата на медиите, навлизане на нови технологии, които изискват инвестиция – всичко това с остарялото финансиране отпреди технологичната революция, ние не можем да го наваксаме с тези средства, които имаме“.  Александър Велев подчерта, че колкото по-отрано се подготвяме и колкото по-добре се проведе дискусията за новия закон и промените, толкова по-добре.  „Започнали сме този разговор и хубаво би било, ако го продължим, а не в последната минута да се сетим, че трябва да отговорим на директивата и да имплантираме в нашето законодателство“, добави мнението си той.  „Отговорни сме пред аудиторията да създаваме и разпространяваме достоверна информация и това правим“, категоричен беше Александър Велев и добави:  „Може би изоставаме в това, че не сме с най-високите рейтинги, но обществените радио и телевизия не винаги са с най-висок рейтинг, защото не всеки иска да чуе точно това, което може да чуе. Но когато има събитие, за което иска да бъде информиран, мисля, че всеки български гражданин прибягва до обществените медии и основно до радиото“.  Днес БНР е домакин на 25-ото издание на Радиоасамблеята на Европейския съюз за радио и телевизия.  ", "date": "2019.04.11", "title": "Александър Велев: Законът за радио и телевизия не отговаря на реалността "}
{"url": "http://epicenter.bg/article/Boyko-Borisov--Brekzit-bez-sdelka-shte-e-shok-i-uzhas/179901/2/0", "text": "На Европейския съвет приехме компромис – Брекзит да бъде отложен до 31 октомври. Този по-дълъг срок означава, че Великобритания остава с пълните си права в Европейския съюз и трябва да проведе европейски избори. Брекзит без сделка е възможно най-лошото нещо – шок и ужас, тъй като има много наши сънародници във Великобритания. Положихме огромни усилия това да не се случи.  , в който участва и той, излизането на Великобритания да бъде отложена с малко повече от 6 месеца.  \"Към 4 часа българско време приключихме и приехме този компромис за Брекзит на 31 октомври. Приехме такива решения, всяка една думичка на английски какво значи, как значи, как би могла да се интерпретира и какви последици би донесла. Зададохме много въпроси на г-жа Мей, тя отговаряше. Ключовото е в срока до 31 октомври. Ако парламентът на Великобритания одобри излизането, те излизат на първо число на месеца, който идва. Дава им се тази възможност. Много часове отидоха да се намери най-добрата форма на изразите, че ние много ги оценяваме, но в същото време те ще се държат отговорно. Всички започват и свършват изреченията с това, че Брекзит без сделка е шок и ужас.  Интересът на българските граждани там изисква да положим всичките си усилия. Не съм си тръгнал по-оптимист днес. Длъжен съм да обясня, че сме положили всички огромни усилия\", коментира Борисов.  \"Хората, които направиха Брекзита, вече не ги чувам в английската политика, а сега всички останали се чудим по нощите как да направим сделка,\" \"ЕС харчи милиони евро за съветите, свързани с Брекзит. Сметнете разходите, самолетите, делегациите - никак не са малко. Целта беше искането на Великобритания да се удължи този срок. И двете страни не искат по тяхна вина да е разводът,\" коментира премиерът.  ", "date": "2019.04.11", "title": "Бойко Борисов: Брекзит без сделка ще е шок и ужас (ВИДЕО)"}
{"url": "http://epicenter.bg/article/Irena-Anastasova--Shte-se-varnem-v-parlamenta-kato-pobediteli-na-predstoyashtite-izbori/179903/2/0", "text": "„Всички виждат, че един от основните акценти на дейността ни е борбата с корупцията. Не е нужно да има дори изследвания, корупцията е усещане на българина.\" Това заяви секретарят на ПГ на „БСП за България” Ирена Анастасова по „България Он Ер”. По думите й България не изглежда добре в очите на Европа заради нашумелите скандали около властта. „Целта на борбата срещу корупцията е да изглеждаме по различен начин. Нов антикорупционен закон би променил ситуацията”, заяви Анастасова. Тя припомни, че от БСП говорят за този закон отдавна. „Още когато се приемаше сегашният, ние имахме алтернативно предложение. От БСП сме против начина, по който функционира КПКОНПИ и начина, по който се избира председателят й. Не е нужно да си юрист, за да си наясно, че няма как човек, когото ти избираш да те проверява, да ти даде негативна оценка”, изрази мнение секретаят на ПГ на „БСП за България”. „Какво означава борба с корупцията? Искаме да видим осъдителни присъди”, категорична бе Анастасова. По думите й е трудно да се говори корупция сред представители на опозицията, която не е на власт от 10 години. „Корупцията е злоупотреба с държавен ресурс”, каза Анастасова.  По повод отсъствието на БСП от парламента, народният представител заяви: „За 2 години в парламента изпадах в позицията „говори си, не ми пречиш”. Имахме много предложения – те не се приемаха. Убедена съм, че ще се върнем в парламента като победители на предстоящите избори”, категорична бе Ирена Анастасова.  По повод пренареждането на районните избирателни комисии от ЦИК, Ирена Анастасова коментира: „В районните избирателни комисии ГЕРБ имат 29 председатели и 2-ма секретари, а трябваше да имат 24 представители”. По думите й няма как във всички 31 РИК-ове ГЕРБ да има контрол. Тя уточни, че един протокол от РИК не може да тръгне нагоре без двата подписа на председателя и на секретаря. „От 31 избирателни района, ГЕРБ контролират всички до един. Най-голямата изненада е при ДПС, които трябваше да имат общо 6 председатели и секретари, а всъщност имат 18. Това означава, че с подкрепата на ДПС, които имат решаващ глас в 18 от комисиите, протоколите ще вървят нагоре. Ясно е, че новата коалиция е между ГЕРБ и ДПС, а не ГЕРБ и Обединени патриоти”, заключи Анастасова.  ", "date": "2019.04.11", "title": "Ирена Анастасова: Ще се върнем в парламента като победители на предстоящите избори"}
{"url": "http://epicenter.bg/article/Parviyat-iztrebitel-F-16-za-balgarskite-voennovazdushni-sili-idva-prez-2022-g--/179904/2/0", "text": "Първият изтребител Ф-16 за българските военновъздушни сили идва през 2022 г. Това съобщиха от пресцентъра на компанията „Локхийд Мартин\".  „Изборът на боен самолет Ф-16 Блок 72 от Мароко и още един оператор от региона на Азия ще ускори плановете за започване на производството на новите, важни за България изтребители и за доставка на първия самолет в края на 2022 г.\", каза Джим Робинсън, директор Международно бизнес развитие за Ф-16 в Локхийд Мартин.  В изявление, направено само две седмици преди церемонията за прерязване на лентата за откриването на новата производствена линия на Локхийд Мартин за F-16 в Грийнвил, Южна Каролина, Робинсън каза, че макар последните поръчки да увеличават натоварването на компанията, новият завод вече има възможност да вдигне производствения си капацитет, за да отговори на нуждите на клиентите.  „Появиха се много неверни информации, често от хора, които не са участвали директно в разговорите, за нашите възможности да доставим новите Ф-16 Блок 70 във времевата рамка, която отговаря на нуждите на българските ВВС“, заяви Джим Робинсън.  „Самолетите за Бахрейн, Словакия и България ще бъдат сред първите, които ще бъдат построени в новото съоръжение в Грийнвил. Ако приемем, че договорът бъде подписан това лято, планираме да започнем обучението на българските пилоти и наземен персонал в САЩ не по-късно от 2021 г. и ще доставим първия български Ф-16 преди началото на 2023 г.”, добави той.  В допълнение към новите изтребители Ф-16 за Европа, гръцките военновъздушни сили обявиха плановете си да модернизират 85 самолета от своя Ф-16 флот до стандарта Viper. Този стандарт е подобен на новия блок 70/72, но без предимствата на 12 000 летателни часа.  Полша, първата държава в Централна и Източна Европа, която избра Ф-16, също обмисля модернизиране на настоящия си флот. Румъния разглежда възможността да придобие повече самолети, а Хърватия прави преоценка на нуждите на военновъздушната си отбрана.  Като част от ангажимента си да подкрепя придобиването на Ф-16 от България, \"Локхийд Мартин\" ще отвори база за поддръжка, частичен и цялостен ремонт (MRO facility) в страната. Това означава, че българските самолети ще могат да бъдат поддържани в България от местни инженери и техници през цялата продължителност на своите 12 000 часа летателни часа живот.  Компанията обсъжда и редица други възможности за партньорство с българската индустрия и евентуалното участие на местните академични институции в програми за научноизследователска и развойна дейност.  Lockheed Martin, базирана в Бетесда, щат Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги.  ", "date": "2019.04.11", "title": "Първият изтребител Ф-16 за българските военновъздушни сили идва през 2022 г. "}
{"url": "http://epicenter.bg/article/Borisov-pristigna-v-Dubrovnik-za-sreshtata-na-varha-s-Kitay-/179929/2/0", "text": "Министър-председателят Бойко Борисов пристигна в Дубровник за участие в Осмата среща на държавните и правителствени ръководители на страните от Централна и Източна Европа и Китай. Това съобщиха от Правителствената информационна служба.  Основната цел на форума „16+1“ е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.  Днес българският премиер ще проведе среща с председателя на Държавния съвет на Китай Ли Къцян. Фокус на разговора между двамата правителствени ръководители ще бъдат постигнатите договорености и резултати от миналогодишната среща „16+1“, чийто домакин беше София.  Бойко Борисов и Ли Къцян ще обсъдят напредъка в търговските и икономическите връзки между двете държави и потенциала за реализирането на съвместни проекти в редица сектори в региона.  Утре министър-председателите на България Бойко Борисов, на Хърватия Андрей Пленкович и на Китай Ли Къцян ще открият официално Глобалния център за партньорство, чието създаване беше договорено през юли в българската столица.  ", "date": "2019.04.11", "title": "Борисов пристигна в Дубровник за срещата на върха с Китай "}
{"url": "http://epicenter.bg/article/TsIK-naema-3000-mashini-za-evrovota--za-mestnite-izbori-mozhe-da-se-misli-i-za-kupuvane-/179930/2/0", "text": "За евроизборите ще бъдат наети 3000 машини за гласуване, а за местните избори може да се мисли и за придобиване. Това каза на брифинг говорителят на ЦИК Александър Андреев, предаде Агенция „Фокус“.  Във връзка с машинното гласуване Андреев посочи, че вчера е била публикувана обществената поръчка за наемането на 3000 устройства.  „Срокът за подаването на офертите е до 16 април. На 25 май е срокът за доставката на машините до секциите“, обясни Андреев.  Той посочи, че до местните избори има достатъчно време, в което може да се мисли за придобиване, съхранение и логистика на машини.  „За да можем да осигурим сега машинното гласуване, правилният вариант е наемането на машини“, каза още Андреев.  „По отношение на гласуването извън страната - има 107 места, на които има дипломатически консулски представителства. Към момента са подадени успешно 452 заявления през нашата страница и 52 неуспешни“, каза Андреев и посочи, че заявления могат да бъдат продавани и в консулствата.  На въпрос как ще коментира обвинението на БСП, че несправедливо са разпределени квотите в Районните избирателни комисии, Андреев отговори, че не би трябвало да бъдат коментирани изказвания на политическите сили.  „ЦИК се е съобразила с предложенията и с всички останали обективни критерии за назначаването на РИК“, подчерта той.   Бяха обжалвани 11 решения на ЦИК за назначаването на Районни избирателни комисии, отменени са 4 от тях, уточни Александър Андреев.  „Имаше и три сигнала и една жалба, които пристигнаха по отношение на регистрацията на „Коалиция за България“, и от тях ЦИК се произнесе със самото решение за регистрация“, заяви Андреев.  Той съобщи, че на 13 април ще се извърши проверка на подписките в подкрепа на регистрацията на партиите.  „До 15 април могат да се регистрират инициативни комитети. На 17 април започва насрочването на консултациите на СИК, които трябва да се проведат до 20 април“, обясни той.  За изборите са регистрирани 15 партии, 8 коалиции и 10 инициативни комитета, добави Александър Андреев.  „По отношение на нашите принципни решения ще споделя най-важните – решенията, които приехме във връзка с условията и реда на предизборната кампания. Приехме проект за медийни пакети в размер на 40 хил. лв., които ще могат да ползват партиите, а независимите кандидати и инициативите – 5 хил. лв.“, заяви Андреев. Той посочи, че избирателните списъци ще бъдат качени днес на страницата на ЦИК.  „Вчера изтече срокът за регистрация на партиите и коалициите, а по отношение на инициативните комитети продължава до 15 април. До вчера 15 партии са подали заявление, 8 коалиции и 10 инициативни комитета“, обясни той и посочи, че на Коалиция „За теб, България“ ѝ е отказана регистрация заради пропуски. Андреев обясни, че се очаква десетте инициативни комитета да издигнат кандидатурата на независимите кандидати.  ", "date": "2019.04.11", "title": "ЦИК наема 3000 машини за евровота, за местните избори може да се мисли и за купуване "}
{"url": "http://epicenter.bg/article/Prezidentat-na-Sudan-e-podal-ostavka-i-e-pod-domashen-arest--armiyata-sastavya-vremenno-pravitelstvo/179913/7/0", "text": "Президентът на Судан Омар ал-Башир се оттегли, военни източници твърдят в четвъртък след продължаващите месеци призиви за неговата оставка, предава Анадолската агенция, цитирана от Агенция \"Фокус\".  Армията е създала преходно правителство, за да управлява страната в предстоящия период, заяви военен източник, отказвайки да даде повече подробности.  \"Мога да потвърдя, че Башир се е оттеглил, след като армията и протестиращите го поставиха под натиск\", каза източникът, който поиска да не бъде назован, поради ограничения в разговорите с медиите.  Суданската държавна телевизия и радио обявиха рано сутринта, че армията ще \"направи важно изявление\", но досега такова не е излъчено.  Стотици хиляди хора са излезли по улиците на столицата Хартум, за да отпразнуват края на 30-годишното управление на Башир.  Бившият вече президент сега се намира под домашен арест и телохранителите му са задържани, съобщиха местните медии.  Междувременно суданското военно разузнаване е арестувало повече от 100 ръководители от управляващата партия Национален конгрес. Сред арестуваните са бившият министър на отбраната Абдел Рахим Мохамед Хюсеин, бившият вицепрезидент Али Осман Таха и ръководителят на управляващата партия Ахмед Харун.  Судански войски също са били разположени около сградата на държавната телевизия, а някои войници, както се твърди, са влезли в сграда в Омдурман, втория по големина град в страната.  Информациите също така сочат, че полетите от международното летище в Хартум са преустановени, като се допускат само кацания на летището.  Стотици судански протестиращи в сряда организираха протест пред сградата на Генералния щаб на армията в столицата за пети пореден ден на фона на продължаващите призиви президентът Омар ал-Башир да се оттегли.  От събота най-малко 22 души са загинали в сблъсъци между демонстрантите и силите за сигурност, които многократно са се опитвали да разпръснат протестиращите със сила, според Централния комитет на суданските лекари. Полицията, от своя страна, каза, че само един протестиращ е бил убит.  Судан е обхванат от протести от декември миналата година, като демонстрантите поискаха оттеглянето на Ал-Башир, който управлява Судан от 1989 г. насам.  От сутринта се очаква \"важно изявление\" на армията, но то все още се забавя и според някои информации причината за това е несигурността кой ще оглави преходния съвет в страната.  ", "date": "2019.04.11", "title": "Военен преврат в Судан! Президентът е под домашен арест, армията съставя временно правителство"}
{"url": "http://epicenter.bg/article/Osnovatelyat-na--Uikiliyks--Dzhulian-Asanzh-e-arestuvan-v-London-/179917/7/0", "text": "Основателят на сайта за разкрития \"Уикилийкс\" Джулиан Асанж е задържан, след като прекара години в еквадорското посолство в Лондон, предават АФП и БНР. Новината бе потвърдена от британския вътрешен министър Саджид Джавид, който заяви, че Асанж (47 г.) ще бъде изправен пред съд.  Британската полиция уточни, че е била поканена в посолството, след като Еквадор прекратил предоставеното убежище. Асанж живееше в дипломатическата мисия през последните 7 години. Oт декември 2017 г. той има и еквадорско гражданство.  През април 2017 г. директорът на ЦРУ Майк Помпейо нарече „Уикилийкс“ „недържавна враждебна разузнавателна служба, подстрекавана от страни като Русия“, но официални обвинения срещу Асанж не са повдигани. В последните месеци свързани с него американски граждани съобщиха, че са били разпитвани от властите.  Отделно той е заподозрян в изнасилване в Швеция, където е заплашен от арест, ако посети скандинавската страна преди август 2020 г.  Президентът на Еквадор Ленин Морено съобщи, че е отнел убежището на Асанж заради негови непрекъснати нарушения на международни конвенции.  От „Уикилийкс“ обявиха това решение за незаконно и потвърдиха, че еквадорският посланик е поканил полицията в сградата, за да извърши ареста.  „Еквадор незаконно е прекратил политическото убежище на Асанж в нарушение на международното право“, се посочва в съобщение в Туитър.  Роденият в Австралия Асанж отказваше да напусне посолството и заявяваше, че ще бъде екстрадиран в САЩ заради дейността на сайта си.  Един от ударите на „Уикилийкс“ по Вашингтон бе публикуването на хиляди секретни дипломатически грами, изпратени от посолства в целия свят до Държавния департамент.  Сайтът е критикуван за липса на критики и разкрития за Русия.  „Надяваме се правата на Джулиан Асанж да бъдат спазвани“, заяви днес говорителят на Кремъл Дмитрий Песков.  Асанж остава в полицейски участък в центъра на Лондон до явяването му пред съд „колкото се може да по-скоро“, се посочва в съобщение на Скотланд Ярд.  ", "date": "2019.04.11", "title": "Основателят на „Уикилийкс“ Джулиан Асанж е арестуван в Лондон "}
{"url": "http://epicenter.bg/article/Italianski-ekspert--Mafiyata-e-rak--koyto-se-razprostira-kam-Iztochna-Evropa-/179927/7/0", "text": "Международните антимафиотски усилия може да се засилили през последните месеци, но италианската организирана престъпност е социален и икономически „рак“, който светът изглежда подценява, смятат експерт, цитиран от АФП и БНР.  Най-силният удар за последните месеци бе нанесен пред декември, когато в шест различни държави бяха задържани 90 гангстери от калабрийската мафия Ндрангета.  И докато е добре известно, че сицилианската Коза Ностра присъства в Австралия, Канада и САЩ, други мафиотски кланове се глобализират също, като най-предпочитани от тях дестинации са страни от Европейски съюз.  Трите основни престъпни синдиката - Коза Ностра, неаполитанската Камора и Ндрангета, са сред „най-застрашителните в Европа“ заради глобалния обсег на техните действия, смята Европол.  Тяхната сила е в контрола и в експлоатирането на територия и общност, включително с инсталирането на съюзници на административни позиции, дори далеч от териториите, които контролират.  Италианският експерт Кристиано Томаси заяви за случаи в цели квартали на европейски градове, които са под контрола на организирани престъпни групи.  „Защо привидно изглежда, че нищо не се случва в тези райони? Защото мафията контролира всичко, но това не е здравословен контрол, а рак, който се развива. А където има рак, няма живот“, коментира Томаси, полковник от полицията, който работи като анализатор за италианската антимафиотска агенция ДИА.  Той и колегите му през последните години са принудени да разширят разследванията си отвъд Германия, Франция и Испания към източноевропейските страни.  Активи на стойност 250 млн. евро бяха конфискувани при скорошна операция в Румъния, където мафията е забила ноктите си във всичко - от строителни компании до стотици апартаменти и дори спа, казва Томаси. Той допълни, че е разкрита и престъпна дейност в Словакия, където Ндрангета се опитва да източва еврофондове.  ", "date": "2019.04.11", "title": "Италиански експерт: Мафията е рак, който се разпростира към Източна Европа "}
{"url": "http://epicenter.bg/article/Eduard-Snoudan-za-aresta-na-Dzhulian-Asandzh--Cheren-den-za-svobodata-na-presata-/179934/7/0", "text": "Едуард Сноудън, който избяга от САЩ, в четвъртък критикува ареста в Лондон на основателя на „Уикилийкс“ Джулиан Асанж, наричайки го \"черен ден за свободата на пресата\", предава AFP, цитирана от \"Фокус\". Сноудън избяга в Русия през 2013 г., след като публикува хиляди класифицирани документи в медиите за обширните дейности на проследяване и подслушване на правителството на САЩ. \"Снимките на посланика на Еквадор, който поканва тайната полиция на Великобритания да отиде в посолството, за да арестува издател на наградена журналистика от сградата, ще се окажат в историческите книги\", написа бившият служител на Американската агенция за национална сигурност в социалната мрежа „Туитър“. \"Критиците на Асандж могат да се радват, но това е черен ден за свободата на пресата\", заяви Сноудън. Той осъди решението на Еквадор да оттегли убежището на Асандж, който от 2012 г. живее в посолството на страната в Лондон. Той нарече решението \"извънредно и много вероятно безпрецедентно оттегляне на това, което поне ООН смята за легитимно предоставяне на убежище\". Подобно на Сноудън, Асандж остава поляризираща фигура, а някои го наричат борец за откритост, докато други го обвиняват, че е враг на САЩ, опитвайки се да избегне справедливостта. \"Не трябва да съм съгласен с цялата журналистика на този човек, но вярвам, че той не трябва да бъде арестуван заради нея\", пише Сноудън в отговор на критиките към методите на Асандж. Сноудън до голяма степен остава извън медийното внимание в Русия, след като властите му предоставиха статут на бежанец.  ", "date": "2019.04.11", "title": "Едуард Сноудън за ареста на Джулиан Асандж: Черен ден за свободата на пресата!"}
{"url": "http://epicenter.bg/article/-quot-Kurir-quot--Balgari-izbivat-sarbi-v-YuAR-za-otkradnati-20-kg-kokain--18-VIDEO-/179940/7/0", "text": "Убиват сърби за 20 кила кокаин: Българи ликвидират наши граждани заради открадната дрога! Историята на кървавата война в ЮАР! Това са челните заглавия в днешния сръбски в. \"Курир\", в който анонимен източник на изданието разкрива причината за убийствата в подземния свят - война между сръбската и българската мафия в ЮАР.   Според източника на \"Курир\" поредната жертва е Иван Джорджевич, по прякор Жуча, разстрелян в засада във вторник в Йоханесбург. Убийствата започнали след като негов доверен човек откраднал от българските мафиоти там пратка с дрога.   Жуча е считан за един от босовете на сръбската мафия в африканската държава. Източникът на \"Курир\" твърди, че кървавата баня, която струва досега живота на петима сърби, а шести по чудо оцеля при опит за убийство, започва след като доверен човек на Джорджевич откраднал кокаин от българите.   \"Полицията смята, че това е мотивът. Това, както и предишните извършени много професионално убийства, са част от разчистването на сметки в търговията с дрога\", цитира \"Курир\" своя анонимен източник.   Сръбски престъпници са главните дистрибутори на дрога в ЮАР, като в продължение на години действали в отлично взаимодействие с българските мафиоти. \"Между другото има съмнение, че войната, в която избиват наши сънародници, започва, когато един от най-близките хора на Жуча откраднал от българите 20 килограма кокаин\".   Отговорът на българите бил кървав, пише \"Курир\", а първият на мушката им бил самият Джорджевич. През септември 2017 г., докато си седял в паркиран пред ресторант автомобил, непознат изстрелял към него четири куршума. Тежко раненият Жуча бил транспортиран в болница, където се възстановявал няколко месеца.   \"Нападението имаше последици, останаха му белези. На всички беше ясно, че той знае за какво става дума, затова стана много предпазлив и започва да се вози в брониран автомобил\", доверява източникът.   След това загиват последователно Милан Джуричич-Мики, чието ликвидиране в Сърбия обясняваха с убийството на Желко Ражнятович-Аркан, Дарко Кулич, Джордже Михалиевич, Югослав Смиликич.    Крадецът на дрогата се отървал само с раняване. Наказателната акция предизвикала раздори и в средите на сръбския подземен свят, защото никой не искал да загуби главата си заради чужда изцепка.   Килърите накрая довършили Иван Джорджевич, когото във вторник причакали в луксозен затворен жилищен комплекс в Йоханесбург. В момента, в който спира своя блиндиран Мерцедес, той е приклещен от BMW, от което изскачат двама маскирани с тъмни дрехи и автомати, които започват да стрелят по Жуча. Прозорецът откъм шофьора издържа без пробойна, а той се измъква през дясната врата на колата и хуква да бяга, но е догонен от един от стрелците и убит посред бял ден след 11 ч. местно време (вижте видеото). Нападателите бързо изчезват с колата си.   След убийството нападателите избягали с BMW, което било открито запалено на няколко километра от местопрестъплението. По същия начин бил ликвидиран по-рано и Дарко Кулич, констатирали южноафриканските медии.  ", "date": "2019.04.11", "title": "\"Курир\": Българи избиват сърби в ЮАР за откраднати 20 кг кокаин (+18 ВИДЕО)"}
{"url": "http://epicenter.bg/article/PES-zamrazyava-otnosheniyata-si-s-rumanskite-sotsialdemokrati-/179941/7/0", "text": "Партията на европейските социалисти замразява отношенията си с управляващата в Румъния Социалдемократическа партия, която е член на ПЕС. Новината е била съобщена на партийна среща вчера в Брюксел от председателя на ПЕС Сергей Станишев, който днес бе цитиран от румънски медии и БНР.  Той е информирал премиери, еврокомисари и партийни лидери, че докато румънското правителство не изясни ангажимента си към върховенството на закона и не последва препоръките на Еврокомисията, ръководството на ПЕС ще смята отношенията с левицата в Букурещ за замразени, се казва в съобщение, публикувано на сайта на ПЕС.  Очаква се въпросът да бъде дискутиран на следваща среща на европейските социалисти през юни. Дотогава румънските социалдемократи няма да бъдат допускани до никакви събития.  В реакция управляващата румънска партия обяви, че решението на ПЕС не е правилно.  ", "date": "2019.04.11", "title": "ПЕС замразява отношенията си с румънските социалдемократи "}
{"url": "http://epicenter.bg/article/Petko-Dobrev--Apartamentgeyt---balgarskiyat-Rubikon-/179887/11/0", "text": "Страната ни се тресе от скандали, в които са замесени хората на властта. Политическото земетресение дойде след залпа на американската Аврора, както отбеляза г-н Радулов.  Прави впечатление обаче, че не се търси причината за залпа на американската Аврора. А той залпът не дойде изведнъж. Друг е въпросът дали българските управляващи и голяма част от българските медии през годините разбираха онова, което ни говорят Вашингтон и Брюксел.   Защо мисля така? Докладите, които Вашингтон изготвяше за България, говореха за корупция на всички нива. В България им отговаряхме, че има усещане за корупция. ,От Вашингтон предупреждаваха за нарушената свобода на медиите. В България управляващите казваха, че това не е така. Е, на американците им писна и ни казаха, че възстановяват дейността на „Свободна Европа“ за България. В България им отговориха с безразличие. И за лудите трябваше да е ясно, че с Вашингтон не се говори и държи по подобен начин. Очевидно в България има доста обезумели хора във властта. Е, наложи се американците да задействат тяхната Аврора. И дойде апартаментгейт. Или можем да го наречем и българският политически Рубикон.  Да погледнем и разговорите ни с Брюксел. От Брюксел ни казват, че имаме проблем с начина за образуване на досъдебни производства, с нерегламентираните предварителни проверки, както и с контрола върху прокурорските решения. В България нарекохме това прекрасен доклад за напредъка на България.  Очевидно е, че управляващите в България говорят на различен политически език от този използван в столиците Вашингтон и Брюксел. Именно използването на различни политически езици бе причината, която доведе до залпа на американската Аврора.   И като заваляха оставки, че е трудно човек да каже кога ще приключат. Но залпът на американската Аврора отекна и в системата на правосъдието и борбата с корупцията. И тук не става въпрос само за тераси и балкони.  Признанието на Дюлгеров в Специализирания съд, че той е бил притискан да дава показания, лиши от логика съществуването на тези два държавни органа. Те или трябва да бъдат закрити или трябва да бъдат изцяло обновени. Дюлгеров доказа, че това което ни говорят от Брюксел е напълно вярно.  Властта в България е объркана и не знае какво да предприеме. Едни си мислят, че трябва да организират и спечелят евроизбори. Други си мислят кого да вземат на мушка и му повдигнат обвинения и така чрез сплашване да овладеят ситуацията. И т.н. Властта се заблуждава, че най-големият проблем пред нея са евроизборите, апартаментгейт, оставките, балконите и терасите.   Най-големият проблем на властта в България е предстоящият избор на Главен Прокурор. Изборът на Главен Прокурор ще бъде решаващата битка между гражданите и властта. Допускам, че изборът на Главен Прокурор ще бъде проведен в условията на протести. И имайки предвид дадените до този момент залпове по властта, то основателно можем да предположим, че може да има и Майдан в български вариант. И имайки предвид, че управляващите готвят законодателни промени за изискванията към председателя на КПКОНПИ, то очевидно предстои смяната на досегашното ръководство. Но дали избора на нов председател на КПКОНПИ няма да детонира гражданското недоволство, времето ще покаже. Може да се окаже, че това ще бъде генерална репетиция на отвратените от властта граждани. Видя се, че писаните правила от политиците доведоха до апартаменти, тераси и балкони. А това отвращава почтените граждани. И ако поразсъждаваме върху докладите на Брюксел и думите на Дюлгеров, то можем да стигнем до обосновано предположение, че ерата на прокуратурата от съветски тип приключва. Днес може и мнозина да кажат, че това са неоснователни предположения. По повод на това бих цитирал политолога Иван Кръстев и даденото му интервю за „Дойче Веле“. Накратко той казва, че управлението на ГЕРБ е изтощено и свършва техният цикъл в българската политика. Казано с прости думи Вашингтон си говори с Берлин по българска политическа тема.   Да, трудно е за властта да повярва, че това е разговор между Вашингтон и Берлин. Но реалността е такава. И всеки един, който се занимава с власт в България, е длъжен да разбере смисъла на интервюто на Кръстев. Властта не може да има повече поправителни изпити. Лимитът им свърши. Това казва Кръстев. След българският Рубикон, т.е. апартаментгейт, за управляващите няма връщане назад. Но тяхната посока няма да е нов Рим на властта, а ще бъде към болезнен и сив залез.  Накрая бих написал и няколко думи за Борисов, който създаде ГЕРБ. Най-голямата грешка на Борисов бе създаването на политическа партия ГЕРБ. Защо смятам така? Защото самият Борисов стигна до извода, че най-големият враг на ГЕРБ е ГЕРБ. За това днес той е уморен и изтощен. Защото сам създаде партия, която се превърна в най-голям враг на самата себе си.", "date": "2019.04.11", "title": "Петко Добрев: Апартаментгейт – българският Рубикон "}
{"url": "http://epicenter.bg/article/Prof--Dimitar-Ivanov--Kakvo-misli-obshtestvoto-za-Sergey-Stanishev-/179945/11/0", "text": "  В последните дни към редакцията на  се обръщат наши читатели, симпатизиращи на БСП. Тяхната тревога  е, че преди предстоящите решаващи европейски избори кампанията на партията може да бъде поставена под риск заради личните кариерни амбиции на Сергей Станишев да получи на всяка цена избираемо място в листата за Европейски парламент. Той е единственият от над шестдесет номинирани социалисти, който води лична медийна кампания (включително чрез враждебни на партията медии), чиято философия може да се сведе до внушенията, че е немислимо президентът на ПЕС да отсъства от евролистата, както и че без него БСП рискувала да изгуби евроизборите.  И това - без да става ясно каква принадена стойност носи кандидатурата му, защото днес той няма авторитет сред твърдото ядро на партията, а още по-малко сред милионите разочаровани от модела „ГЕРБ” и статуквото избиратели.  Още едно от внушенията му е, че без неговата персона партията ще загуби облика си на европейска партия, въпреки че БСП има ясна и приета от легитимните си органи идейна рамка, разминаваща се с паралелната реалност на еврочиновниците и брюкселския елит.   „ Партията – това съм аз!” и „Без мен не може”, са твърде изкривени виждания за една колективна, идейна партия, каквато е БСП. И особено щом са изречени от бивш председател, на чиято сметка тежат 11 поредни изборни поражения, залитането на БСП и на европейските социалисти към провалената социаллиберална идеология, за което ПЕС ще плати скъпа цена на 26 май.    Станишев отдавна се е отдалечил идейно от редовите социалисти, негови действия и позиции нееднократно разделяха партията – като председател правеше опити да я превърне в лидерска формация, провокираше разделителни линии в партията, толерираше лично предано обкръжение за сметка на мнението на партийната маса, нееднократно превърна БСП в заложник на амбициите си.    Опитваше да представи изборните поражения като „морална победа”, а нормалния европейски акт на подаване на оставка като „бягство от отговорност”.  Правителството, което оглави в периода 2005-2009 г. стана нарицателно за порочен коалиционен модел, а вторият кабинет, съставен с мандат на БСП при лидер Сергей Станишев и до днес носи в общественото съзнание емблемите „Кой?” и „Лютви Местан”.  Връх на всичко беше, че Станишев оказа недопустим натиск на своята партия да приеме антиконституционната Истанбулска конвенция и джендър идеологията, както и Пакта за миграция.  Поведението му резонно караше социалистите да се питат: Той един от нас ли е, спазва ли партийните решения, или се изживява като брюкселско „началство”, като „Надзорен съвет” над националното ръководство на БСП. Станишев отдавна се изявява като противник на Европа на Отечествата.  Такава позиция не само е в разрез с мнението на българските социалисти, но и в разрез с българския суверенитет и националните ни интереси. Именно срещу диктата на транснационалния капитал, срещу наднационалните елити на статуквото, срещу диктата на неизбраното от гражданите брюкселско чиновничество, срещу неолиберализма и глобализма, днес протестират по улиците и пред урните все народите на Европа.    Явно Станишев е извън тенденциите, извън времето и случващото се в Европа. На кого ли служи той – на народите или на елитите!?   Именно с този политически „капитал” Станишев тръгва на фракционна битка срещу легитимните органи на партията, чиято цел е гарантирането на личното му кариерно благополучие и провеждането на политики, които не са приети от огромното мнозинство от БСП.    Партията, редовите социалисти даваха на Сергей Станишев огромен кредит на доверие – четири мандата като председател и още толкова като народен представител, премиерския пост, евродепутатството, безрезервната подкрепа да оглави Партията на европейските социалисти.    Чувството, че от своята партия може да получаваш много, без да си длъжен да даваш, е въпрос на политически морал, несъвместим с този на редовите членове на БСП, с историческите традиции на партийното лидерство.   Именно заради тревогите и недоволството на редовите социалисти по отношение на кариерното упорство на Сергей Станишев за още 5 години да бъде в Брюксел,  ЗЕМЯ напомня публикации от независими медии, свързани с характерни моменти от политическото битие на кандидата за евродепутат.      В своята статия „Само паметта дава имунитет срещу политическите лъжи” във в. СЕГА от 3 април т. г., авторът Диян Божидаров припомня: „През 2014 г. водач на листата на БСП става лидерът й и председател на ПЕС Сергей Станишев, който многократно заявява, че няма да става евродепутат – първото място в подреждането със сигурност го праща в Европарламента, но той не ще абдикира от проблемите на страната, от грижите в БСП, води листата формално и за кураж.  Всичко това Станишев повтаря дори и след вота. На 30 май, когато вече е спечелил мандат, в отговор на медийни публикации, че все пак се стяга за Брюксел, той сътворява фундаментални относно (не)истината изречения: „На 18 юни трябва да предложа на европейските премиери, излъчени от партии-членки на ПЕС, Мартин Шулц за председател на Групата. По всички европейски законодателства мандатът на един евродепутат започва от първата сесия – това е 1 юли. Заседанието на групата е преди това. Имам преди това седем дни да напиша заявление до Европейския парламент, че се отказвам. Така че не правете драми на празно място. Никога не съм казвал, че ще ставам евродепутат. За пореден път ме изненадаха български медии. Преди малко прочетох заглавие, което гласи: „Станишев: Няма да се откажа от евродепутатското си място”. Още от момента, в който поех водачеството на листата, заявих пред цялото общество, че нямам намерение да ставам евродепутат. Потвърждавам тази своя позиция, след като отговорих на този въпрос над сто пъти. Всичко останало е злонамерена спекулация”. Продължението е известно. Станишев не само стана евродепутат, но и днес не може да си се представи в друга битност. Гузен ли е? Едва ли. Очите му през очилцата изглеждат също така искрени днес, както и тогава…. Станишев притежава уникалната способност да изглежда честен при производството на думи. Улеснен е, разбира се, и от отдавна забравения бекграунд за неслучването на ония обещания, уверения, регламенти, оси”, пише СЕГА.     В анализ на в. ТРУД от 17 октомври 2009 г. (след тежката загуба на парламентарните избори оставката на председателя на БСП е искана в партията, предстои конгрес, който да му гласува вот на доверие) се припомня мнението за лидерството на Сергей Станишев на знакови хора в партията:   , член на Политбюро и секретар на ЦК на БКП от 1972-1983 (работил в Секретариата на ЦК заедно с бащата на Сергей - Димитър Станишев), председател на БСП в периода 1990-1991 г., определян като Стратегът на партията. Член-кореспондент на БАН, философ, политолог:   , дългогодишен заместник-председател на БСП, председател в течение на 12 години на БСП-София, министър на икономиката и енергетиката в кабинета „Станишев”:   , настоящ евродепутат и главен редактор на сп. „Ново време”, дългогодишен заместник-председател на БСП, заемал постовете на вицепремиер, на външен министър и председател на 40-тото Народно събрание:   , преподавател по право, дългогодишен заместник-председател на БСП и народен представител, председател на Обединението на левите социалисти, публично известно като „Лявото крило” в БСП:   , дългогодишен народен представител и член на Изпълнителното бюро на БСП, министър на правосъдието, областен председател на партията в София-област, бивш посланик в Република Черна гора и настоящ в Словения:   , бивш зам.-председател на БСП и председател на Парламентарната група на демократичната левица. Понастоящем председател на Тракийските дружества:    юрист конституционалист, професор по право. Бивш народен представител от БСП, бивш служебен премиер:   , юрист, народен представител от БСП три мандата, избирана за член на Изпълнителното бюро на партията. Понастоящем е лидер на „Движение 21”:     Сергей Станишев от 2009 година:    :   А иначе – глас народен, глас Божи. Дано Пленумът на БСП вземе най-правилното решение, което да помогне на партията да постигне изборна победа, която да гарантира промяна за България.    ", "date": "2019.04.11", "title": "Проф. Димитър Иванов: Какво мисли обществото за Сергей Станишев?"}
{"url": "http://epicenter.bg/article/Hristo-Kirchev--Kostov-pozvoli-Egoto-mu-da-go-pobedi--Bolshevishkiyat-mu-harakter-naddelya/179953/11/0", "text": "  ГЛЕДАХ ТАЗИ СУТРИН Г-Н ИВАН КОСТОВ ПО БТВ, анонсиращ новата си книга за Прехода в предаването на Антон Хекимян. Като активен съидейник в създаването на СДС от първите му дни, съм участник и наблюдател на мнаго от събитията, описани от бившия Премиер. Предварително искам да обявя, че по времето на управлението на ОДС/СДС/ имахме, меко казано, крайно хладни отношения. Вината за това сигурно не е само на Иван Костов, а и моя.   По характер съм сговорчив човек, но като Антикомунист не понасях Командирския му манталитет, а той боготвореше абсолютните послушковци и подмазвачи. Аз, обратно, съм човек на свободния дух и мислене. Затова ненавиждах \"Комунизма\" и погледа ми беше на Запад, най-вече Америка. Не съм чел книгата, но при доста дългия раговор между Антон Хекимян и Иван Костов, видях че бившия Премиер почти няма промяна в характера и мислене си. Външно изглеждащ много добре, трудния му характер е същия. С много почитатели, предизвикваш голям публичен интерес, мога да кажа че малко са хората, които го познават отблизо.   Може би заради този характер беше \"командирован\" да оглави СДС и да извърши крайно трудни реформи, без да се разясни на българските граждани какво по точно ще се извърши чрез тези реформи. Съвремениците на времето във втората половина на 90-те години от меналия век си спомнят за тоталната икономическа разруха на българската икономика, благодарение на крайно лявата политика на БСП за запазване на почти никому ненужна българска индустрия, изостанала с много десетилетия от Световната такава, работеща предимно за Страните от СИВ. А СИВ се беше разпаднал. Излязохме на конкурентния Световен пазар. И от там всичко се срина. При това тежко икономическо състояние, Иван Костов оглави СДС, а чрез избори оглави Правителството на ОДС с абсолютно парламентарно мнозинство/ОДС имаше 137 депутата/.   Започнаха \"промени\" в онова голямо, волно СДС което обичахме. Бяха прогонени голямата част от старите Седесари, които биха попречили на едноличното управление на Костов. След това СДС стана Партия, не без външното влияние и съвети на Германската десница. Оправданието беше, че за предстоящите тежки реформи е необходимо СДС да бъде мощна унифицирана формация с Вожд, наподобяваща ХДС на Хелмут Кол. Ролята на Вожда се пое от Иван Костов. Прие названието Командир. Но когато си Вожд трябва да имаш ясното съзнание на къде водиш хората, жадуващи за справедливост и демокрация! За съжаление, вместо изпълнение на широко тръбените обещание за наказание на кредитните милионери, разкриване на досиетата, наказание за икономическата катастрофа, Иван Костов започна да изпълнява плана \"Луканов\" за приватизацията. Това много разочарова хората и ги накара да забравят за СДС. НЕ БЪРЗАМ ДА ОБВИНЯВАМ ИВАН КОСТОВ ЗА ПРИВАТИЗАЦИЯТА! Много хора днес я осъждат, търпейки нейните последствия. Но много малко хора са запознати с изискванията на Международните Финансови Институции за спасяването на България от фалит. ИЗИСКВАХА СПЕШНА ПРИВАТИЗАЦИЯ. Чест прави на Иван Костов че пое удара на тежките промени и реформи.  НЯМА ОБИЧАН ЧОВЕК ПРАВИЛ РЕФОРМИ! Времето го отчита... И тук на \"Помощ\" на Костов доиде изключително тежкия му характер. Недиалогичен, непонасящ критика и съвети, живеещ с неговото Мото \"Праведния съм аз, безпогрешния съм аз\", позволи Егото му да го победи.     Сърдит на всеки и всички, болшевишкия му характер надделя. Вместо да е по медиите да разяснява реформите, кое ги налага, той беше сърдит за всеки негативен въпрос и действие,. Днес Костов обяснява как Министрите му имали пълна свобода! Само някой да гъкнеше беше сменявян. Накрая си направи Кабинет от послушковци, повечето бивши номенклатурни кадри на БКП! Г-н Костов отчете че не е извършена Декомунизацията, така както Конрад Аденауер изгради поствоенна Германия, извършвайки Денацификацията. Но Аденауер беше страдал от Нацистите, докато върхушката на СДС, по един или друг начин, беше свързана с бившите Комунисти. Просто тогавашните управляващи, водени от Г-н Костов не желаеха декомунизациятя да се случи. Не може хора близки до върхушката на БКП и с тоталитарно пост комунистическо мислене да извършат този труден и отговорен процес. Българите не искали демократични промени. Верно е, това което остана в България, с изключения, иска връщане към миналото. ДЕМОКРАЦИЯТА Е ОТГОВОРНОСТ НА ЛИЧНОСТА! Държавата дава свобода, за това Личноста да я оползотвори. Да се развиваш, работиш, изграждаш... Между тези два милиона Българи напуснали Страната ни има блестящи, много умни и способни младежи. Те избраха Европа и Америка именно защото могат да се развият и живеят в Демократични общества! Но благодарение на егоизма и късогледството на бившите Комунисти, днешни Бизнесмени, българите забравиха за Демокрацията. Наложи се Руския път за \"упадък\", не Европейския за развитие. Но приет или критикуван, Г-н Иван Костов остана ярка личност на прехода. Факта, че има постоянен интерес към него, говори че е интересна личност! Един ден, когато бяхме заедно в Парламента, в началото на 2002 год. беше остро критикуван и подиграван от медиите. Бяхме си подобрили отношенията и от време навреме си говорехме. Изразих съжаление за острите критики и обвинения към него. Прекаляваха, а преди това бяха в краката му... Той ме погледна натъжен и каза \"Умряло куче никой не рита Христо\"... Такъв си е Иван Костов, вътрешно много чувствителен, а външно, да бъде Вожда... И е прав. ОСТАНА СИ ЛИЧНОСТ!", "date": "2019.04.11", "title": "Христо Кирчев: Костов позволи Егото му да го победи! Болшевишкият му характер надделя"}
{"url": "http://epicenter.bg/article/Britansko-kitayski-konsortsium-predlaga-treti-terminal-na-Letishte-Sofiya/179938/4/0", "text": "Най-голямата британска летищна груп Manchester Airports Group (MAG) подаде оферта в процедурата за отдаване на концесия на летище София, съобщи Министерството на транспорта, информационните технологии и съобщенията.   MAG участва в конкурса в консорциум с китайския строителен гигант BCEG. Предложението на консорциума към българското правителство съдържа сериозни планове за развитие и реконструкция на съществуващите терминали на летището, както и дизайни за напълно нов Терминал 3, който в завършен вид ще превърне софийското летище в напълно отговарящо за водеща европейска столица, се посочва в съобщение на транспортното министерство.   МAG очаквано влиза в състезанието, тъй като още миналия октомври обяви, че има сериозен интерес към концесията на софийския аеропорт. Компанията управлява три от основните летища във Великобритания – \"Манчестър\", \"Лондон Станстед\" и \"Ийст Мидландс\" и предоставя услуги на шест аерогари в САЩ.    Китайската BCEG пък строи най-големия авиационен проект в света – пекинското международно летище Daxing. То ще бъде най-голямото летище в света, а съвсем скоро проведе първите си пробни полети.", "date": "2019.04.11", "title": "Британско-китайски консорциум предлага трети терминал на Летище София"}
{"url": "http://epicenter.bg/article/Pet-oferti-sa-podadeni-za-kontsesiyata-na-Letishte--Sofiya--/179950/4/0", "text": "Днес бяха отворени заявленията за участие в процедурата за определяне на концесионер и възлагане на концесия за строителство на обект „Гражданско летище за обществено ползване София“ – публична държавна собственост. Това съобщиха от Министерството на транспорта, информационните технологии и съобщенията.  В срока за подаване на заявления и оферти бяха получени заявления от следните участници:   Консорциум „Витоша“ с водещ член Манчестър Еърпорт Груп Оувърсийз Инвестмънтс Лимитид. Участник в консорциума е и BCEGI Кънстракшън (Великобритания) Лтд, с едноличен собственик Бейджин Кънстракшън Ейнджиниринг Груп;   Консорциум „Соф Кънект“ с водещ член Меридиам Ийстърн Юръп Инвестмънтс САС. За изпълнение на изискването за летищен оператор е посочено Флугхафен Мюнхен;   Консорциум ССБ София Еърпорт ДжейВи с водещ член ССБ Зауервайн & Шефер Бау АГ. За изпълнение на изискването за летищен оператор е посочено Копенхаген Еърпортс А/С;   „Фрапорт България“ ЕАД. За изпълнението на изискването за технически способности и финансови възможности е посочено Фрапорт АГ Франкфурт Еърпорт Сървисис Уърлдуайд;   Консорциум „Еърпортс Де Пари“ ЕС. ЕЙ и „ТАВ Хавалиманларъ Холдинг“ А. Ш. с водещ член „Еърпортс Де Пари“ ЕС. ЕЙ. За изпълнение на изискването за летищен оператор е посочено „Еърпортс Де Пари“ ЕС. ЕЙ.  Комисията за провеждане на процедурата следва да извърши действията по допускане на участниците.  Офертите на допуснатите участници ще бъдат отворени в открито заседание на комисията, което ще се проведе на 9 май 2019 г.  На заседанието могат да присъстват участниците или техни представители, както и други лица.  ", "date": "2019.04.11", "title": "Пет оферти са подадени за концесията на Летище „София“ "}
{"url": "http://epicenter.bg/article/Prokuraturata-obvini-biyachite-ot-Gabrovo---i-trimata-bili-osazhdani/179890/3/0", "text": "Районната прокуратура в Габрово повдигна обвинения на тримата задържани за побоя над продавач в магазин, който разбуни духовете в града. Видеото от побоя шокира обществеността, като в него бе показано как трима роми нападат продавач на магазин, след като им направил забележка. Това доведе и до протест в Габрово снощи, на който се стигна и до напрежение.  С постановление на Районна прокуратура – Габрово от 10 април 2019 г. три лица са задържани за срок от 72 часа. Прокуратурата е привлякла в качеството на обвиняеми лицата с инициали Н.М.(на 21 години), Й.А. (на 20 години), П.А. (на 30 години) за това, че на 7 април 2019 г. в магазин \"2+2\" на ул. \"Николаевска\", действайки като извършители чрез нанасяне на множество удари с ръце и крака в областта на главата, тялото и краката, причинили на продавач-консултанта с инициали В. И. (от Габрово) лека телесна повреда по хулигански подбуди, гласи съобщението от прокуратурата.  След преценка на събраните по делото доказателства с оглед на това, че същите сочат реална опасност обвиняемите да се укрият или да извършат престъпление, тъй като са привлечени като обвиняеми за извършено умишлено престъпление, след като са осъждани за други престъпления (Н.М. е осъждан за извършено престъпление по чл.198 от НК, Й.А. е осъждан за извършено престъпление по чл.346 от НК, П.А., е осъждан за извършено престъпление по чл.195 от НК), Районна прокуратура –Габрово ще направи искане пред РС – Габрово за вземане на мярка за неотклонение \"Задържане под стража\" на трите лица, допълват от държавното обвинение.  Въпросните членове от Наказателния кодекс, които се споменават от прокуратурата показват, че П.А. е осъждан за кражба, Н.М. е осъждан за кражба чрез заплаха, Й.А. е осъждан за кражба на МПС.  Действията по разследването продължават под ръководството на Прокуратурата.  ", "date": "2019.04.11", "title": "Прокуратурата обвини биячите от Габрово - и тримата били осъждани"}
{"url": "http://epicenter.bg/article/Shofyor-zagina-na-myasto--sled-kato-kamionat-mu-se-obarna-v-kanavka-na-magistrala--quot-Trakiya-quot--/179894/3/0", "text": "59-годишен шофьор е загинал на място, след като камионът му се е обърнал в канавка в района на 125 км на АМ „Тракия“, в посока София. Това съобщи за Радио „Фокус“-Пловдив говорителят на ОДМВР-Пловдив.  Камионът е фирмен. Сигналът в полицията е подаден в 08.30 часа.  Констатирана е смъртта на шофьора, чието тяло е било извадено от смачканата кабина с помощта на специализирана техника на пожарната.  Причините и обстоятелствата, довели до тежкия инцидент, се разследват.  ", "date": "2019.04.11", "title": "Шофьор загина на място, след като камионът му се обърна в канавка на магистрала \"Тракия\" "}
{"url": "http://epicenter.bg/article/Posledna-informatsiya-za-sastoyanieto-na-nahapanite-ot-rotvayleri-detsa/179898/3/0", "text": "Нощта е преминала спокойно и за двете деца, останали на лечение в спешната болница \"Пирогов\" след като бяха нахапани от кучетата в село Железница.   \"Вчера три братчета бяха докарани в противошокова зала. Едното момченце беше освободено след обработване на раните. Наложи се друго от децата да се оперира. Към момента те са без опасност за живота. Това съобщи говорителят на УМБАЛСМ „Н.И.Пирогов“ Мария Пойразова, предаде Novini.bg.   Момченцето, което е в най-тежко състояние, има наранявания в областта на главата. Възрастният мъж е откаран в болница \"Света Анна\".   \"И трите деца имат множество нахапвания в областта на горните и долните крайници, има нахапвания и по главата на едно от децата. Тази сутрин децата се чувстват по-добре. Те са без непосредствена опасност за живота\", увери тя.   Междувременно собствениците на двата ротвайлера, които нахапаха жестоко възрастен мъж и внуците му, бяха задържани. Те са майка и син от Симеоново. Задържани са за 24 часа.   Инцидентът стана вчера по обяд, докато децата – три братчета на 7, 9 и 12 години, са се разхождали заедно с дядо си. В района на Минералната баня в село Железница били нападнати от кучетата. Случайно минаващи хора са се притекли на помощ. Децата и родителите им живеят в чужбина. Те са дошли на гости на баба си и дядо си в България.  ", "date": "2019.04.11", "title": "Последна информация за състоянието на нахапаните от ротвайлери деца"}
{"url": "http://epicenter.bg/article/Dezhavyu--Otnovo-slaba-pamet-na-svidetel-po-deloto-sreshtu-Dyankov--Traykov-i-Prokopiev/179899/3/0", "text": "Разпитват представители на фондовата борса по делото за приватизация на EVN. На заседанието днес се явиха 7 от 10 призовани свидетели. Четирима от тях са от фондовата борса, където е станала сделката, предава Канал 3.  Първа показания даде председателят на Комисията за защита на конкуренцията Юлия Ненкова. Към 2011 г. тя е ръководила надзорния съвет на Агенцията по приватизация. По думите ѝ стана ясно, че има липса на спомени относно методиката и избора на инвестиционен посредник по сделката. Прокуратурата определи като противоречиви показанията с тези от досъдебната фаза. Затова поиска от съда прочитане на казаното от нея през ноември 2015 г. Защита възрази, с мотива че няма конкретика в искането на държавното обвинение.  Според прокуратурата Дянков нарежда на Агенцията по приватизацията да възложи оценката по сделката да се извърши от фирмата \"Булброкърс\", контролирана от Иво Прокопиев. Той пък е сочен от държавното обвинение за помагач при реализирането на схемата.  Делото срещу бившите министри Симеон Дянков, Трайчо Трайков и бизнесмена Иво Прокопиев тръгна в спецсъда в началото на миналия месец. Обвинението срещу тях е за продажбата на държавния дял от 33% процента на И ВИ ЕН на занижени цени, като в резултат държавата е била ощетена с 28 милиона лева.  ", "date": "2019.04.11", "title": "Дежавю! Отново слаба памет на свидетел по делото срещу Дянков, Трайков и Прокопиев"}
{"url": "http://epicenter.bg/article/Arestuvaha-obirdzhiya-na-lotariyni-bileti-za-nad-80-000-leva-/179902/3/0", "text": "Полицията в Плевен задържа 25-годишен за кражба на лотарийни билети.  Кражбата е станала още на 17 януари 2019 година в 08:20 часа във Второ РУ - Плевен е получен сигнал за разбит офис на фирма в Плевен на улица \"Гургулят\". Мястото незабавно е посетено от полицейски служители и е извършен оглед.  Установено е, че в помещението е проникнато на 17 януари за времето от 00:58 часа до 08:20 часа чрез разрушаване на прегради, здраво направени за защита на имот - срязване на метална решетка и използване на неустановено техническо средство.  По информация на собственика са откраднати билети на \"Националната лотария\" на обща стойност от 81 607 лева, съобщават от ОДМВР-Плевен.  Образувано е досъдебно производство за престъпление по чл.195, ал.1, т.3 и т.4, във връзка с чл.194, ал.1 от НК. Уведомен е прокурор. В хода на оперативно-издирвателните мероприятия и процесуално-следствени действия са проведени разпити на свидетели пред съдия. Назначени са експертизи.  Извършени са претърсвания и изземвания, при които са открити част от инкриминираните билети, както и устройства, от които са проверявани билетите.  Билетите били за различни игри. Служителите на реда са изяснили, че от тях има спечелени талони и по част от тях са получени и изплатени печалби. Всички вещи са иззети и материалите са докладвани на наблюдаващия прокурор.  Установен е извършителят на престъплението – 25-годишен от Плевен. Той е привлечен в качеството на обвиняем по досъдебно производство.  На 9 април 2019 година в 15:00 часа с постановление на прокурор в РП – Плевен е задържан за срок до 72 часа и приведен в ОЗ \"СА\".  ", "date": "2019.04.11", "title": "Арестуваха обирджия на лотарийни билети за над 80 000 лева "}
{"url": "http://epicenter.bg/article/Reporter-kam-Lozan-Panov--Kade-mozhem-da-si-kupim-vila-na-moreto-za-20-000--/179918/3/0", "text": "Два дни след като напусна демонстративно заседанието на съдийската колегия на ВСС, Лозан Панов отново отказа да отговаря на въпроса на медиите, предаде Канал 3.  Председателят на ВКС, който се озова в епицентъра на \"Апартаментгейт\", е единственият, който все още не е обяснил, как семейството му се е сдобило с евтин имот от \"Артекс\". Днес беше и първото заседание на новия правосъден министър Данаил Кирилов.  Лозан Панов влезе забързан, в сградата на ВСС, отбягвайки въпросите на журналистите. Той не отговори и на репортера на Канал 3, от къде може да си купи вила на морския бряг за 20 000.  Във вторник Лозан Панов напусна демонстративно заседанието на съдийската колегия, след като останалите членове го попитаха, дали е съгласен с констатациите на съпругата си, че в България няма правосъдие, а държавата е като групировка на СИК, която се управлява от главатар.  Преди това пък Панов не даде никакви отговори нито пред колегите си, нито пред медиите за луксозния апартамент на съпругата си, купен за рекордно ниски цени.  Вчера Канал 3 разпространи и кадри от така нареченото му морско бунгало на Галата, край Варна. Оказа се, че това е кокетна двуетажна вила, купена за скромните 26 000 лева.  Днес Панов отново беше пожален от колегите си от Висшия съдебен съвет, които се концентрираха върху точки от дневния ред, вместо да изяснят казуса с председателя на ВКС. Новият правосъден министър Данаил Кирилов също реши да е дипломатичен.  \"Оставката е личен акт и тя е резултат от преценката на съответната личност. Не искам да сравнявам стандарти. Това е стандартът в ГЕРБ. Ние подаваме оставки при съмнения\", заяви Кирилов.  ", "date": "2019.04.11", "title": "Репортер към Лозан Панов: Къде можем да си купим вила на морето за 20 000? "}
{"url": "http://epicenter.bg/article/Nepalnoleten-preletya-s-kolata-na-mayka-si-po-tsentralniya-ploshtad-na-Ruse-pri-byagstvo-ot-politsiyata/179933/3/0", "text": "Четиринайсетгодишно момче от Кубрат взело колата на майка си, стигнало до Русе с нея и преминало през централния площад на крайдунавския град при опит да избяга от полицията. Това съобщават от областната дирекция на МВР в Русе, предаде БТА.   Случаят е от миналата нощ. Около 2.00 часа полицаи забелязали автомобил \"Хонда Акорд\" с разградска регистрация да се движи без включени светлини по улица в Русе. Униформените подали светлинен и звуков сигнал към водача на превозното средство, за да спре, но той продължил и дори увеличил скоростта.    Полицаите последвали нарушителя, който навлязъл в уличките към централния площад \"Свобода\" и успял да се скрие. Униформените извършили справка в центъра за видеонаблюдение в общината. Станало ясно, че хондата преминала през стълбите и сухия фонтан пред сградата на операта, а след това - и през целия градски площад, като се изгубила в улиците до Съдебната палата.    Предприето било издирване. Така русенските полицаи, с помощта на колегите си от Кубрат, установили собственика на автомобила, както и непълнолетния шофьор.    Образувана е преписка за хулиганство.  ", "date": "2019.04.11", "title": "Непълнолетен прелетя с колата на майка си по централния площад на Русе при бягство от полицията"}
{"url": "http://epicenter.bg/article/Povdigat-obvineniya-na-sobstvenitsite-na-kuchetata--nahapali-detsa-kray-Zheleznitsa/179943/3/0", "text": "След доклад на материалите по делото в Софийска районна прокуратура наблюдаващият прокурор е преценил да повдигне обвинение спрямо двете лица, собственици на кучетата за извършено престъпление по чл. 325 ал.1 за това, че не са положили достатъчно грижи за животните, които се намират под техен надзор. Това каза на брифинг районният прокурор на София Радослав Димов за инцидента, при който три деца и дядо им бяха нахапани от кучета край село Железница, предаде репортер на Агенция „Фокус“.   Той уточни, че едното лице е непълнолетно момче. „Две кучета порода ротвайлер са причинили средни телесни повреди на три деца, изразяващи се в обезобразяване на части от тялото“, заяви Радослав Димов.    „ За това престъпление законът предвижда наказание до 3 години „лишаване от свобода“ и глоба“, посочи той. „По отношение на непълнолетния извършител е взета мярка за неотклонение „надзор“. По отношение на майка му е взета мярка „задържане под стража“ до 72 часа“, каза още районният прокурор на София.  ", "date": "2019.04.11", "title": "Прокуратурата повдига обвинения на собствениците на кучетата, нахапали деца край Железница"}
{"url": "http://epicenter.bg/article/Advokatite-na-Prokopiev--Dyankov-i-Traykov-pritiskat-svidetel--pitat-go-ot-koya-partiya-e--VIDEO--/179954/3/0", "text": "Приватизацията на държавния дял на EVN не е трябвало да става през фондовата борса, защото така не е бил защитен държавния интерес. Това посочи в показанията си пред съда членът на надзорния съвет на Агенцията по приватизация Руси Статков в делото срещу министрите Симеон Дянков, Трайчо Трайков и бизнесменът Иво Прокопиев, предава Канал 3.  Тримата са обвинени за продажбата на държавния дял от 33% процента на EVN на занижени цени, като в резултат на тази сделка държавата е била ощетена с 28 милиона лева.  На заседанието днес бяха разпитани 7 от общо 10-те призовани за свидетели. Първа пред съда говори председателят на комисията за защита на конкуренцията Юлия Ненкова.Към 2011 г. тя е ръководила надзорния съвет на Агенцията по приватизация. От думите ѝ стана ясно, че няма ясни спомени за промяната на методиката и избора на инвестиционен посредник по сделката. Прокуратурата определи като противоречиви показанията с тези, дадени от нея в досъдебната фаза. Затова поиска от съда прочитане на казаното от нея през ноември 2015 година. Съдът обаче отхвърли това искане.  Ключови се оказаха показанията на сегашния член на приватизационната агенция Руси Статков. Той е гласувал против начина на извършване на сделките за трите ЕРП-та през фондовата борса. По думите му в надзорния съвет на Агенцията по приватизация не е достигнала достатъчна информация за цената на 1 акция. А публичното предлагане, чрез посредник на фондовата борса било в ущърб на държавата, коментира още той.  \"Имаше жалба от ЦКБ във връзка с Булброкърс. По тази жалба ставаше дума за спечелване на конкурс и съответни аргументи. От гледна точка на самия процес имаше коментари, че част от функциите може да бъдат смесени. Проблемът беше че не се изпълни стратегията… има значение въпроса за метода и цената – минималната цена на една акция беше занижена\", заяви свидетелят Руси Статков.  По време на разпита му защитата на подсъдимите бивши министри и бизнесмена Прокопиев се опита да политизира процеса с въпроса – от коя парламентарна квота е Руси Статков. Последваха реакции и от прокуратурата, и от свидетеля.  \"Търсенето на такъв елементарен довод, партията, на която съм член и не го крия, е БСП, е дала някаква поръчка, това не е така и не може да е така. При положение, че в закона изрично е записано, че ние изпълняваме закона, а не партийните устави\", коментира Статков.  Според прокуратурата Дянков е наредил на Агенцията по приватизацията да възложи оценката по сделката да се извърши от фирмата \"Булброкърс\", контролирана от Иво Прокопиев. Той пък е сочен от държавното обвинение за помагач при реализирането на схемата. А бившият енергиен министър Трайчо Трайков е подсъдим за имуществена безстопанственост.   ", "date": "2019.04.11", "title": "Адвокатите на Прокопиев, Дянков и Трайков притискат свидетел, питат го от коя партия е (ВИДЕО) "}
{"url": "http://epicenter.bg/article/Boyko-Borisov-pokani-premiera-na-Izrael-Benyamin-Netanyahu-na-poseshtenie-u-nas/179937/2/0", "text": "Министър-председателят Бойко Борисов проведе телефонен разговор с премиера на Държавата Израел Бенямин Нетаняху. Двамата обсъдиха развитието на сътрудничеството между двете страни, което в последните години е изключително активно. Премиерът Борисов поздрави израелския си колега за изборната победа и подчерта, че изграденото доверие и доброто партньорство между България и Държавата Израел ще продължат да се развиват.   Борисов го покани на посещение в България, а Бенямин Нетаняху посочи, че състави ли кабинет ще се отзове на поканата на министър-председателя. Борисов и Нетаняху обсъдиха и проекта за Източно-средиземноморския газопровод „Ийст Мед“, който ще доставя газ от Държавата Израел за Европа и ще преминава през Кипър, Гърция и Италия.   Министър-председателят Бойко Борисов подчерта, че основен приоритет за България е гарантиране сигурността на енергийните доставки за страната и диверсификацията на източниците. Той посочи, че чрез интерконектора Гърция-България, страната ни може да получава доставки от „Ийст Мед“.", "date": "2019.04.11", "title": "Борисов покани премиера на Израел Нетаняху  у нас. Той: Като съставя кабинета"}
{"url": "http://epicenter.bg/article/Parlamentat-shte-iziska-ot-prokuraturata-rezultatite-ot-proverkata-na-rakovodstvoto-na-KPKONPI/179939/2/0", "text": "Антикорупционната комисия в парламента отказа да гласува предсрочното отстраняване на шефа на КПКОНПИ Пламен Георгиев и неговия заместник Антон Славчев по искане на БСП, предаде Канал 3.  Корнелия Нинова и депутати от групата на левицата внесоха миналата седмица две проекторешения с искане за предсрочното отстраняване на председателя и заместника на антикорупционния орган заради Апартаментгейт.    Всичките 7 народни представители на днешното заседание гласуваха за изчакването на прокурорската проверка и нейния финал с изключение на двамата представители на БСП, които отсъстваха.  Зам.-шефът на комисията Спас Гърневски даже стигна и по-далеч - да не се гледат проекторешения на вносители, които отсъстват, но идеята му не бе одобрена от останалите.   „Съжалявам, че ги няма нашите колеги от БСП да потвърдят това“, заяви Гърневски, цитиран от \"Фокус\" и посочи, че няма чадър в работата на КПКОНПИ.  \"Смятам, че няма да е справедливо и отговорно отстраняването от длъжност да бъде приложено към Пламен Георгиев и Антон Славчев. В този смисъл предлагам да се изчака проверката на съответните органи, те да ни запознаят с резултата и ако в него има достатъчно мотиви да се искат оставки на тези хора, аз ще съм първият, който ще ги гласува“, каза още Гърневски.  Депутатът от „Воля“ Симеон Найденов се присъедини към твърдението, че трябва да се изчакат резултатите от проверката. Народният представител от ДПС Ихсан Халил също заяви, че трябва да се види решението на прокуратурата.  От своя страна, председателят на комисията Борис Ячев посочи, че е притеснителна формулировката на вносителите за „тежки нарушения“.  „Няма как да се направи оценка дали е извършено нарушение и ако има такова, дали то се квалифицира като „тежко“. Дори в самия закон няма дефиниция на този термин“, заяви Ячев и подчерта, че комисията подхожда професионално и неутрално към подобни проблеми.  Ячев посочи, че парламентарната комисия ще изиска от прокуратурата да предостави резултатите от проверката и чак тогава да се произнесе по предложението на БСП за отстраняване на Пламен Георгиев и Антон Славчев. ", "date": "2019.04.11", "title": "Комисията за борба с корупцията в НС отказа да гласува импийчмънта на ръководството на КПКОНПИ"}
{"url": "http://epicenter.bg/article/Kolyo-Kolev--Raste-broyat-na-tezi--koito-iskat-da-vzemat-izbornata-byuletina-kato-toyaga-i-da-nakazhat-/179942/2/0", "text": "Доверието в ГЕРБ спада, но БСП не събира много от разочарованите избиратели. Това заяви в предаването „Нещо повече“ по БНР социологът Кольо Колев от агенция „Медиана“.  Според изследване на агенцията в момента БСП имат с 0,6 процента преднина пред ГЕРБ по отношение на нагласите за предстоящите евроизбори. Ръст се наблюдава в резултатите на по-малки партии като \"Воля\", ВМРО и \"Атака\", а анкетата показва и необичайно висок интерес към самите евроизбори, като 70 процента от хората казват, че ще упражнят правото си на вот.  „Тези избори не се възприемат като евро, като имащи отношение към европарламента. Те се възприемат като насочени навътре в страната – своеобразен вот на доверие към управлението, то да бъде наказано или защитено. Близко са до едни парламентарни избори, защото евроизборите традиционно не предизвикват внимание. Повишава се броят на тези, които искат да вземат изборната бюлетина като тояга и да накажат. Смятам, че ще има нетрадиционно висока за евроизбори активност“, каза Кольо Колев и допълни как общественото мнение е било повлияно от скандала \"Апартаментгейт\".  „Опитът да се каже, че това е изборна атака или другата основна опорка – „Всинца са маскари“ – не намират почва в общественото мнение. За близо 70 процента от хората това са напълно реални далавери, а едва 15 процента, основно избиратели на ГЕРБ, казват, че това е атака от опонентите. Дори там над половината са съгласни, че има реални далавери“, заяви Колев.  БСП обаче не успява да събере в себе си недоволството, а вътрешните спорове в партията около номинацията на Сергей Станишев за евродепутат е възможно да са „голяма услуга“ за управляващите.  „БСП слабо успява да привлече разочарованите, които искат да ударят управлението с друга бюлетина. Има експлозивно нарастване при малките партии – \"Воля\", ВМРО, \"Атака\", които са близо до границата за вкарване на евродепутат. Наблюдаваме го и при Демократична България и Коалиция за България на АБВ“, изтъкна Колев и допълни, че е не само в България гражданите търсят алтернатива в нетрадиционни политически сили.  „БСП може да направи голяма услуга на основния си опонент със скандал в собствените си редици. Дори хората да имат разнопосочно мнение относно личността на Станишев, те си дават ясна сметка, че е председател на ПЕС – високопоставена и мощна фигура. Неслучайно е на второ място сред българските политици, които имат влияние в Европа“, заяви Кольо Колев и допълни, че според анкетираните българският политик с най-голямо влияние в Европа е Бойко Борисов, а на трето място е президентът Румен Радев.  „Няма чак такова поражение върху (имиджа на) Борисов, защото взе кардинално отношение по \"Апартаментгейт\". Всичко това дистанцира Борисов от далаверите в самата партия. Това дистанциране на лидера от партията е малко шизофренно“, каза Колев. ", "date": "2019.04.11", "title": "Кольо Колев: Расте броят на тези, които искат да вземат изборната бюлетина като тояга и да накажат!"}
{"url": "http://epicenter.bg/article/Zhablyanov--Vilata-mi-e-stroena--kogato-ne-sam-bil-deputat-i-ne-sam-zaemal-zaemal-publichna-dlazhnost/179944/2/0", "text": " Това каза народният представител от ПГ на „БСП за България“ и член на Изпълнителното бюро на партията Валери Жаблянов в изявление пред медиите, предаде репортер на Агенция „Фокус“. „ \", коментира Жаблянов.  По думите му медийните репортажи засягат подадена от него декларация за имущество от 2014 г. „В декларацията е вписан въпросният имот според изискванията на закона“, допълни Жаблянов.    , каза още Валери Жаблянов. Той уточни, че вилата му е построена от него и от семейството му. „Началото на строежа е през октомври 2011 г. след издадено строително разрешение.  “, обясни Жаблянов.   „2013 г. е годината, в която през май съм избран за депутат в 42-ото НС. Тогава подавам имотна декларация, а вилата е в процес на строеж и няма как да бъде декларирана“, заяви депутатът и допълни, че  „След издаване на всички актове по строителството и след окомплектоване документите са внесени в Държавната агенция по кадастъра“, изтъкна Жаблянов и уточни, че цялата документация може да бъде проверена.   „Както стана ясно, строежът е осъществен във време, в което не съм бил народен представител и не съм заемал публична длъжност. Факт, който се манипулира във всички публикувани материали и репортажи“, каза още Валери Жаблянов.   Повсеместната дискредитация на политици, предприемачи и граждани ще доведе до война, чиито жертви ще са Конституцията, републиката и законовият ред, каза още Жаблянов. Жаблянов уточни, че категорично се противопоставя на опитите чрез спекулативно подбрани и откровено лъжливи манипулации той и БСП да бъдат въвлечени в скандалите, на които цялото общество е свидетел през последните седмици.  „Основен повод за разразилата клеветническа кампания са предстоящите избори за Европейския парламент. Причина за днешното състояние на политическия живот в България са натрупаните през годините недоверие и неразбиране между управляващите и българските граждани“, заяви Жаблянов.  „Днес постигането на обществено съгласие е най-важното условие за макар и минимални успехи в нашето държавно развитие“, коментира той. Според него разрушаването на общественото съгласие и дискредитацията на личности от българската история е най-сигурният път към гибелта на нашата намаляваща нация.    „Спазването на закона е дълг на всеки български гражданин, независимо от неговото служебно положение. Дълг на народните представители, на министрите, на президента и министър-председателя е със своите изказвания да вдъхват доверие на българските граждани, да укрепват законовия ред и доверието в институциите. Обръщам се към колегите народни представители, журналистите и медиите, към избирателите, и даже към подстрекателите, възбуждащи умишлено най-долните обществени страсти да направят всичко възможно за успокояване на нашето общество в името за доброто на всички ни, за доброто име на България в Европа“, призова Валери Жаблянов.  ", "date": "2019.04.11", "title": "Валери Жаблянов: Поднесоха манипулативно информация за имота ми, за да дискредитират БСП"}
{"url": "http://epicenter.bg/article/Borisov--Pregovaryame-s-Kitay--nadyavam-se-na-reshenie-za-AETs--quot-Belene-quot--do-kraya-na-godinata--VIDEO--/179946/2/0", "text": "В отношенията с Китай ние настояваме да се приемат модерните средства - публично-частно партньорство, съвместни предприятия и др. Китайската страна обаче държи да има държавни гаранции. Така премиерът Бойко Борисов обясни преговорите по отношение на намеренията за инвестиции на Пекин, включително в АЕЦ \"Белене\".   Той се срещна в Дубровник с китайската делегация, водена от председателя на Държавния съвет на Китай Ли Къцян. Там днес се провежда Осмата среща на държавните и правителствени ръководители на страните от Централна и Източна Европа и Китай.  Бойко Борисов и Ли Къцян обсъдиха напредъка в търговските и икономическите връзки между двете държави и потенциала за реализирането на съвместни проекти в редица сектори в региона.  Преговаряме, надявам се нещата да стигнат до успех, евентуално до края на годината, особено при една визита на президента Си Дзинпин при българския държавен глава Румен Радев, подчерта премиерът.  Всяка от двете страни проявява твърдост, характер и аргументи, за да се случи по най-добрия за нея начин, каза още Борисов, цитиран от „Фокус“.  „В момента за около 800 млн. долара е износът на България към Китай при 1,5 млрд. от Китай към България. Няма да се учудя, ако докрая на годината Китайската народна банка ще открие и свой център в София за финансирането на всичките ни проекти“, коментира Борисов.  Попитан дали Китай е склонен ли да отстъпи от изискването си за държавни гаранции при строежа на АЕЦ „Белене“ или България да отстъпи от заявката си, че няма да предостави държавна гаранция, премиерът заяви:   „Неотстъпчиви сме по тази тема, защото и до ден днешен теглим и от това, което преди са подписали други правителства. За „Мариците“ имам предвид. Предлагаме по-модерните, приети в Европа начини на работа – това е публично-частното партньорство, смесените компании, инвестиционните проекти. Тази среща се провежда на фона на срещата ЕС-Китай от преди няколко дни в Брюксел“.  Той уточни, че с Китай преговарят за АЕЦ „Белене“ и всяка страна проявява твърдост, характер и аргументи, за да се случи по най-добрия за нея начин.  „Те имат такъв тип мислене, че когато има държавна гаранция, това си е сигурно и утре са готови да почнат да строят, ако сложим държавна гаранция. Аз лесно мога да си припиша такъв успех, но след 10 години някой следващ може да му побелеят косите, като на мене сега да държим приемлива за хората цена за тока и държавата да дотира скъпия ток, произведен от тези мощности“, допълни той.  Според него това е изключително изгоден за Китай проект, политически, геостратегически.   „За първи път Китай в ЕС да строи централа. Ако ме питате мен, това би се обявило при едно посещение на президента Си Дзинпин. Да не забравяме, че там огромната власт е на китайската комунистическа партия и лично на нейния ръководител. Почти съм убеден, че ще бъде в България тази година, така че нека да оставим и на президентската среща ние да сме подпомогнали в тази посока“, каза още Бойко Борисов.  \"Другото интересно и важно е създаването на мозъчен тръст на 16+1. Утре ще го подпишем и той ще бъде в София. Българската банка за развитие има най-голямата кредитна визия от всички държави на Балканите. В момента във Вашингтон се подписва световния логистечен център на Световната банка да бъде в София. Няма да се учудя, ако до края на годината и Китайската народна банка открие център в София\", разкри Бойко Борисов.", "date": "2019.04.11", "title": "Борисов: Преговаряме с Китай за АЕЦ \"Белене\", но да не чакат държавна гаранция от нас! (ВИДЕО) "}
{"url": "http://epicenter.bg/article/Simeonov--Kupih-zemya-na-tsena--po-visoka-ot-pazarnata/179947/2/0", "text": "„През 2008 г. купих от Община Бургас земя на цена, по-висока от пазарната – 800 евро на кв. м, за да не бъда упрекван, че съм използвал някакво влияние”. Това заяви лидерът на НФСБ Валери Симеонов в ефира на NOVA в коментар на възложената от прокуратурата проверка на сделки, извършени от управлявана от него фирма. В студиото на „Плюс-Минус. Коментарът след новините” Симеонов поясни, че въпросната сделка е „най-губещата сделка в цялата история на компанията „СКАТ” ООД”.   \"През целия си живот работя не за власт, а за името си. Прокуратурата да си провери фактите. Още преди да проверят обстоятелствата около сигнала, дадена информация изтича в медиите от прокуратурата\", разкри Симеонов.  \"Към момента в сградата там не продавам апартаменти, аз съм предоставил парцел на фирма, която строи и продава\", каза още той.  „Направихме я (сделката), защото тогава телевизията ни се разширяваше и се задъхваше от липса на място. Затова поискахме от общината да закупим земята около нашата сграда. Използвахме правото си на съсобственици, за да придобием прилежащата част от парцела. Лично аз настоях пред кмета и заместника му цената му да бъде над пазарната – 800 евро за кв.м. На година се извършват по над 1000 такива сделки. Общинската администрация подготвя документацията за тях”, обясни Симеонов. И допълни, че той и съпартийците му излезли от залата за заседания на Общинския съвет в Бургас, когато въпросната сделка трябвало да бъде гласувана. По това време Симеонов е председател на Общинския съвет.  Той увери, че към днешна дата не продава апартаменти от сградата, построена на терена. Той бил предоставена на фирма строител, която търгувала с жилищата.  Симеонов каза още, че в един момент е предложил на кмета да върне парцела на общината, а тя да му върне парите – 1 млн. лв. Местната власт обаче отказала.  „Чакам прокуратурата да приключи работа, надявам се – скоро, за да осъдя клеветника едно хубаво”, заяви Симеонов. Той категорично отрече и твърденията, че в комплекса „Панорама” в Златоград, собственост на „СКАТ” ООД има незаконни ресторант и басейн.  Той коментира и поредния сигнал за имоти на действащ министър, който разпространи в четвъртък. Без да посочва име, бившият вицепремиер каза, че човек от кабинета има три големи апартамента в София, но реално живее в имот, който не е декларирал. „Не казвам имена, за да стигнат медиите сами до тях”, каза Симеонов. По-рано през деня той показа снимки на имота, за който говори. Малко след това министърът на туризма Николина Ангелкова обясни, че фотосите са от къща на родителите на нейния съпруг, закупена през 2006 г. \"Ясно съм декларирала моите имоти, къща нямам никъде, нито в София, нито на територията на България, нито извън България\", категорична бе Ангелкова.  „Нямам лична вражда с Ангелкова. Дори ме дразни цялата тази кампания, лекотата, с която се приемат оставки. Смятам, че ако се каже „А”, след това трябва да се каже цялата азбука. Оставките са принудителни. Когато правиш това нещо с цел да останеш чист, кристален и недосегаем, не намираш границата, преди която да спреш. И, когато тя се подмине, обществото започва да си поставя въпроса: „Толкова некадърници, толкова крадци в тая партия, докога тя ще управлява и докога този човек, който е председател на партията, няма да си подава оставката?”. Но не съм казал, че трябва да си подаде оставката. Напоследък много внимателен съм станал”, коментира още Симеонов. И заяви, че Борисов жертва \"кадърни хора\" и \"изградени професионалисти\" и от това губят Народното събрание и Министерския съвет.  ", "date": "2019.04.11", "title": "Валери Симеонов: През целия си живот работя не за власт, а за името си!"}
{"url": "http://epicenter.bg/article/Haralan-Aleksandrov--Samorazpravata-s-vlastta-e-tolkova-vredna--kolkoto-tazi-s-tsiganite-/179948/2/0", "text": " Това заяви в предаването „Нещо повече“ по програма \"Хоризонт\" на БНР социалният антрополог Харалан Александров по отношение на етническото напрежение в Габрово и скандалите около имотите на властимащите.  „Не познавам ситуацията в Габрово, но тя поразително напомня на тази отпреди месец в Кюстендил. Сбиха се някакви хора, едните българи, другите роми. Имаше убит човек, след което страховит натиск от отчаяни и гневни хора към властта да обяви случая за етнически и да изгони циганите завинаги. Слава Богу, в Кюстендил кметът и институциите удържаха. В Габрово се налага Томислав Дончев да ходи да успокои страстите“, заяви Александров и допълни, че случаят със сигурност ще бъде използван предизборно, защото    „По-притеснителна е лекотата, с която от един битов конфликт се стига до етнически конфликт. Явно има натрупан много гняв в тези райони. Явно интерфейсът между българската и ромската общност е една от линиите, по които гневът много лесно се възпламенява. Другата е тази между хората и властта, която разполага с апартаменти.  , опрости Александров народното недоволство.   допълни антропологът по отношение на настроенията в страната.  „  Тъкмо затова трябва да има политики на превенция, мониторинг на риска – всичко, което по света се прави от цивилизованите социални работници. Ние направихме социалните работници най-отхвърляната професия. Държим се сякаш гетото можем да го оставим да си ври в собствен сос“, каза още Александров, но допълни, че има позитивна промяна в образователната политика за връщане на отпадналите от училище деца.  Александров заяви, че според него “, в която хората имат останало доверие.  „Можем да го спрем, като започнем нормален дебат по въпросите за властта, злоупотребите, корупцията, неравенствата.  , допълни Харалан Александров.  ", "date": "2019.04.11", "title": "Харалан Александров: Саморазправата с властта е толкова вредна, колкото тази с циганите "}
{"url": "http://epicenter.bg/article/VAS-othvarli-chetiri-zhalbi-na-Koalitsiya--BSP-za-Balgariya--sreshtu-resheniya-na-TsIK/179949/2/0", "text": "Върховният административен съд (ВАС) обяви нови пет решения по жалби срещу решения на Централната избирателна комисия (ЦИК) за определяне на състава на районни избирателни комисии във връзка с провеждането на избори за Европейски парламент. Това съобщиха от пресцентъра на ВАС.  Отхвърля се жалбата на Коалиция „БСП за България” срещу решение №63-ЕП от 04.04.2019 г. на ЦИК относно назначаване на РИК в 22-ри район – Смолян относно избори за членове на Европейския парламент от Република България на 26.5.2019 г. С посоченото решение съдът е отхвърлил оспорването на жалбоподателя. Решението не подлежи на обжалване.  Отхвърля се също жалбата на Коалиция „БСП за България” срещу решение №69-ЕП от 04.04.2019 г. на ЦИК относно назначаване на РИК в 11-ти район – Ловеч, в състав от 15 членове, за изборите за членове на Европейския парламент от Република България на 26 май 2019 г.  Отхвърля се и жалбата на Коалиция „БСП за България” срещу решение №70-ЕП от 04.04.2019 г. на ЦИК относно назначаване на РИК в 18-ти район – Разградски. Отхвърля се жалбата на Коалиция „БСП за България” срещу решение №79-ЕП от 05.04.2019 г. на ЦИК избирателна комисия относно назначаване на РИК в 27-ми район – Старозагорски.  Отменя се решение №80-ЕП от 05.04.2019 г. на ЦИК по относно назначаване на РИК в 29-ти район – Хасковски, в състав от 15 членове, относно избори за членове на Европейския парламент от Република България на 26.5.2019 г. Съдът е отменил обжалваното решение на ЦИК поради материална незаконосъобразност и непълнота относно мотивите на решението на ЦИК и преписката е върната на колективния орган за ново произнасяне. Жалбата е подадена от Коалиция „БСП за България” .  Днес до 15.30 ч. във ВАС няма постъпили жалби срещу решения на ЦИК.", "date": "2019.04.11", "title": "ВАС отхвърли четири жалби на Коалиция „БСП за България” срещу решения на ЦИК"}
{"url": "http://epicenter.bg/article/Tsvetanov-se-otkaza-da-e-neshtaten-satrudnik-na-GERB-v-parlamenta/179951/2/0", "text": "\r\n \" \r\n  Това написа заместник-председателят на ГЕРБ Цветан Цветанов във фейсбук профила си \"във връзка с различни спекулации за завръщането ми в парламента \"през задния вход\". \r\n \r\n , каза Борисов пред журналисти в Брюксел се зарече като се върне в София да говорри с Цветанов по този въпрос. \r\n   \r\n  (публикуваме думите му без редакторска намеса): \r\n   \r\n \r\n   \r\n \r\n   \r\n \r\n   \r\n \r\n   \r\n \r\n Цветанов подаде оставка като предсседател на парламентарната група на ГЕРБ и като депутат след публикация за новия му апартамент в столичния квартал \"Изток\", купен на по-ниски от пазарните цени. Той обаче запази поста си на заместник–председател на ГЕРБ и е председател на предизборния щаб за европейските избори. \r\n Пропуски за парламента, оформени като за \"нещатен сътрудник\", имат и заместник-председателите на Националния съвет (НС) на БСП Кирил Добрев, Владимир Москов и Деница Златева, както и Бриго Аспарухов, който е член на Изпълнителното бюро на НС на БСП. \r\n Бившите депутати от ДПС Юнал Лютфи и Янко Янков също са \"нещатни сътрудници\" на ДПС. \r\n  ", "date": "2019.04.11", "title": "Цветанов поиска да бъде заличен като нещатен сътрудник на парламента"}
{"url": "http://epicenter.bg/article/Gen--Vasil-Vasilev--Mezhdu-balgari-i-tsigani-ima-propast--Varvim-kam-strashnoto-/179952/2/0", "text": "Получило се е едно разделение между българи и цигани, една огромна, огромна пропаст. Как ще бъде запълнено това нещо, просто не знам. Не съм политик, не искам и да бъда, но като човек, който дълго се е занимавал със сигурността, виждам тази пропаст, виждам как това население се отдалечава от човешките норми на живот.   Това предупреждение отправи във \"Всичко коз\" бившият директор на полицията ген. Васил Василев във връзка със снощните протести в Габрово заради циганския побой над продавач в града.     Според него държавата не предприема адекватните дългосрочни мерки, които той формулира в 3 прости правила: образование, работа, контрол. \"Ако тези правила не се наложат, и то със скорошни темпове, с всеки изминат ден вървим по инерция надолу, нямаме съпротивителни сили да се справим с това движение.     Няма да постигнем напредък, ако продължаваме така да разсъждаваме - да ухажваме тази общност преди избори. Ако правим сега само с предизборна цел, никакви мерки няма да има, защото са с предизборна цел. Но ако се мисли сериозно, да се направят и да се наложат правилата с добра воля и принуда - образование, работа, контрол, това са те.     Всичко това трябва да се облече в законодателна рамка и да започне да се прилага. Но те и ние не сме ли едно?\", запита генералът, който предупреди: \"Проблемът остава и то със страшна сила. Не съм политик, но ако се разсъждава така - нанадолнището е страшно стръмно, уникално стръмно, там падането е чупене на глава, на врат.   Тези хора живеят в нечовешки условия, няма ли някой да отиде, да се проведат действени мероприятия с тези хора, да живеят по-човешки\", подчерта Васил Василев.     Днешното изявление на вицепремиера Каракачанов за мерките в Габрово генерал Василев определи като \"театрална сцена\".   \"Като ги събра, знаете ли какво решиха? Аз не знам и вие не знаете. Проверки ще се извършват, а какво правим, за да няма това напрежение? Какви мерки ще вземем? Законите се налагат и с добра воля, и с принуда. Ще спрем ли най-после с това разселване, с тези неспазвания на всички закони и норми.   Хубаво е свободното придвижване, но това население е без правила, не спазва правила и това дразни другото население\", изтъкна генералът.   Той се усъмни в ефекта на взетите досега мерки след ескалацията на етническото напрежение в други населени места.   \"Какво стана в Асеновград? Никой не помни. Сложиха един фургон с надпис на него \"Полицейски участък\". Това ли бяха мерките?!\"   ", "date": "2019.04.11", "title": "Ген. Васил Василев: Между българи и цигани има пропаст. Вървим към страшното, към нанадолнището"}
