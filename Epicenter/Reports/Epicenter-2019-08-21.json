{"url": "http://epicenter.bg/article/Ministerstvo-na-otbranata--Prodavame-nedvizhimi-imoti-v-strogo-saotvetstvie-sas-zakona--/190877/2/0", "text": "Във връзка с публикации в медиите, които визират обяви на Министерството на отбраната за търгове с тайно наддаване за продажба на недвижими имоти - частна държавна собственост, в управление на ведомството, предоставяме на Вашето внимание следната информация, съобщават от пресцентъра на МО:    Началните тръжни цени на имотите са определени съгласно чл. 88 от ППЗДС, а именно: При провеждане на търгове за продажба на имоти – държавна собственост, първоначалната цена не може да бъде по-ниска от данъчната оценка, увеличена с 10 на сто, и балансовата стойност на съоръженията, трайно прикрепени към имотите, които не подлежат на данъчно деклариране, увеличена с 10 на сто. Началната тръжна цена, която обявява Министерството на отбраната, е цена без ДДС. Върху достигнатата продажна цена се начисляват допълнително разходи за купувача, както и режийни разноски; местен данък; такса вписване; ДДС върху стойността на режийните разноски и ДДС върху продажната цена.    Припомняме също, че Министерството на отбраната не продава жилища, ателиета и гаражи от жилищния фонд, които се намират в действащи гарнизони, т.е. в населени места, в които са разположени военни формирования на Въоръжените сили или други структури на министерството. Това е регламентирано в Наредбата за продажба на жилища, ателиета и гаражи от жилищния фонд на Министерството на отбраната в населени места, в които няма структури на Министерство на отбраната, структурите на пряко подчинение на министъра на отбраната и на Българската армия. Тази наредба е приета с Постановление на Министерския съвет № 193 от 08.09.2010 г.    През 2018 г. са организирани две процедури за продажба на жилища и гаражи по реда на тази наредба. През юни е открита процедура за продажбата на 49 жилища и един гараж, които се намират в Търговище, Добрич, Елхово, Болярово, Средец, Чирпан, Ардино, Крумовград, Момчилград, Димитровград, Любимец и Симеоновград. През октомври е открита процедура по продажба на 5 жилища, които се намират в гр. Крумовград. Продажбите на тези жилища и гараж от жилищния фонд на Министерството на отбраната се е извършила на цена, равна на данъчната оценка на имота, увеличена с 5 на сто, но не по-ниска от балансовата му стойност.    Жилища в градовете Варна и Бургас не са продавани.    Всички решения за откриване на тръжни процедури за продажби на имоти, в управление на Министерството на отбраната, се обявяват публично, включително се публикуват в интернет страницата на Министерството на отбраната и на Изпълнителна агенция „Военни клубове и военно-почивно дело“.  ", "date": "2019.08.21", "title": "Министерство на отбраната: Продаваме недвижими имоти в строго съответствие със закона! "}
{"url": "http://epicenter.bg/article/Mariyana-Nikolova--Shte-mozhem-da-nalagame-zabrana-za-vlizaneto-vav-vsyaka-strana-ot-ES-na-hakerite/190814/2/0", "text": "това заяви пред Нова телевизия вицепремиерът по икономическата и демографската политика Марияна Николова, която вчера беше избрана от премиера Бойко Борисов да оглави Съвета за киберсигурност. Лично Борисов е направил това предложение на 19 август, обясни    който заяви преди два-три дни, че правителството е в криза. Според нея това не е вярно, държавата не е в икономическа и политическа криза, а ДПС нямат повече влияние във властта след напускането на Цветан Цветанов от важните постове в ГЕРБ, както твърдеше Валери Симеонов.   Вицепремиерката каза, че не приема поста като капан, в който може да попадне при следваща голяма хакерска атака в държавата.   \"В прерогативите на министър-председателя е да определя ресорите на неговите заместници.  , \"горещ картоф\" може да се каже във всяка сфера. Тук специфичното е, че след атаката към НАП държаввата предприе редица фактори. Аз внесох спешна наредба в министерския съвет относно информационната сигурност\", каза вицепремиерът и отрече назначението и да има нещо общо с напрежението в управляващата коалиция, след като лидерът на НФСБ Валари Симеонов заяви, че ще има промени в отношенията с ГЕРБ.  \"Важно е да отбележим, обясни вицепремиерът.   \"В последните години сме свидетели на много хакерски атаки. Съвета на Европа посочва редици мерки срещу хакери. Започнахме промени в Наредбата за информационната сигурност. За киберрекета е сформирана ведомствена група. Ще предложа промени в НК в гл. 9, защото санкциите са изключително занижени между 2 и 8 години и ниските глоби. Бих предложила между 5-15 години затвор - в закона ясно ще е записано и ще се изброявят вида на компютърното престъпление и какво ще е наказанието за тях. Направихме паралелно хранилище за цялата информация на НАП и на Търговския регистър. Една от санкциите е хакерът да има забрана да влиза във всяка една страна от ЕС и ще му запорират банковите сметки. Това са част от мерките, приети от Съвета на Европа\".   Това са мерките, които ще предприеме Марияна Николова в качеството й на председател на Съвета по киберсигурността, които тя разказа в ефира на Нова телевизия.    \"Трябва да изработим стратегията за киберсигурност\", каза още тя.    Не считам, че в държавата може да се определи някоя сфера като горещ картоф. След случая с НАП - държавата предприе редица мерки.    Николова каза, че предложението да приеме ресора идва от премиера Бойко Борисов. \"Разбира се, че ми е предложено. На 19 август беше това. Няма връзка с изявлението на политически лидери. Тук става въпрос за ресорна отговорност и за експертиза\", уточни още тя.  ", "date": "2019.08.21", "title": "Марияна Николова: Как да не разбирам от компютри? Всеки държавен служител трябва да разбира!"}
{"url": "http://epicenter.bg/article/Temenuzhka-Petkova--Ne-izklyuchvam-Kitay-i-Rusiya-da-se-obedinyat-za-stroezha-na-AETs--quot-Belene-quot-/190817/2/0", "text": "„13 компании за строеж на АЕЦ „Белене“ е сериозен интерес. Стратегическите инвеститори, които ще изкупуват ток, са тези, които ще строят, а с останалите могат да се разберат и да участват миноритарно“. Това каза енергийният министър Теменужка Петкова пред БТВ.   „Комисията от вчера е започнала да разглежда заявленията и да изготви кратка листа за потенциалните инвеститори в рамките на 90 дни. Мисля, че експертите ще се справят с процедурата и по-бързо. Одобрените компании в кратките листи след това трябва да ни изпратят предложения за обвързващи оферти“, каза още Петкова.    „Ние искаме опит за работа с такъв тип реактори и ще бъдем много взискателни. Нека да видим какво портфолио ни се представя. За всички трябва да е ясно, че АЕЦ „Белене“ е българска. Страната ще участва в проекта чрез НЕК и ще направим апорт. На този етап не се предвиждат държавни и корпоративни гаранции. Трудно ми е да кажа, дали са възможни отстъпки, тъй като става въпрос за много голям проект. Правени са проучвания за сеизмичност. Мислят, че са преувеличени твърденията, че има сеизмичен риск“, коментира енергийният министър.    „Реакторите в момента се намират на площадката за АЕЦ „Белене“ от 2017 г. Съхраняват се по начин, по който е посочил производителят. Не изключвам Китай и Русия да се обединят по време на процедурите. Това не е изключено“, каза още Теменужка Петкова.  ", "date": "2019.08.21", "title": "Теменужка Петкова: Не изключвам Китай и Русия да се обединят за строежа на АЕЦ \"Белене\""}
{"url": "http://epicenter.bg/article/Traykov--Nyama-myasto-i-za-AETs--quot-Belene-quot--i-za-AETs--quot-Kozloduy-quot-/190818/2/0", "text": "Отсъствието на сериозна компанията от развит пазар означава липсата на ликвидност на проекта. Ако правителството държи да задвижи този проект - ще има отстъпки от страна на държавата. Навсякъде, където се строят ядрени мощности държавата имат сериозни участия, защото държавата поема ядрения риск. Става дума за премерено и неголямо участие в ядренената енергетика. CNNC обявиха преди две седмици, че са изградили и оперират вятърен парк. Въглищната енергия си отива. В България няма място и за АЕЦ \"Козлодуй\" и за \"Белене\". Всичко останало си заминава. Ще трябва да се затвори АЕЦ \"Козлодуй\".   Това заяви в ефира на Нова телевизия Трайчо Трайков, бивш енергиен министър, по повод строежа на АЕЦ\"Белене\".    \"Една нова ядрене централа означава да се предплати енергията за следващите 50 години, токът й ще струва два пъти повече от сегашния ток. Заради мащаба на тази централа се изключваме от новите въведения в енергетика\", каза още Трайков.    \"Знаете ли, нека да мислим, че това е един прекрасен проект, нека да оставим на децата ни да мислят за отпадъците!? Ще се създаде едно подобие на енергиен пазар\", коментира още той.", "date": "2019.08.21", "title": "Трайков: Няма място и за АЕЦ \"Белене\" и за АЕЦ \"Козлодуй\""}
{"url": "http://epicenter.bg/article/Pravitelstvoto-shte-provede-redovno-zasedanie/190820/2/0", "text": "На редовното си заседание днес правителството ще разгледа дневен ред от 16 точки, предаде репортер на БГНЕС.   Една от тях е промяна в правилника за дейността на Съвета за развитие на гражданското общество.    Сред останалите точки в предварителния дневен ред на заседанието на кабинета са и промени в Закона за пазарите на финансови инструменти.    Министрите ще обсъдят и безвъзмездно предоставяне за управление на имот – публична държавна собственост на Комисията за противодействие на корупцията и за отнемане на незаконно придобитото имущество. Вносител на тази точка е регионалният министър.    На вниманието на министрите ще бъде и внесено от транспортния министър предложение за определяне на състава на българската делегация за участие в третия извънреден конгрес на всемирния пощенски съюз.  ", "date": "2019.08.21", "title": "Правителството ще проведе редовно заседание"}
{"url": "http://epicenter.bg/article/Pechalen-rekord--Balgariya-e-s-nay-mnogo-zhertvi-po-patya-spored-Evrostat/190821/2/0", "text": "България е на първо място в ЕС по брой загинали при катастрофи с леки автомобили на 1 милион жители, според анализ на Евростат за тенденцията със злополуките на пътя с фатален край през 2017 г. Характеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили с 64 смъртни случая на милион жители. Това е почти шест пъти повече от най-ниското съотношение в Малта - 11. Средният показател за ЕС е 23 смъртни случая на 1 милион при категорията леки автомобили.   Според данните на Евростат при катастрофи с леки автомобили у нас са загинали 456 души, при катастрофи с пътнически автобуси - 5 души, при фатални инциденти с велосипедисти - 35 души, загиналите пешеходци са 118, като общият сбор на загиналите при пътни инциденти у нас надхвърля 700 души.   Данни от доклад на МВР показват, че най-висок дял смъртност има при катастрофите с челен сблъсък между автомобили - близо половината от фаталните инциденти се дължат на подобен вид ПТП. МВР отчита също, че най-тежките последствия при ПТП с челен сблъсък се дължат на навлизане по някаква причина в лентата за насрещно движение, неправилно изпреварване, разсейване, задрямване и др.   Пак по данни на МВР за периода 2011-2017 г. при ПТП с челен сблъсък са загинали 910 души, а ранените са 6995, като по-голямата част от пострадалите нямат никаква вина за катастрофата.   Черната статистика на пътните инциденти с фатален край само за първите 6 месеца на тази година показва нелицеприятни факти: 254 загинали и 3 653 ранени при близо 3 000 пътно-транспортни инцидента. Това означава по около 250 инцидента всеки месец и 42 убити българи средно на месец при автомобилни инциденти.     През 2017 г. на територията на ЕС при пътни инциденти са загинали около 25 хиляди души или около 50 смъртни случая на 1 милион жители, показват данните от анализа на Евростат.   Разликите между държавите-членки за броя на загиналите при ПТП варират от 30 смъртни случая на милион жители във Великобритания и Швеция - до над 90 в България и Румъния, като тук статистиката обхваща всички по вид фатални инциденти на пътя.   Според Евростат Румъния държи лидерството по няколко вида категории смърт на пътя: по общ брой фатални инциденти - 99 на 1 милион, по смърт на пешеходци - 37 на 1 милион и по смърт на велосипедисти - 30 на 1 милион.   В Малта има най-малко инциденти с фатален край при автокатастрофи - 11 на 1 милион. В Дания има най-малко инциденти с пешеходци - 3 на 1 милион. В Естония няма регистрирана смърт на мотоциклетисти, а в Люксембург и Кипър няма загинали велосипедисти, показват данните на Евростат.   Коефициентът на смъртност при ПТП показва доста отчетлива разлика в ЕС между страните с ниски и средни доходи, от една страна, и страните с висок доход, от друга, като позитивите, разбира се, са в полза на по-богатите страни, в които има по-малко инциденти с фатален край на пътя.   Анализът отчита също, че Европейската комисията има амбициозна програма за пътна безопасност, като крайната цел е да се намали наполовина смъртта на пътищата в Европа до 2020 г.   Програмата определя комбинация от инициативи на европейско и национално равнище, като се фокусира върху подобряване на безопасността на превозните средства, безопасността на инфраструктурата и поведението на участниците в движението.", "date": "2019.08.21", "title": "Печален рекорд: България е с най-много жертви на пътя според Евростат"}
{"url": "http://epicenter.bg/article/Stefan-Danailov-/190823/2/0", "text": "Стефан Данаилов е в добро състояние. Това заяви директорът на МБАЛ Бургасмед Стоил Апостолов в ефира на Нова телевизия.   76-годишният актьор беше приет в ортопедичното отделение на лечебното заведение в понеделник. Той е със счупване на бедрена шийка. Инцидентът с легендата на българското кино и театър е станал в неделя в апартамента му в Приморско.   \"Инцидентът е плод на случайно подхлъзване не е нещо фатално\", твърдят негови близки.    \"Състоянието му е стабилно, без промяна в показателите му от вчерашния ден. Днес ще бъдат назначени допълнителни консултации със специалисти и допълнителни изследвания. Подготвя се за операция, която не е спешна\", каза директорът на бургаската болница.    \"Ще се избере най-подходящият момент за операцията. Състоянието му, пак повтарям, не налага спешност. Мисля, че няма вероятност той да не бъде опериран тук\", каза още Апостолов.    \"Състоянието му за положението, в което се намира и диагнозата му, е добро. Има даже чувство за хумор\", заяви директорът.  \"Чакат го рехабилитации. Надявам се да се възстанови бързо\", завърши лекарят.   Синът на Стефан Данаилов - Росен Цанков, също коментира състоянието на артиста: \"Говорих с него вечерта, когато се случи това. От тогава поддържаме връзка с Росица Обрешкова, която е негова племенница и е там. Аз съм в София, като връзка, ако нещо трябва тук и трябва да помогна. Той е в много добра кондиция. Той е със страхотен дух. Четох доста спекулации, но искам да се знае, че всичко е наред\", каза Цанков.   \"Мисля, че операцията ще е в Бургас. Стефан това е решил, а щом той го е решил, трудно човек може да му повлияе. Щом той си е намерил екипа и болницата, на която разчита, значи всичко е наред\", добави той.  „ Не знам дали професор Андрей Йотов ще участва в интервенцията. Не мисля, че е удачно да го местим в София в това състояние”, сподели още Росен Цанков.    \"Мисля, че той ще иска най-доброто за себе си. За плащането обаче на ставата към този момент не мога да кажа нищо, защото наистина не знам. Надявам се, да се оправи по-бързо\", завърши той.  Племенницата му Росица Данаилова, която неотлъчно е до него, каза, че \"късметът му сработи и този път.\" , подчерта Обрешкова.    ", "date": "2019.08.21", "title": "Стефан Данаилов: Като ранен партизанин съм! Лекарите: Добре е, готвим го за операция "}
{"url": "http://epicenter.bg/article/Gneven-saprug-na-postradala-hvarli--perkite--na--Grafa--varhu-tramvaynite-relsi/190826/2/0", "text": "Пореден инцидент на новоремонтираната улица \"Граф Игнатиев\" в София. Жена пострада, вчера след като се препъна в един от трамвайните ограничители, известни като \"перки на акула\".   Инцидентът става в ранния следобед. Жената е транспортирана в болница с охлузвания по челюстта.   В знак на протест съпругът й премества част от бетонните блокчета върху трамвайните релси, заради което на мястото дойде и полиция, съобщи  bTV .   „Взех един крик и преместих перките. Хвърлих ги на трамвайната линия с цел да предизвикам гражданско неподчинение. Някой да обърне внимание. Всеки ден някой пада и се пребива тук”, разказа Александър Рогачев.   Собственик на магазин на „Графа” нарече ограничителите „трупчета на смъртта” и призова общината да вземе мерки и да ги премахне.   От Столичната община заявиха, че по-късно съпругът на пострадалата жена е задържан в Първо районно управление. По думите им с деянието си той е създал опасност и за движещите се по трасето трамваи. Днес трябва да ясно дали ще бъдат повдигнати обвинения за вандализъм, хулиганство и повреда на чуждо имущество.   „Защо не сме се сетили по-рано... така със сигурност ще им се наложи да ги сменят\", коментира във Фейсбук мъж, станал свидетел на събитията.  ", "date": "2019.08.21", "title": "Гневен съпруг на пострадала хвърли „перките“ на „Графа“ върху трамвайните релси"}
{"url": "http://epicenter.bg/article/Komisiyata-za-lichnite-danni-nalozhi-milionna-globa-na-NAP-/190828/2/0", "text": "Националната агенция за приходите (НАП) ще бъде глобена милиони заради теча на лични данни на над 5 млн. българи. Проверката на Комисията за защита на личните данни вече е приключила и в петък на НАП ще бъде връчен актът за установяване на административно нарушение,   председателят ѝ Венцислав Караджов.    Той обясни, че приходната агенция има тридневен срок, в който може да представи своите възражения. След това КЗЛД ще издаде окончателния акт, а НАП ще има възможността да обжалва в съда. Конкретният размер на санкцията ще стане ясен другата седмица, един ден след изтичането на срока за възражение.    \"В четвъртък ще обявим глобата. Няма да е малък размерът, ще е в милиони\", уточни председателят на КЗЛД.    След като избухна скандалът с хакерската атака срещу НАП, Караджов разясни, че регламентът предвижда много високи глоби за такъв тип нарушение - до 20 млн. лева. \"Конкретна преценка трябва да се извърши и съобразно случая ще е и санкцията. Тя трябва да бъде пропорционална и възпираща\", посочи той.    За такъв безпрецедентен теч, засягащ на практика всеки данъкоплатец у нас, друга глоба освен максималната би била изненадваща. В Закона за защита на личните данни е разписано, че събраните суми от наложени от комисията имуществени санкции постъпват по нейния бюджета.    Проверката на КЗЛД отне месец и е констатирала незаконосъобразен достъп и разпространение на лични данни на български граждани.    \"Установени са точно колко са физическите лица, кои са чужденци, кои са под 18 г.\", добави Караджов. Но отказа повече конкретика, тъй като актът все още не е връчен на НАП.    При избухването на скандала Караджов обясни, че проверката трябва да установи колко е голям пробивът в системата на НАП, колко физически лица засяга и какви видове лични данни са изтекли.    \"Дали става дума само за ЕГН-та и адреси, или както се говори в конкретния случай, за трудови договори, за здравни вноски и други осигуровки. Ако тези обстоятелства не бъдат изяснени и надлежно документирани, санкцията, която КЗЛД наложи, ще бъде обжалвана и отменена от съда\", посочи още Караджов.    НАП все още не дава информация какви точно лични данни на над 4 милиона данъкоплатци са хакнати и изтекли в интернет. Агенцията обеща да предостави тази информация, след като пусна приложението си, в което всеки гражданин чрез своето ЕГН може да провери дали е сред потърпевшите. Справката посочва единствено дали има изтичане на данни, но не и какви.    Не е ясно откъде и кога ще бъде събрана глобата от НАП. Едната възможност е данъчните да платят веднага, а другата е парите да бъдат взети от бюджета им за догодина - той да бъде орязан или пък да бъде заложен неотложен разход в отделно перо. Ако обаче се приеме тезата на закона за защита на личните данни, че парите трябва да бъдат събрани по Данъчноосигурителния процесуален кодекс и да отидат в сметката на КЗЛД, то вероятно парите ще трябва да се платят веднага. Гигантската глоба на НАП е прецедент, за който няма разписан конкретен механизъм.  ", "date": "2019.08.21", "title": "Комисията за личните данни наложи милионна глоба на НАП "}
{"url": "http://epicenter.bg/article/Babata-na-ubitata-7-godishna-Kristin--Shte-sadya-doktora-ot--quot-Speshna-pomosht-quot--i-bolnitsata/190825/3/0", "text": "Ще съдим лекаря, защото не оказа първа помощ на внучката ми, също и болницата, защото не беше подготвена за този тежък инцидент. Това каза пред bTV Милка Георгиева, баба на починалата 7-годишна Кристин от сливенското село Сотиря.   Детето беше изнасилено и пребито, почина от раните си в сливенската болница. Обвинен за убийството му е 21-годишният Мартин Трифонов, който направи пълни самопризнания.   Д-р Недко Димитров, отзовал се на сигнала за пребитото дете, вини бабата за това, че не е успял да окаже първа помощ на момиченцето. Той признава, че е седнал при шофьора, а не при пациента.   Лекарят твърди, че започнал да преглежда детето, но бабата му попречила. „При това положение аз нито мога да продължа прегледа, понеже нямам достъп, тя врещи, крещи и го стиска... и при това положение аз нямам избор, по най-бързия начин трябва да го транспортирам до лечебно заведение”, разказа д-р Димитров.   Господинът, наречен „лекар”, дори се наведе над нея, дори не разговаря с нея, категорична е Милка Георгиева. По думите ѝ линейката не е била оборудвана за тежкия случай.   Тя очаква д-р Недко Димитров да бъде наказан и настоява той да си скъса дипломата на медик.   Ужасих се от гледката, изгубила съм моменти, линейката дойде, но аз дадох първа помощ на внучка ми, разказа тя.   \"Дадох и вода, гушнах я. Господинът наречен \"доктор\" дори не се наведе, за да я прегледа. Нямаше никаква лекарска намеса. На доктора от \"Спешна помощ\" видях само краката. Кондукторка, слязла от превозното си средство потвърди версията ми. Тя каза, че не е имало медицинска сестра, а докторът не е пипнал внучката ми\", каза още тя.   \"Искам лекарят сам да си скъса пред камерите дипломата\", допълни бабата на загиналото момиченце.   \"Искам той никога да не бъде доктор и да бъде назначен на много нисък чин – санитар или чистач\", коментира още бабата.   \"Ще съдим лекаря от “Спешна помощ”. Болницата също не беше подготвена за тежкия инцидент\", завърши тя.  ", "date": "2019.08.21", "title": "Бабата на убитата 7-годишна Кристин: Ще съдим доктора от \"Спешна помощ\" и болницата"}
{"url": "http://epicenter.bg/article/Prof--Oleg-Asenov--Tselta-na-API-e-tol-sistemata-da-zapochne-plavno-i-efektivno/190816/4/0", "text": "Целта на АПИ е тол системата да започне плавно и ефективно. Това заяви проф. Олег Асенов, член на управителния съвет на АПИ в сутрешния блок на БТВ.    \"Оптимистичен вариант е тол системата да започне на 1 февруари заради процедурите, които предстоят. Предстоят обсъждания за тарифите и цените. Минимумът за плащане от превозвачите е 15 ст.\", каза още той.    \"Към момента тестовете вървят добре. Превозвачи дават и идеи, а най-сериозните дискусии са върху това колко бързо да се избира маршрутът. Ние на базата на техните препоръки се опитваме да оптимизираме още интерфейса, за да могат да имат така наречените бързи точки. ГКПП вече ги добавихме като бързи точки, за да могат лесно да ги избират, също типичните областни центрове, логистични центрове\", разкри Асенов.    \"На базата на 3D сканиране ще се разбира в коя категория на тежест са камионите\", коментира професорът.    \"С вече вградени по пътя сензори ще се разбира дали камионите са претоварени, колко разрушават пътя и дори дали на места е по-натоварен\", завърши Олег Асенов.  ", "date": "2019.08.21", "title": "Проф. Олег Асенов: Целта на АПИ е тол системата да започне плавно и ефективно"}
{"url": "http://epicenter.bg/article/Navarshvat-se-20-godini-ot-razrushavaneto-na-Mavzoleya-na-Georgi-Dimitrov/190822/11/0", "text": "Днес се навършват 20 години от разрушаването на Мавзолея на Георги Димитров. Той е построен през 1946-а година. Веднага след смъртта на комунистическия ръководител на 2 юли, Министерският съвет на Народна република България (НРБ) взема решение за балсамиране на тялото и построяване на мавзолей, в който то да бъде изложено.    Масивната сграда е проектирана от архитект Георги Овчаров с участието на Рачо Рибаров и Иван Данчов и вдигната за рекордните 6 дни. Там са вложени милиони. Мавзолеят е бил допълнително укрепен и превърнат в противоатомно скривалище, като ремонтите са правени през 1957 и 1978 г.    50 години по-късно бързото строителство се оказва изключително издръжливо. 6 дни бяха необходими, за да бъде съборен един от най-ярките комунистически символи в центъра на столицата.    Тленните останки на Георги Димитров напускат мавзолея на 18 юли 1990 г. Те са кремирани и на 23 юли същата година са погребани в Централните софийски гробища. Още през 1992 г. Столичният общински съвет взема решение мавзолеят да бъде разрушен. Заради липса на пари това обаче така и не се случва. Така 9 г. след като мумията напуска мавзолея, сградата стои празна, докато през лятото на 1999 г. държавата не се заема с разрушаването.    Събарянето става по нареждане на строителния министър в правителството на СДС Евгений Бакърджиев, който по това време е и вицепремиер. Тогава народът ни е разделен на \"сини\" и \"червени\". Разгаря се ожесточен спор за идеята за заличаване на следите от Мавзолея.    На 21-ви август 1999-та година първият взрив оглушава софийските улици. Стотици софиянци се събират в центъра на столицата. На място са освен Евгени Бакърджиев и тогавашният премиер Иван Костов и кметът на столицата Стефан Софиянски. Тълпата обаче става очевидец на гледката, че след два взрива мавзолеят само се килва. Опитът се оказва неуспешен. Следващите 6 дни преминават с нови взривове и нови опити сградата да бъде заличена. На следващия ден е вторият опит. Новият взрив разрушава външната стоманобетонна стена. Разрушаването на мавзолея продължава с машини до 25 август, когато четвърти взрив унищожава покрива. На другия ден механичното разчистване на останките продължава. На 27 август мавзолеят е разрушен. Тогава кръстиха Бакърджиев - Бъки Бомбата, а мнозина определиха разрушаването като некомпетентно.    Как реагираха гражданите - едни твърдяха, че сградата отдавна е лишена от символиката си и няма нищо общо с Георги Димитров. Други ги опровергаваха - духът на Вожда и Учителя продължава да я крепи. Трети казваха, че можеше да се намери някаква функция на мавзолея и предлагаха най-често сградата да се превърне в галерия. Ако можеше, за десет години да се е намерила, разсъждаваха тогава четвърти. Появиха се и мнения, че Бакърджиев трябва да бъде съден.    През 2018 година Столичният общински съвет реши, че подземията на мавзолея стават част от музеен квартал. Под съборения мавзолей има общо три подземни нива. Първото от тях ще се използва като галерия от Софийската градска художествена галерия, а останалите две като хранилища. Столична община стана собственик на подземията през 2016 година, преди това те не са съществували в правния мир, нямало ги в кадастъра.    Мястото на Мавзолея бе обявено за артпространство. Първата арт инсталация беше Бронзовата къща, която предизвика също множество скандали и противоречиви мнения още преди поставянето й.    Предстои на мястото да бъде поставена нова арт инсталация, озаглавена \"Един човек\", която представлява 12-метрова стоманена конструкция, на която ще бъдат поставени 56 LED екрана.    Навремето скромната реплика на мавзолея на Ленин у нас, която е имала задачата да поддържа илюзията, че вождът е вечно жив, е част от държавния церемониал в Народна република България през периода 1949 - 1989 г. Тук, по протокол, чуждестранните делегации са полагали венци при посещение в страната, а партийно-държавното ръководство от трибуната е приемало манифестациите и парадите на официалните празници. Тук са водили и ученици под строй. След 1989 г. сградата става обект и на протестите.    ", "date": "2019.08.21", "title": "Навършват се 20 години от разрушаването на Мавзолея на Георги Димитров"}
{"url": "http://epicenter.bg/article/Taynite-poslaniya-na-balgarskite-pafti/190858/11/0", "text": "Един от най-красивите елементи на народния костюм на българката несъмнено са пафтите. Изящни, изкусно изработени от различни метали, украсени с причудливи фигури и плетеници, тези токи за колан са смятани за символ на женствеността. Първоначално обаче пафтите са били атрибут на мъжкия костюм.   В българското Средновековие пафтите са бележели социалния статус на мъжа. Носили са ги военачалници, а според вида и украсата на катарамите се определяло, какъв чин са имали – разказва Грозделина Георгиева от Регионалния етнографски музей в Пловдив пред  . – След падането на България под Османско владичество (14 в.) българите загубват държавата и, съответно, воинската си част. По тази причина през Възраждането пафтите постепенно стават част от женския костюм, превръщат се в пазители на най-важната част от тялото – предната, детеродните органи. Мъжете изгубват социалната си роля на защитници, и жената е тази, която трябва да донесе новия живот и да продължи рода, чрез нея да се съхранят държавата и народът.   Пафтите са знак за социален статус и определят преминаването на девойката в нова социална група – на омъжените жени. Подарявани са от семейството на момчето в момента на сгодяването, но за разлика от накитите за гърди и глава, гривните и пръстените, които също са част от даровете за бъдещата невяста, пафтите са задължителен елемент, който тя носи впоследствие, показвайки, че вече е омъжена. Затова неомъжените момичета нямат право да носят пафти. С едно изключение: Преди това пафта може да сложи само лазарката. Това е инициация за младото момиче – когато стане на възраст за женене, тя трябва да се облече за първи и единствен път като лазарка, майка ѝ да ѝ даде нейния набор от накити и момичето да се накичи с тях, за да покаже, че е готова да стане съпруга и майка. – обяснява г-жа Георгиева.   Както и всички накити пафтите имат магическо значение за българката. Неслучайно те са метални, а майсторите са предпочитали да работят със сребро, защото е бяло и като огледало отблъсква лошия поглед и го връща обратно.   Разнообразна е и формата им – кръглите и правоъгълните са познати още от Средновековието, а листовидните, със заоблени или извити нагоре краища са привнесени от Изтока. За разлика от националния костюм накитите нямат тясно обособяване по региони.   Ако можем да говорим за специфика, това са македонските пафти – изключително големи и тежки. Това се е наложило заради факта, че костюмът на македонката е обемен, с богата везба, и големите пафти могат да се отличат върху костюма. Пафтите, освен чисто апотропейна /защитна/, имат и декоративна функция, защото жената винаги пази зрънцето красота и суета у себе си. Тя трябва да бъде и видяна, и харесана, и отличена – отбелязва г-жа Георгиева.   Впечатляващо е разнообразието на мотиви и сюжети, изобразени върху пафтите.   Живеейки в Османската империя, българите са приели част от елементите на костюма и украсата – подчертава Грозделина Георгиева. – Затова в пафтите могат да се срещнат както позволените от Османската иконография растителни орнаменти – цветя, листа, гроздове, плодове, плетеници, така и типично българските животински мотиви – пауни, гълъби, змии, геометрични елементи. През втората половина на 18 век можем да видим дори елементи на стила барок, който прониква през източните пазари.   Много интересно е навлизането на седефените плочки върху пафтите с изображения на светци и християнски празници.   Донасяни са от поклонници от Светите места и често са дарявани на свещениците, които носят пафти под расата си. Затова големите български манастири, като Рилския и Бачковския, се отличават с изключително разнообразни колекции от пафти.   Един от любимите мотиви върху седефа е двуглавият орел, който е символ на Цариградската патриаршия. Това показва, че изработваните в монашески работилници към манастирите пафти са били под егидата на църквата – казва г-жа Георгиева и посочва още един интересен факт:   По пафтата можем да познаем, дали носещата ги жена е с български или мюсюлмански произход, защото в Корана се забраняват животинските изображения. Жените с българско вероизповедание са носили пафти с птици и животни. Но при изследване на българо-мохамеданските краища се вижда, че и там са поръчвали пафти със символи, забранени от Корана, което подсказва, че жените там не са усвоили изцяло мюсюлманската религия.   С навлизането на градската мода още преди Освобождението в големите градове - кръстопътни места със смесица на различни култури, пафтите биват изместени, защото градската рокля изисква други аксесоари. Коланът вече е изключително фин, от сребро и злато, токата отпред е с формата на панделка или спирала. На някои места се носят и пафти, но и те започват да се променят, стават по-умалени, придобиват формата на красиви токи, със седеф и инкрустации. Какви други тайни крият пафтите?   Може би най-голямата тайна е вярата, че накитът ще те запази. Вярвало се е, че човешкото тяло е разделено на горна и долна част, а най-уязвимата е средата, където се слага поясът, коланът. Жената е трябвало да пази собствените си накити, защото се е смятало, че ако попаднат в лоши ръце, с тях могат да се направят най-лошите магии. Може би трябва да запазим тази вяра, че накитът е нещо, неизменно свързано с човека, което има силата да го предпази от всяко зло.", "date": "2019.08.21", "title": "Тайните послания на българските пафти"}
{"url": "http://epicenter.bg/article/Ronaldo--Kogato-horata-se-samnyavat-v-chestta-ti--tova-te-naranyava/190840/8/16", "text": "\"2018 г. беше най-трудната за мен на лично ниво\". Това заяви звезда на \"Ювентус\" Кристиано Роналдо пред португалска телевизия, цитирана от БГНЕС.    Миналата година футболистът бе обвинен в изнасилване от бившия модел Катрин Майорга. Тя внесе жалба през септември за това, че е била сексуално насилена от футболиста през 2009 г. в хотелска стая в Лас Вегас. Случаят бе прекратен в съд в Невада през юни, въпреки че не стана ясно дали Роналдо е постигнал съгласие с модела. Той категорично отхвърли обвиненията. „Когато хората се съмняват в честта ти, това те наранява“, сподели той.   „Боли много, защото имам голямо семейство, съпруга и интелигентно дете, което разбира много неща. Това е случай, за който не ми е удобно да говоря. Но още веднъж, невинността ми бе доказана. Това ме кара да се гордея“, сподели бившият футболист на \"Манчестър Юнайтед\" и \"Реал Мадрид\". ", "date": "2019.08.21", "title": "Роналдо: Когато хората се съмняват в честта ти, това те наранява"}
{"url": "http://epicenter.bg/article/Pamela-Andersan-polzva-stariya-si-banski-ot--quot-Spasiteli-na-plazha-quot-/190827/10/84", "text": "Памела Андерсън понякога носи емблематичния си бански костюм от \"Спасители на плажа\", за да изненада своите гости и признава, че все още може да се побере в малката червена дреха. 52-годишната актриса и модел участва в телевизионното шоу от 90-те като К. Дж. Паркър, където носеше поразителен червен бански, който се превърна в емблематична дреха.    И въпреки че за последно е облякла костюма по телевизията преди повече от 20 години, Памела призна, че все още е собственик на дрехата, и каза, че не само че все още й става, но дори го носи, за да изненада гостите си, съобщи АФП    Тя каза пред в. \"Ню Йорк Таймс\": \"Скачам под душа с бански и след това скачам срещу тях, където и да са в къщата, правейки всичко мокро.\" А Памела - която има синове, Брандън, на 23 години, и Дилън на 21 години с бившия си съпруг Томи Лий – не признава тайната да изглежда секси в \"мъничкия\" размер на дрехата.    Междувременно този месец стана ясно, че пълнометражният документален филм за \"Спасители на плажа\" - в който ще участват Дейвид Хаселхоф, Кармен Електра, Никол Егърт, Дейвид Чокачи и Александра Пол - е реализиран под режисурата на Матю Фелкер и Брайън Корсо.    Матю Фелкер каза: \"Искаме да покажем на публиката как сериалът оформя културно цяло десетилетие. Външният вид и усещането на „Спасители на плажа“ се вливаха във всичко 90-те\"   Източник: Канал 3", "date": "2019.08.21", "title": "Памела Андерсън ползва стария си бански от \"Спасители на плажа\""}
{"url": "http://epicenter.bg/article/Lari-King-se-razvede-sas-sedmata-si-sapruga/190829/10/100", "text": "Лари Кинг се раздели с жена си Шон Саутуик Кинг след почти 22 години брак, съобщава БГНЕС. Шон беше седмата му съпруга на 85-годишната телевизионна легенда.    Във вторник Шон Саутуик Кинг подаде документи за развод във Върховния съд на Лос Анджелис. Като причина за развода Лари е посочил „непреодолими различия”. Журналистът има двама сина от брака си с 59-годишната Шон.    През 2016 година се появиха слухове, че двамата не са в добри отношения, но тогава двамата категорично ги отрекоха. В телевизионно интервю Лари уточни: \"Ти каза интересна дума \"слух\". Бях в бизнеса - следващия май, ще се навършат 60 години - и дълго време се занимавах със слухове. Интервюирах хора, замесени в слухове. Слуховете са това, което са - те са слухове. И аз ви казвам истината, не им обръщам никакво внимание.''   Лари Кинг се ожени за Шон през 1997 г.. Тя беше неговата седма съпруга след браковете му с Фреда Милър, Анет Кайе, Алейн Акинс, Мики Сатфин, Шарън Лепоре и Джули Александър.", "date": "2019.08.21", "title": "Лари Кинг се разведе със седмата си съпруга"}
{"url": "http://epicenter.bg/article/Kichka-Bodurova-osinovi-7-godishno-momichentse-/190831/10/100", "text": "Кичка Бодурова осинови дете. Естрадната легенда е решила да увеличи семейството си с още един член, пише \"България днес\".    Певицата, коят от дълги години живее в САЩ, отдавна мечтае за още едно момиченце. Но се е решила да задейства сложната процедура едва през тази година.    През зимата Кичка подава документи за осиновяване и ето, че преди няколко седмици тя и съпругът й Крис Зарпа са получили правата над момиченце, изоставено от родителите си. Детето е почти на седем, а Кичка го е осиновила от \"Дом майка и дете\".    Певицата направи няколко бързи концерта у нас, но побърза да се прибере, тъй като учебната година в САЩ започва на 1 септември и трябва да подготви новото попълнение в семейството. Тя не крие, че се е сблъскала с много трудности по време на процеса по осиновяването.    \"Имаше много трудности. Не искам да издавам подробности за момиченцето. Когато му дойде времето, тогава\", категорична е Кичка. Звездата има голяма дъщеря Кристи-Жаклин, която няма търпение да се запознае със сестричката си. Въпреки голямата разлика в годините, тя е обещала на майка си, че ще обръща много внимание на детето, допълва изданието.", "date": "2019.08.21", "title": "Кичка Бодурова осинови 7-годишно момиченце "}
{"url": "http://epicenter.bg/article/-quot-Nyama-vreme-za-umirane-quot--e-zaglavieto-na-posledniya-film-za-Bond--Tiyzar-/190839/10/88", "text": "Следващият филм за Джеймс Бонд и последният с участието на Даниел Крейг като 007 ще бъде наречен \"Няма време за умиране\" и ще излезе през април, обявиха от франчайза вчера.   В този епизод от шпионска сага Бонд ще бъде изваден от пенсиониране от своя приятел и агент на ЦРУ Феликс Лейтер, за да започне коварна мисия за спасяване на отвлечен учен, според официалното обобщение на сюжета.   Заснемането вече е в ход, но е затрупано от проблеми. Експлозия в британските студия Pinewood през юни разтърси един от филмовите площадки, причинявайки щети и леки наранявания. Вестник \"Сън\" съобщи, че взрив е разтърсил снимачната площадка след объркана каскада, сваляйки част от покрива и няколко стенни панела. Крейг - който ще играе легендарния шпионин за пети път - по-рано трябваше да се подложи на лека операция на глезена след контузия при заснемане на сцена в Ямайка.   Носителят на \"Оскар\" Рами Малек ще изиграе злодеят в дългоочаквания филм, в който ще участва и френската актриса Леа Сейду.   Продукцията също нееднократно се забавя заради спорове около сценария, а спечелилият Оскар режисьор Дани Бойл се отказа от проекта миналата година.   Източник: Канал 3", "date": "2019.08.21", "title": "\"Няма време за умиране\" е заглавието на последния филм за Бонд (Тийзър)"}
{"url": "http://epicenter.bg/article/Robart-De-Niro-sadi-sluzhitelka-za-gledane-na-televiziya-v-rabotno-vreme/190842/10/100", "text": "Продуцентската компания, собственост на американския актьор Робърт Де Ниро, съди бивш служител, когото обвинява в злоупотреба със средства и гледане на Netflix сериали в работно време. \"Canal Productions\" обвинява Чейс Робинсън в \"нарушаване на доверителните й задължения\" и я съди за обезщетение в размер на 6 милиона долара, съобщи Би Би Си, цитирана от Канал 3.   В съдебното дело се твърди, че тя е харчила обилно за лични разходи, използвала е авиокомпаниите на Робърт Де Ниро за лични пътувания и рядко идвала в офиса. Според профила на LinkedIn на г-жа Робинсън тя се присъединява към компанията през 2008 година.    През 2017 г. тя е повишена във вицепрезидент по производство и финанси в \"Canal Productions\". Нейните професионални задължения са изисквали да гарантира, че фондовете на компанията не са обект на злоупотреби.    \"Позицията на Робинсън изискваше г-н Де Ниро да й има пълна вяра, доверие и увереност, че ще изпълнява задълженията и отговорностите си в най-добрия интерес на фирмата, като внимателно контролира финансите и другите служители\", се казва в съдебното дело.    През 2019 г. заплатата й е била 300 000 долара, според съдебното дело.", "date": "2019.08.21", "title": "Робърт Де Ниро съди служителка за гледане на телевизия в работно време"}
{"url": "http://epicenter.bg/article/Kim-Kardashiyan-s-shest-prasta-zaradi-fotogaf--Snimki-/190855/10/100", "text": "На Ким Кардашиян явно не ѝ върви напоследък. Преди дни тя публикува снимка в своя Инстаграм профил, която е част от рекламната кампания, в която участва сестра ѝ Кайли Дженър, за представяне на новия им парфюм. Изненадващо обаче на снимката Ким се озова с шест пръста на левия крак.   Не е ясно дали това е зрителна измама, или фотошоп гаф, но със сигурност по-наблюдателните коментатори отчетоха несъответствието. Имайки предвид факта, че Ким Кардашиян Уест често допуска такива гафове в снимките си, никой не е толкова изненадан.   По същото време Ким е на Бахамските острови, заедно с Клои Кардашиян, и пусна клипче, отново в Инстаграм профила си, на което се вижда как тя се натъква на диви прасета на плажа. Звездата е уплашена и гони прасетата, но те не разбират инструкциите ѝ. В поста си Ким споделя, че е била много изплашена.   Вероятно защото преди време, на същия този плаж, познат като \"Плажа на прасетата\" на Бахамите, друга знаменитост - фитнес моделът Мишел Люин, беше ухапана от прасе по дупето.   Източник: Дир.бг", "date": "2019.08.21", "title": "Ким Кардашиян с шест пръста заради фотогаф (Снимки)"}
{"url": "http://epicenter.bg/article/Posvetena-na-Maykal-Dzheksan-izlozhba-be-otkrita-v-Helzinki/190861/10/100", "text": "Изложба, вдъхновена от Майкъл Джексън, бе открита в Хелзинки, като организторате уверяват, че не става въпрос да се възхвалява певеца, който е обвинен в сексуални посегателства 10 години след смъртта му, предаде Франс прес, цитиран от Новини.бг   Изложбата \"Майкъл Джексън: На стената\" представя стари и неизвестни произведения на изкуството, създадени от прочути творци, като Анди Уорхол, американския фотограф Дейвид Лашапел и британския специалист в керамиката Грейсън Пери.    Изложбата включва 90 творби и първо бе показана през 2018 г. в Националната портретна галерия в Лондон, където получи ласкави отзиви от критиката. След това бе представена в Париж и Бон, преди да гостува в Хелзинки. Показването й в Германия и Финландия е след новата поредица обвинения в сексуални посегателства срещу Майкъл Джексън.    \"Не можем да премълчим тези въпроси и осъждаме всяка форма на сексуално насилие - каза кураторката в Музея за модерно изкуство в Еспоо Аря Милер. - Искаме обаче да осигурим среда за свободни дискусии, в която творците да се изкажат. Изложбата и участващите в нея творци не възхваляват Майкъл Джексън, а анализират влиянието му в областта на културата.\"    Редица вдъхновени от Майкъл Джексън творби имат нещо общо с гротеската, като създадената от Пол Маккартни огромна позлатена статуя на певеца с неговия домашен любимец, шимпанзето Бъбълс, и портрета в естествени размери, поръчан на Кехайнд Уайли от Джако малко преди смъртта му през 2009 г. За румънския художник Дан Михалтяну, който се е интересувал от влиянието на певеца в посткомунистически Букурещ, Майкъл Джексън ще остане завинаги една икона.", "date": "2019.08.21", "title": "Посветена на Майкъл Джексън изложба бе открита в Хелзинки"}
{"url": "http://epicenter.bg/article/Hari-i-Megan-smenyat-za-treti-pat-bavachkata-na-Archi/190867/10/100", "text": "Меган Маркъл и принц Хари наеха трета бавачка за малкия Арчи, откакто се роди преди 3 месеца. Помощничка на кралските особи е на 38 години. Херцогинята на Съсекс казва за нея, че им е \"изпратена от Господ\", пише Монитор.   Бавачката придружи семейството по време и на двете им пътувания този месец. Тя бе забелязана да се качва на самолета в Ница, където принц Хари и Меган гостуваха на Елтън Джон.   \"Меган е невероятна майка, но новата бавачка е пратена от Бога. Тя е изключителен професионалист, с много години опит зад гърба си като детегледачка и се климатизира в семейната среда доста добре\", казва източник пред The Sun.   \"Тя се грижи изключително добре за Арчи и го обожава. Меган и Хари са много щастливи с нея\", допълва той.   Първата бавачка бе уволнена заради непрофесионализъм, а следващата бе само за няколко нощи.  ", "date": "2019.08.21", "title": "Хари и Меган сменят за пореден път бавачката на тримесечния Арчи"}
{"url": "http://epicenter.bg/article/Maykal-Daglas-i-Katrin-Zita-Dzhouns-sabraha-klana-Daglas/190874/10/100", "text": "Майкъл Дъглас и Катрин Зита-Джоунс успяха да съберат почти всички на обяд. Един миг, уловен в красива семейна снимка. За Майкъл Дъглас и Катрин Зита-Джоунс семейството е важно. И най-голямото им удоволствие е да посрещат всички членове на клана около един добър обяд. Неделя, 18 август 2019 г., под красивото слънце на Бевърли Хилс, кланът Дъглас не пропусна възможността и намери време за един семеен следобед. Едно голямо семейство, където доайенът наближава 103 години, а най-малкият не е отпразнувал втория си рожден ден. За да се отбележи събитието от тази страхотна среща, някои снимки бяха споделени в социалните мрежи. И така, Камерън Дъглас публикува красива семейна снимка в акаунта си в Инстаграм. „Семейството преди всичко“, пише той под снимката.   Този момент зарадва и Келси Дъглас, който не пропусна да обезсмърти момента, като направи селфи със своя дядо столетник. Кърк Дъглас, икона на големия екран през 1950-1960 г. „Маса със засмени брадички, големи апетити и споделена любов. Някои членове липсват, като Тайлър или Райън. Семейните снимки все още са много сложни за правене ... \", пише младата жена. Нейните 8000 последователи в Инстаграм бяха запленени от тези образи. „Страхотни снимки! Кърк Дъглас е легенда\", се чете в коментарите.   Във всяко клише в мрежата всички споделят един и същи семеен облик и блестяща усмивка, което говори много за щастието им да бъдат заедно отново.   Източник: Нова.тв", "date": "2019.08.21", "title": "Майкъл Дъглас и Катрин Зита-Джоунс събраха клана Дъглас"}
{"url": "http://epicenter.bg/article/Skalata-razbi-vsichki-v-Holivud---89-4-mln--ot-filmi-za-1-godina-/190883/10/0", "text": "Неговата продуцентска фирма се казва \"7 кинта\", колкото имал навремето в джоба си. Но днес Дуейн Джонсън-Скалата няма конкуренция в Холивуд по приходи от филмите, в които участва. \"Форбс\" изчисли, че за една година - от 1 юни 2018 до 1 юни 2019 г., той е заработил 89 400 000 долара, предава Канал 3.    С филма си \"Джуманджи: Добре дошли в джунглата\", чийто успех програмира и следващата лента \"Джуманджи: Следващото ниво\", и с тв сериала \"Играчи\", който му гарантира по 700 000 долара на епизод, кечистът разбива конкуренцията и в Холивуд, след подвизите си на ринга в кеча.    На второ място е звездата от \"Отмъстителите\" Крис Хемсуърт със 76,4 милиона долара, в тройката е колегата му супер герой от поредицата Робърт Дауни-Джуниър с 66 млн. долара.    Ето и топ 10 сред актьорите:    1. Дуейн Джонсън-Скалата $89 400 000    2. Крис Хемсуърт $76 400 000    3. Робърт Дауни-Джуниър $66 000 000    4. Акшай Кумар $65 000 000    5. Джаки Чан $58 000 000    6. Брадли Купър $57 000 000   Адам Сандлър $57 000 000    8. Крис Евънс $43 500 000    9. Пол Ръд $41 000 000    10. Уил Смит $35 000 000    Списъкът с най-добре платените актриси излиза в четвъртък.  ", "date": "2019.08.21", "title": "Скалата разби всички в Холивуд: $89,4 млн. от филми за 1 година "}
{"url": "http://epicenter.bg/article/Prezidentat-na-Italiya-zapochva-dvudnevni-konsultatsii-v-tarsene-na-izhod-ot-politicheskata-kriza/190824/7/0", "text": "Президентът на Италия Серджо Матарела започва от днес двудневни консултации с партиите в търсене на изход от политическата криза, която ще доведе до съставяне на 67-ото правителство след края на Втората световна война или до предсрочни избори, съобщава агенция Ройтерс, цитира БТА. Премиерът Джузепе Конте подаде оставка във вторник, след като критикува своя вътрешен министър Матео Салвини за разпадането на управляващата коалиция и го обвини, че застрашава икономиката на страната заради лични и политически цели. На 8 август лидерът на крайнодясната партия \"Лига\" Матео Салвини обяви изненадващо, че съюзът с антисистемното движение \"Пет звезди\" е мъртъв и призова за избори. Политици от \"Пет звезди\" и левоцентристката Демократическа партия открито дискутират сформирането на нова коалиция, която може да изпрати \"Лигата\" в опозиция и да даде на Италия по-центристко и проевропейско правителство, отбелязва Ройтерс.   Президентът Матарела ще се срещне с всички партии в парламента, за да провери дали може да бъде сформирана нова коалиция. Ако не успее, той ще трябва да разпусне законодателния орган три години и половина по-рано от предвиденото, за да може през есента да се произведат предсрочни парламентарни избори. Срещите на Матарела ще започнат в 17 ч. (българско време) с представители на малките партии. С основните политически сили италианският президент ще се срещне в четвъртък, завършвайки консултациите с движението \"Пет звезди\". Ръководството на Демократическата партия ще се събере на заседание днес, за да обсъди перспективите за съюз с \"Пет звезди\", информира Ройтерс и припомня, че двете партии са политически врагове от години. Салвини заяви вчера, че ще повтори пред президента искането си за нови избори. Той обвини останалите партии, че се опитват да сключат сделка, защото се страхуват да се изправят пред избирателните урни, но Конте каза, че нова политическа нестабилност е последното, от което Италия се нуждае, докато подготвя трудния бюджет за 2020 г. през есента. Гласуването на гражданите е същината на демокрацията, но да ги призоваваш да гласуват всяка година е безотговорно, заяви Конте, който остава изпълняващ длъжността премиер.", "date": "2019.08.21", "title": "Президентът на Италия започва двудневни консултации в търсене на изход от политическата криза"}
{"url": "http://epicenter.bg/article/Leonid-Kravchuk--Amerikantsite-ne-ni-pozvoliha-da-imame-svoe-yadreno-orazhie-/190832/7/0", "text": "За създаването на собствена държава, по искане на западните страни начело със САЩ, Украйна се е отказала от правото да има свое ядрено оръжие. Това заяви първият президент на страната Леонид Кравчук в ефира на местния „24 канал“, предава агенция EA Daily, цитирана от \"Фокус\".    По неговите думи, Украйна е получила в наследство от Съветския съюз не само най-многочислената армия в Европа, но и третия по мощност в света ядрен арсенал. Но, както обяснява Кравчук, западните държави веднага са поискали от Киев да се откаже от него – такава е била цената „на окончателното отделяне от Русия“.    „Директно ни поставиха пред избора – или се отказваме от ядреното оръжие, или ще ни окажат икономически натиск, включително с налагане на санкции“, заяви бившият държавен глава.    Политикът смята, че това искане от страна на обединения Запад е имало сериозни основания. Както поясни екс-президентът, в този момент на територията на страната са били разположени 165 ядрени балистични комплекса, които са били прицелени в САЩ. А управлението на тези ядрени сили се е осъществявало директно от Москва.    „Кой можеше да гарантира, че някой няма да натисне копчето за изстрелване на ракета? А тя би попаднала в целта, която е предвидена със специален шифър“, заяви Кравчук.    Той добави още, че западните страни не са вярвали, че новите украински власти имат достатъчно ниво на отговорност. В САЩ са се опасявали, че ако ядреното оръжие бъде предадено на Киев, той може да загуби контрол над него и да постави света на границата на катастрофа.    При това политикът призна, че за разпадането на военната структура на Украйна са виновни не само външни играчи. Имало е и вътрешни проблеми – преди всичко икономически. Украйна просто не е разполагала със средства, за да издържа милионна армия с грамаден парк бойна техника и авиация.  ", "date": "2019.08.21", "title": "Леонид Кравчук: Американците не ни позволиха да имаме свое ядрено оръжие "}
{"url": "http://epicenter.bg/article/SASht-i-Rumaniya-se-obyaviha-protiv--Severen-potok-2--i-analogichnite-proekti-na-Rusiya-/190841/7/0", "text": "САЩ и Румъния се обявяват против строителството на газопровода „Северен поток 2“, както и други проекти в енергийната сфера, които правят техните съюзници и партньори зависимо от руските енергоресурси. Това се казва в разпространено от Белия дом съвместно заявление на президентите на тези две страни Доналд Тръмп и Клаус Йоханис след края на срещата им във Вашингтон, предават ТАСС и Агенция \"Фокус\".    „САЩ и Румъния признават, че енергийната сигурност е национална сигурност. Подчертаваме нашето несъгласие със „Северен поток 2“ и други проекти, които правят нашите съюзници и партньори зависими от руските енергоносители“, се казва в съобщението.    „Запасите от природен газ в Румъния могат да подобрят благосъстоянието на нашите страни и да повишат енергийната сигурност в Европа“, посочват държавните глави.    „САЩ и Румъния ще разгледат въпроса, как по най-добър начин да се подобри инвестиционният климат в Румъния, така че това да е изгодно и за двете страни“.    „Ние, също така, настоятелно призоваваме нашите отрасли в производството да си сътрудничат тясно за постигането на целите на гражданската ядрена енергетика на Румъния“, отбелязват президентите.  ", "date": "2019.08.21", "title": "САЩ и Румъния се обявиха против „Северен поток 2“ и аналогичните проекти на Русия "}
{"url": "http://epicenter.bg/article/Mayk-Pompeo-zaplashi-sas-sanktsii-Gartsiya-zaradi-iranskiya-tanker-/190843/7/0", "text": "САЩ ще направят всичко необходимо, за да попречат на иранския танкер да достави петрол в Сирия, предупреди американският държавен секретар Майк Помпео, цитиран от Reuters.    Той предупреди Атина да не помага на иранския танкер и заплаши със санкции, ако това се случи.    „Ясно дадохме да се разбере, че който се докосне до кораба, който му позволи да хвърли котва, рискува САЩ да въведат санкции срещу него“, заяви Помпео, като увери, че Вашингтон ще направи всичко възможно, за да попречат на танкера да стигне до Сирия.    Припомняме, че танкерът Grace 1 (преименуван на \"Адриан Дария\"), бе освободен от Гибралтар след 46 дни арест по искане на Вашингтон. По последни данни корабът се е насочил към пристанище Каламата в югозападната част на полуостров Пелопонес, където може да пристигне в неделя.    Представители на пристанището там обаче обясниха, че неговата инфраструктура не позволява приемането на кораби с толкова голяма водоизместимост.  ", "date": "2019.08.21", "title": "Майк Помпео заплаши със санкции Гърция заради иранския танкер "}
{"url": "http://epicenter.bg/article/Pekin-potvardi--che-e-zadarzhal-sluzhitel-na-britanskoto-konsulstvo-v-Honkong-/190846/7/0", "text": "Липсващият служител на британското консулство в Хонконг е задържан от китайските власти, потвърдиха от Пекин в сряда, предават AFP и Агенция \"Фокус\".    „Лицето, което споменахте, е поставено под стража за 15 дни като наказание от полицията в Шенжен за нарушаване на закона за обществена сигурност\", заяви говорителят на Министерството на външните работи на Китай Ген Шуан.    Във вторник министерството на външните работи на Великобритания заяви, че е „изключително загрижено“ от съобщенията, че служител на консулството на страната в Хонконг е задържан от китайските власти, докато е пътувал обратно към града, предава AFP.    „Изключително сме загрижени от съобщенията, че член на нашия екип е задържан при завръщането си в Хонконг от Шенжен“, заявиха чрез съобщение от външното ведомство.    Припомняме, че в административния китайски район Хонконг, който бе британска колония от 1842 до 1997 година, от април вървят протести срещу властите. Пекин обвинява САЩ и Запада в подстрекаването на недоволните към бунт с искания за независимост и организирането на \"цветна революция\".    Позицията на Китай постепенно става все по-твърда. На 14 август Пекин отговори рязко на администрацията на Тръмп. И по-рано Китай изнесе ултиматум на администрацията на Тръмп: „Хонконг не е ваша работа. Занимавайте се със своите дела“ – намеквайки недвусмислено за разтърсващите САЩ масови убийства на почвата на расизма и международната банда педофили.    А по-рано Китай отправи ултиматум на Великобритания: „Не се намесвайте в работите на Хонконг. Той вече не е британска колония“.  ", "date": "2019.08.21", "title": "Пекин потвърди, че е задържал служител на британското консулство в Хонконг "}
{"url": "http://epicenter.bg/article/Tramp-otmeni-sreshta-s-datskiya-premier-zaradi-lipsata-na-interes-kam-prodazhbata-na-Grenlandiya/190815/7/0", "text": "Американският президент Доналд Тръмп съобщи, че отлага планираната след две седмици среща с премиера на Дания Мете Фредериксен заради липсата на интерес от нейна страна към офертата му за покупка на Гренландия, предадоха информационните агенции.    \"Дания е много специална страна с невероятни хора, но въз основа на коментара на премиера Мете Фредериксен, че тя не проявява интерес към обсъждане на продажбата на Гренландия, аз ще отложа нашата среща, планирана след две седмици, за друго време\", написа Тръмп в Туитър.    Американският президент следва да посети Дания в началото на следващия месец, като остава неясно дали отменя цялата визита, отбелязва Ройтерс.    Остров Гренландия, разположен между Северния Атлантически и Северния ледовит океан, е автономна територия с население от 56 000 души, но Дания държи контрола над външните отношения, отбраната и валутната политика.    Премиерът на Гренландия Ким Килсен и датската премиерка Мете Фредериксен заявиха, че островът не е за продан. ", "date": "2019.08.21", "title": "Тръмп отмени среща с датския премиер заради липсата на интерес към продажбата на Гренландия"}
{"url": "http://epicenter.bg/article/Darzhavniyat-departament-odobri-prodazhbata-na-66-F-16-na-Tayvan-za-8-miliarda-dolara-/190834/7/0", "text": "Държавният департамент на САЩ одобри продажбата на 66 изтребителя F-16 за 8 милиарда долара на Тайван, което със сигурност ще предизвика яростта на Пекин, предават AFP и Агенция \"Фокус\".    Тайпе ще получи последната версия на самолета на Lockheed Martin - F-16C/D Block 70.    Държавният секретар Майк Помпео заяви чрез съобщение, че президентът Доналд Тръмп е дал зелена светлина за сделката, след като е бил уведомен от Конгреса миналата седмица.    \"F-16 са дълбоко съгласувани с договореностите и историческата връзка между САЩ и Китай\", каза Помпео. \"Нашите действия са в съответствие с предишната политика на САЩ. Ние просто следваме ангажиментите, които поехме към всички страни.\"    Планът на Тайван да модернизира противовъздушната си защита идва на фона на увеличаващите се китайски военни нарушения във въздушното му пространство.  Говорител на тайванския президент пусна изявление, според което самолетите „значително ще повишат възможностите ни за противовъздушна отбрана, за да подпомогнат самозащитата на Тайван и да поддържат свободата и благополучието на хората“.    Одобрението на продажбата ще играе ключова роля за \"мира и стабилността в Тайванския проток и региона, особено вследствие на честите военни действия на Китай ... в региона през последните години\", се казва в изявлението.    Пекин счита Тайван за част от Китай, който чака обединение, но островът е самоуправляван и е близък съюзник на САЩ.    В изявление, Агенцията за сътрудничество в отбраната и сигурността, която контролира продажбите на американско оръжие в чужбина, казва, че продажбата на F-16 на Тайван „няма да промени цялостния военен баланс в региона. Тази предложена продажба ще допринесе за способността на получателя да осигури защитата на своето въздушно пространство, регионалната сигурност и оперативната съвместимост със Съединените щати“.    В понеделник говорителят на външното министерство на Китай Ген Шуанг заяви, че продажбата на американско оръжие на Тайван „нарушава сериозно“ споразуменията между Вашингтон и Пекин и „представлява сериозна намеса във вътрешните работи на Китай“.    Съединените щати трябва \"незабавно да отменят планираните продажби на оръжие и да спрат да продават оръжие и военните си контакти с Тайван\", каза той. \"В противен случай САЩ ще трябва да понесат всички последствия“.    Тайван вече има флотилия от стари модели F-16, закупени през 1992 година, които са преминали няколко основни модернизации.    Производителят Lockheed Martin казва, че най-новата версия, F-16 Block 70/72, включва много авионика, оръжия и радарни технологии, които не съществуват при създаването на по-ранни модели.    Той е структурно по-силен, казват от компанията, така че „може да лети и да се бие до 2070 г. и след това“.    Одобрението на продажбата идва в момент, когато Вашингтон и Пекин водят тежки търговски преговори, а икономистите твърдят, че войната между тях вреди и на двете суперсили, а освен това забавя световната икономика.  ", "date": "2019.08.21", "title": "Държавният департамент одобри продажбата на 66 F-16 на Тайван за 8 милиарда долара "}
{"url": "http://epicenter.bg/article/Kievski-sad-zadalzhi-antikoruptsionniya-organ-da-obrazuva-delo-sreshtu-Poroshenko-i-Klimkin-/190838/7/0", "text": "Соломенският районен съд в Киев задължи Националното антикорупционно бюро на Украйна (НАБУ) да образува наказателно дело срещу бившия президент Петро Порошенко и министъра на външните работи на Украйна Павел Климкин, предават РИА Новости и Агенция \"Фокус\".    Те са заподозрени в злоупотреба с власт и служебно положение, но не се разкриват други подробности.    В материалите на съда се уточнява, че искът е иницииран от гражданин на Украйна: на 15 юли той се е обърнал към НАБУ, но те не са завели дело. На свой ред, съдът е удовлетворил жалбата.    По отношение на Порошенко и други високопоставени лица са заведени 11 наказателни дела, по повечето от които бившият държавен глава е свидетел.  ", "date": "2019.08.21", "title": "Киевски съд задължи антикорупционния орган да образува дело срещу Порошенко и Климкин "}
{"url": "http://epicenter.bg/article/-quot-Tayms-quot--Putin-pravi-kato-Musolini-pochti-vsichko-za-obraza-si---energichen--moshten--silen/190849/7/0", "text": "С връщането отново на мода на идеята за авторитарно лидерство, е разумно да се проучат многобройните пътища, които могат да доведат до деспотизъм, пише Давид Ааронович в своя коментар за \"Таймс\", поместен от БГНЕС.    Това лято Матео Салвини, твърдият десен италиански вицепремиер, се появи по плажовете. Но не като летовник, а като лице на своята кампания. Широката му усмивка и голият торс бяха фотографирани сред плажуващите от Лигурия до Сицилия.  Салвини не е първият италиански популист с голи гърди, хванат в кадър. В Сабаудия, близо до Рим, той се озова на митинг до голям паметник на бивш лидер. Част от надписа, който Салвини прочете на глас пред множеството, гласеше: \"Бенито Мусолини, ръководител на правителството… Няма да кажа повече, ще ме арестуват\", продължи с шеговит тон Салвини и добави: \"Това е историческо свидетелство.\"    Точно след като прочетох това, споделя Ааронович, по пощата пристигна нова книга. \"Как да бъдеш диктатор\" е сравнително-историческо проучване на осем лидери от 20-ти век, които управляват чрез т. н. от Никита Хрушчов през 1956 г. \"култ към личността\". Авторът Франк Дикьотер е специалист по Китай, който е направил няколко задълбочени проучвания върху диктатурата на Мао и нейното въздействие върху страната.    Първият диктатор, който е обект на изследването на Дикьотер, е Бенито Мусолини. Започвайки като социалист, а след това през 1922 г., превръщайки се в първия управляващ фашист, Мусолини, както показва авторът, никога не е бил изявен идеолог. Той бе нереализиран актьор, за когото да буди възхищение и обожание у другите бе смисълът на живота му. Изчислено е, че той е прекарвал половината от времето си в грижи за изграждането на собствения си образ, своеобразен супермен на народа - енергичен, мощен, силен, винаги на разположение. Той е фотографиран, пише Дикьотер \"със състезателни коли, играе с лъвчета, жъне жито или свири на цигулка. Той се появява като фехтувач, яхтсмен, плувец и пилот.\"    Читателите може би са видели последните снимки на Владимир Путин, позиращ в тесни черни кожени дрехи с кримската рокерска банда \"Нощни вълци“.    Освен нелепата шапка-фес с пискюл, Путин е направил почти всичко от това, което и Мусолини за изграждането на своя образ.    Мусолини бе най-театралният и най-общителният диктатор. Друг в списъка на Дикьотер, Папа Док - Франсоа Дювалие от Хаити, който управлява тази страна в Карибите от 1957 г. до смъртта си през 1971 г., е „благонравен, срамежлив и почитател на книгите“. Лекар, който става министър на здравеопазването, след като печели първите си президентски избори, той обещава \"съвестно да защити честта и гражданските права, на които се радват всички свободни хора. Само година по-късно, той прокламира по радиото: \"Аз съм Новото Хаити! Тези, които се опитват да ме разгромят, се опитват да разгромят, да разрушат Хаити.\"    Естествено, когато мандатът му изтече, той промени конституцията, за да може да остане на власт и ако някой се осмели да оспори, той можеше да очаква посещение от членове на неговата страховита, брутална милиция \"Тонтон Макут“. Преди да умре, той бе обявен за Велик хаитянски мислител.    Мусолини бе фашист. Дювалие управлява почти изцяло без да има идеология. Друг от избраните образи в книгата, Николае Чаушеску, бе комунист. Скучен, отегчителен апаратчик, който се издигна незабелязано в Румънската комунистическа партия, след като пое властта през 1947 г. с помощта на Съветския съюз, Чаушеску стана лидер почти 20 години по-късно. Но през 1968 г. новият човек се откъсна от строгия конформизъм с Москва и пое курс за самостоятелен, независим румънски комунизъм.    В началото това бе сравнително либерално, но след посещение в Китай и Северна Корея Чаушеску рязко реши, че форма на маоизъм от команден характер е бъдещето. Той и съпругата му Елена започнаха \"систематизацията\" на страната, проект за преобразяване на селищната мрежа на страната. Участието на семейство Чаушеску дори в най-дребните детайли на културния живот е такова, че Елена лично решава кои от футболните мачове всяка седмица да бъдат излъчвани по телевизията.    Тези трима, както и другите в списъка на Дикьотер, не се характеризират с придържането си към идеология, а към идеята за силно лидерство - тяхното собствено. Ако те клонят към национализъм, това е така, защото подкрепата на националистическата идея е по-лесна за мобилизиране. Всички те, независимо дали са определяни като Кондукатор, Генералисимус, Дуче, Фюрер, Команданте или Председател, отъждествяват своите личности с \"народа\" или с нацията.    Разбира се, има и други, които не правят изключение: Франсиско Франко, Садам Хюсеин, Хафез ал Асад, Фидел Кастро, Уго Чавес и Мобуту Сесе Секо. Но някои хора биха поставили под въпрос дали Кастро изобщо е бил диктатор.    В Уикипедия пише, че \"тъй като Кастро избра да не създава култ към личността, в Куба няма улици, сгради, институции или местности, наречени на негово име\". Разсмях се, когато прочетох това, пише Ааронович. Ако някога е имало култ към личността, това е именно към Фидел, който лично е постановил, че улиците, сградите, институциите или местностите не трябва да бъдат кръстени на него.    Въпросът, който повдига книгата, очевидно е следният: вървим ли отново в посока към диктатурите - и бихме ли разпознали предупредителните знаци? Неотдавнашна анкета, сочеща, че мнозина биха приветствали \"силен лидер, който не трябва да се съобразява с парламента\", е привлекателна за всеки, който ще чете \"Как да бъда диктатор\" като настолна книга.    Самият Дикьотер предупреждава за твърде лесното съотнасяне и търсене на паралели. Само защото политик в демократична държава може да има \"нарцистична или отблъскваща личност\", твърди той, това не означава, че сме на сладкия път към деспотизма. Виктор Орбан от Унгария може да е разрушител на либералната демокрация, Доналд Тръмп, егоист, всяващ разкол или Матео Салвини - изкупителна жертва на мигранти, но все още има дълъг път до закриване на парламента, както и да бъде сложен намордник на опозиционните медии в близко бъдеще.    И все пак, почти в същото изречение, Дикьотер, който е професор в университета в Хонконг и вероятно в дискомфортна близост до събитията, разгръщащи се по улиците там, отбелязва, че в Китай, под властта на лидера и президент до живот, Си Дзинпин, „режимът се връща към диктатурата ”. И той определя президента на Турция Ердоган като пример за някой, който преди десет години излезе на политическата сцена като демократ и постепенно позволи на култа към собствената му личност да процъфтява.    Дикьотер е прав да постави високо своята летва. И прав да добави, че \"бдителността не е същото като мрачното настроение\". Но всичко започва някъде и това, което ме тревожи, заключава Давид Ааронович е, че колкото повече се отдалечаваме от века на Мао и Мусолини, толкова по-малко ни е грижа как това се е случило.   Източник: Канал 3  ", "date": "2019.08.21", "title": "\"Таймс\": Путин гради образ като на Мусолини - енергичен, мощен, силен"}
{"url": "http://epicenter.bg/article/Moskva-ukrepva-zapadnata-si-granitsa-zaradi-zaplahite-ot-strana-na-NATO-/190853/7/97", "text": "Руското военно ведомство ще предприеме редица мерки във връзка с напрегнатата обстановка на западното стратегическо направление. Това съобщи в сряда министърът на отбраната Сергей Шойгу, докато откриваше заседанието на колегията на Министерството на отбраната, предават ТАСС и Агенция \"Фокус\".    „Ситуацията се характеризира със засилване на военното присъствие на НАТО в Източна Европа, разполагане на системи за противоракетна отбрана на САЩ в Полша и Румъния, разширяване на военното сътрудничество на Алианса с Финландия и Швейцария“, отбеляза министърът. „За неутрализацията на възникващите заплахи ще реализираме комплекс от мерки“.    Шойгу съобщи, че на заседанието на колегията ще се обсъжда изпълнението на плановете за дейността на Западния и Източния военни окръзи (ЗВО и ИВО) за 2019-2025 години за реализацията на майските укази на президента на Русия от 2012 и 2018, както и неговите поръчения след края на съвещанието в Сочи.      Военнополитическата обстановка на източното стратегическо направление продължава да се усложнява, отбеляза Шойгу.    „Действията на САЩ и техните съюзници целят разширяване на тяхното влияние в Азиатско-Тихоокеанския регион и отслабване на позициите на Русия и Китай в Югоизточна Азия“, обясни той.    За да се реагира адекватно на съществуващите и потенциалните предизвикателства в Източния военен окръг през тази година ще бъдат проведени 62 организационни мероприятия. „Най-важните от тях са формиране на управление на смесената авиационна дивизия и зенитно-ракетната бригада“, отбеляза Шойгу.    Що се касае до другите мерки за засилване на войсковите групировки в Източна Русия, той припомни, че през март е спусната на вода голямата подводница „Петропавловск-Камчатский“, която след завършването на ходовите и швартовите изпитания през ноември тази година ще влезе в състава на Тихоокеанския флот. До края на годината ИВО ще получи 1713 единици военна техника. В резултат делът на съвременната техника в неговите войски ще бъде 53%.      Шойгу съобщи, че в течение на годината се планира да бъдат проведени повече от 120 двустранни, командно-щабни и междувидови учения. Министърът напомни, че през април-май в Южнокитайско море са се провели руско-китайските учения „Морско взаимодействие-201“\", в които са участвали 10 бойни кораба и три хиляди военнослужещи. „В момента се води активна подготовка за двустранни командно-щабни учения на сахалинското и приморското оперативни направления.    Шойгу констатира, че наред с бойната подготовка, войските от окръга участват в ликвидацията на последствията от извънредни ситуации. Той припомни, че в началото на годината успешно е ликвидирано затлачване на река Бурея. През февруари са унищожени огнища на биологическо заразяване в Приморски и Хабаровски край. През юли-август окръгът е участвал в отстраняване на последствията от наводненията в Амурска и Иркутска области. Освен това безпилотната авиация осъществява ежечасов мониторинг на районите на горските пожари.    Министърът на отбраната също представи в сряда нов член на колегиума на военното ведомство - неговия заместник Юнус-Бек Евкуров.  Евкуров, който преди това заемаше поста на ръководител на Ингушетия, беше назначен за заместник-министър на отбраната на Русия през юли. На новата си длъжност отговаря за бойната подготовка на въоръжените сили на Руската Федерация.      РИА Новости, от своя страна, предава, че до края на годината в Западния военен окръг (ЗВО) ще се проведат повече от 20 учения, в които ще участват войските от противовъздушната отбрана (ПВО), материално-техническото осигуряване, както и бреговите подразделения.    Освен това ЗВО ще получи повече от 1300 единици нова и модернизирана военна техника. Ще продължи и комплектоването на войските на контрактниците: през тази година вече са взети девет хиляди души.    В момента основните усилия на командването на окръга, по думите на Шойгу, са съсредоточени върху подготовката на руско-белоруските учения „Щит Союза-2019“, които ще се проведат от 13 до 19 септември и ще завършат двугодишния цикъл на съвместна подготовка.    На тях се планира да бъдат задействани до 12 хиляди военни и 950 единици бойна техника. Министърът подчерта, че мероприятията са с „изключително отбранителен“ характер.    Също така е започната подготовка за три учения на ОДКБ – „Взаимодействие“, „Ешелон“ и „Поиск“. В тях ще участват военни от Русия, Армения, Беларус, Казахстан, Киргизстан и Таджикистан.  ", "date": "2019.08.21", "title": "Москва укрепва западната си граница заради заплахите от страна на НАТО "}
{"url": "http://epicenter.bg/article/Kitay-zaplashi-sas-sanktsii-Lockheed-Martin-zaradi-dostavkata-na-F-16-v-Tayvan-/190854/7/0", "text": "Китай разкритикува остро планираната продажба на изтребители F-16 от САЩ на Тайван и заплаши да наложи санкции на американските фирми, които участват в сделката, предават AFP и Агенция \"Фокус\".    „Китай ще предприеме всички необходими мерки, за да защити интересите си, включително като наложи санкции на американските компании, които участват в продажбата на оръжие на Тайван“, заяви говорителят на министерството на външните работи на Китай Ген Шуан.    Китайските власти са изразили остър протест във връзка с планираната доставка, добави Ген Шуан.    „Тези действия на Вашингтон нарушават суверенитета на нашата страна и са в разрез с националните интереси на Китай. Изразяваме по този повод решителен протест и вече отправихме на САЩ сериозно предупреждение“, отбеляза той на редовния си брифинг.    Дипломатът подчерта, че Пекин ще предприеме всички необходими действия, за да защити своите законни интереси.    Както съобщиха във вторник от Държавния департамент, американската администрация е уведомила официално в този ден Конгреса за решението да се продадат на Тайван 66 изтребителя F-16 и съпътстващото оборудване за сумата от 8 милиарда долара.    От 1949 година Тайван се управлява от собствена администрация и, съгласно официалната позиция на Китай, подкрепяна от повечето от страните, се счита за една от провинциите на Китайската народна република.    През 1992 година на среща в Хонконг между Пекин и Тайпе е постигнат консенсус, според който се признава съществуването само на една китайска държава в света.    Сегашният ръководител на администрацията на острова е противница на курса към сближаване и отказва да признава основополагащия принцип „един Китай“, който служи като предпоставка за диалог. Това спря процеса на интеграция на Тайван с материка.  ", "date": "2019.08.21", "title": "Китай заплаши със санкции Lockheed Martin заради доставката на F-16 в Тайван "}
{"url": "http://epicenter.bg/article/Germaniya-harchi-stotitsi-milioni-za-amerikanskite-voyski-v-stranata-/190857/7/0", "text": "През последните седем години федералното правителство на Германия е подкрепило американските войски в страната с 243 милиона евро. Освен всичко друго, официален Берлин изплаща пенсионни помощи за бивши военни служители на САЩ и за стопанисването на предоставените им земя и сгради, отбелязва германският национален ежедневник Die Frankfurter Allgemeine Zeitung, цитиран от Агенция \"Фокус\".    Държавата – и германският данъкоплатец, имат принос за строителните разходи на въоръжените сили на САЩ. Общо 480 милиона евро, които федералното правителство е отделило за всички военни строителни мерки от партньорите на НАТО в Германия в периода от 2012 до 2019 г., са предоставени „почти изключително“ на САЩ. За всичко изброено дотук става ясно от отговор на Министерството на финансите на искане от депутата от партията „Левица“ Бриджит Фрайхолд.    Към настоящия момент САЩ имат около 35 700 войници, разположени в четири федерални провинции - повече от половината от тях (18 459) са в Рейнланд-Пфалц, 11 689 в Бавария, 3366 в Баден-Вюртемберг и 2471 в Хесен. Според американското посолство, допълнителни 17 000 американски и 12 000 германски цивилни са наети от американските сили.    САЩ искат да изпратят около 1000 допълнителни войници в Полша и обмислят да ги преместят от Германия. Американският посланик в страната Ричард Гренел наскоро обясни плановете на Вашингтон с липсата на военни разходи от страна на Германия.    „Наистина е обидно да очакваме американските данъкоплатци да продължат да плащат за над 50 000 американци в Германия, докато германците използват търговския си излишък за вътрешни нужди\", припомня изданието думите му.    Колко струва американската военна база в Германия, засега нито американското посолство, нито командният център за въоръжените сили на САЩ в Европа не са разкрили.    Фрайхолд остро критикува финансовата подкрепа за въоръжените сили на САЩ: „Германия е централна точка на световните операции на САЩ. Субсидията от германските данъкоплатци за тях най-накрая трябва да бъде спряна\".  ", "date": "2019.08.21", "title": "Германия харчи стотици милиони за американските войски в страната "}
{"url": "http://epicenter.bg/article/Cherna-dupka-pogalna-neutronna-zvezda-i-predizvika-valni-vav-vreme-prostranstvoto/190860/7/0", "text": "Астрономи станаха свидетели на космическо събитие, което не са наблюдавали досега. Миналата седмица уреди на Земята засякоха огромни гравитационни вълни във време-пространството, които сочат, че черна дупка на милиони километри от нашата планета е погълнала неутронна звезда.   Неутронната звезда, както и черната дупка, са останки от големи звезди, които постепенно се самоизяждат. В края на своя космически живот, звездите стават изключително тежки и плътни, като се превръщат или в неутронни звезди или в черни дупки. Гравитационните вълни са засечени от детектори в Италия и Съединените щати. Според сметките космическото събитие се е случило на 8550 милиона трилиона километра от Земята.   Астрономите все още анализират получените данни, но са категорични, че такива “катаклизмени вълни” могат да бъдат предизвикани единствено от това, че черна дупка е погълнала неутронна звезда. След като инструментите засекли гравитационните сигнали, астрономите моментално насочили всичката си апаратура към мястото, откъдето дошли. За момента нямат визуално потвърждение на теорията си.   Засечените вълни потенциално могат да докажат и друга теория. Години наред астрономи смятат, че във вселената със сигурност съществуват бинарни системи (от две звезди или две черни дупки, например), в които участват неутронна звезда и черна дупка. Животът на бинарните системи завършва с удар между двете космически тела. С получените данни е възможно тази теория да се окаже истина.   Източник: бТВ", "date": "2019.08.21", "title": "Черна дупка погълна неутронна звезда и предизвика вълни във време-пространството"}
{"url": "http://epicenter.bg/article/Kitay-zayavi--che-sabitiyata-v-Honkong-sa-predizvikani-ot-vanshni-sili-/190868/7/0", "text": "Демонстрациите и безредиците в Хонконг са предизвикани от чужди сили, обяви министърът на външните работи и член на Държавния съвет на Китайската народна република Уанг Ий, предават ТАСС и Агенция \"Фокус\".    Той заяви това на среща с министрите на външните работи на Република Корея и Япония.    \"Сегашните развития в Хонконг се дължат на намесата на чуждестранни сили\", заяви министърът пред китайски държавни медии.    \"Ситуацията в Хонконг е вътрешен проблем на Китайската народна република (КНР), чуждестранната намеса е изключена. Централното правителство на КНР подкрепя администрацията на Хонконг в правно отношение, а също така изразява подкрепа за суровите и справедливи действия на градската полиция при налагането на закона”, заяви Уанг Ий.    Той изрази подкрепата на китайското правителство и за хонконгските съдебни власти „при наказването на отговорните за актове на насилие в съответствие с правните рамки“.    Както отбеляза министърът, Китай разбира опасенията на някои страни по отношение на сигурността на техните предприятия и техните граждани в региона.    \"Убеден съм, че властите в Хонконг ще могат да защитят правата и интересите (им) в съответствие със закона. Всички страни трябва да се отнасят към мерките, предприети от администрацията на Хонконг, с разбиране и подкрепа за ограничаване на безредиците и да заемат обективна и справедлива позиция по този въпрос\", каза китайският външен министър.    В началото на юни в Хонконг избухнаха масови протести срещу законопроект, иницииран от местните власти, който има за цел да създаде механизъм за екстрадирането на заподозрени или издирвани лица от Хонконг в Китай. Законопроектът не беше приет, но това не спря вълната от протести.  ", "date": "2019.08.21", "title": "Китай заяви, че събитията в Хонконг са предизвикани от външни сили "}
{"url": "http://epicenter.bg/article/Tramp--Vseki-evrein--koyto-glasuva-za-demokratite--e-neinformiran-ili-neloyalen/190872/7/0", "text": "Президентът Доналд Тръмп заяви, че всеки евреин, който гласува за демократите, показва \"или пълна неинформираност, или голяма нелоялност\", предаде Асошиейтед прес.   Коментарът на Тръмп е свързан с враждебното му отношение към две депутатки от Конгреса - Илхан Омар от Минесота и Рашида Талиб от Мичиган. Президентът е отявлен привърженик на Израел, а двете депутатки открито критикуват отношението на Израел към палестинците.   Миналата седмица след призив на Тръмп Израел забрани на двете депутатки да направят посещение в страната. После от хуманитарни съображения на Талиб бе позволено да посети баба си на Западния бряг, но в крайна сметка Талиб отхвърли тази възможност.   Според редица проучвания повечето евреи в САЩ се самоопределят като привърженици на Демократическата партия, предава БТА.   При анкета на АП от 2018 г. за електоралните нагласи 72 процента от еврейските гласоподаватели са подкрепили кандидати за Конгреса от Демократическата партия, а 74 процента от тях не одобряват начина на управление на Тръмп.   Изследване на института Пю от април показва, че 42 процента от американските евреи смятат, че Тръмп отдава твърде голямо предпочитание на израелците, 6 процента смятат, че той дава твърде голямо предимство на палестинците, а 47 процента са на мнение, че той е намерил правилния баланс.  ", "date": "2019.08.21", "title": "Тръмп: Всеки евреин, който гласува за демократите, е неинформиран или нелоялен"}
{"url": "http://epicenter.bg/article/Ruski-metsenat-e-sred-zaginalite-v-aviokatastrofata-kray-gratskiya-ostrov-Poros/190875/7/0", "text": "Три са жертвите на катастрофата с хеликоптер в Гърция. Сред загиналите е основателят на Музея на руската икона в Москва Михаим Абрамов, съобщи РИА Новости.   За гибелта на Абрамов съобщиха във Фейсбук изкуствоведът Ирина Язакова и директорът на Научния център за източнохристианска култура Алексей Лидов.   Частният хеликоптер Agusta A-109 с трима души на борда е летял към атинското летище, но опашката му се оплела в електрическата мрежа и машината се разбила край остров Порос. Според медиите при инцидента също така са загинали пилотът Никос Каристинос и руснакът Давел Аколинин. Заради катастрофата островът останал без електричество.   Музеят на руската икона беше създаден по инициатива на Абрамов през 2006 г. и от тогава съществува само благодарение на отделяните от предприемача средства. Това е единствената в Русия частна колекция на предмети от византийското и древноруското изкуство, в която са налице около пет хиляди експоната.  ", "date": "2019.08.21", "title": "Руски меценат е сред загиналите в авиокатастрофата край гръцкия остров Порос"}
{"url": "http://epicenter.bg/article/Nad-73-000-pozhara-goryat-v-Amazonskata-dzhungla--VIDEO--/190878/7/0", "text": "Рекорден брой горски пожари в Амазонската джунгла (наричата често \"белите дробове на планетата\") бяха отчетени тази година. До момента близо 73 хил. пожара бяха засечени от Бразилския институт за космически изследвания, предават Ройтерс и бТВ.    Стихиите са се увеличили с 83% спрямо миналата година, като предишния рекорд беше измерен през 2013 г. Само за седмица сателитни снимки показват нови 9507 пожара в най-голямата тропическа джунгла, основен помощник в борбата срещу глобалното затопляне.    Огромни части от страната бяха обхванати от черен смог. В някои области беше обявено бедствено положение. Сао Пауло остана без ток в продължение на час в началото на седмицата.    Горските пожари са често срещани в сухия период. Обезпокоително е, че мнозина от фермерите, които живеят в частите на джунглата, нелегално палят горите, за да освободят място за добитъка си.    Експерти и граждани обвиняват крайнодесния президент на страната Жаир Болсонаро за това, че бездейства и игнорира климатичните промени. През последните месеци бяха публикувани притеснителни данни, че Амазонската джунгла губи средно по 1 хектар на минута.    Според информацията сечта на джунглата се е засилила, откакто Бразилия има нов държавен глава. Според информация на медиите в страната правителството на Болсонаро на практика насърчава обезлесяването. Откакто стъпи в длъжност през януари, Болсонаро заяви, че ще развива амазонските региони за фермери и миньори.    Действията на бразилския президент предизвикаха международни реакции, особено сред екозащитниците. През миналия месец държавния глава обвини космическия институт за това, че манипулира статистиките за пожарите в Амазонската джунгла.    Американската космическа агенция НАСА, пък, излезе с информацията, че пожарите в региона са под нормата.    Болсонаро е наричан „Доналд Тръмп на тропиците”. Не е тайна, че двамата държавници намират общ език по отделни теми, като бразилецът дори покани Тръмп, за да обсъдят как да използват ресурсите на джунглата.    Тя е дом на близо 3 млн. вида животни и растения. Също така там живеят и около милион индианци.  ", "date": "2019.08.21", "title": "Над 73 000 пожара бушуват в Амазонската джунгла (ВИДЕО) "}
{"url": "http://epicenter.bg/article/Germaniya-obyavi--che-e-protiv-vrashtane-na-Rusiya-v-G-8/190880/7/0", "text": "Правителството на Германия обяви днес, че не е съгласно с възстановяване на членството на Русия в Групата на най-развитите индустриални страни, както предлагат президентите на Франция и САЩ, предадоха ДПА и ТАСС, цитирани от БТА и Новини.бг.    Говорителят на правителството в Берлин Щефен Зайберт припомни, че през 2014 г. седемте най-развити икономики са решили да отстранят Русия от групата заради незаконната анексия на Крим и нейната политическа и военна подкрепа за сепаратистите в Източна Украйна. \"И двете причини са още налице\", подчерта той.    Зайберт добави, че ако Москва изрази готовност да промени позицията си към конфликта в Украйна, страните от Г-7 ще обсъдят въпроса за възстановяване на нейното членство.  ", "date": "2019.08.21", "title": "Германия обяви, че е против връщане на Русия в Г-8"}
{"url": "http://epicenter.bg/article/Italianskata-opozitsiya-postavi-usloviya-za-formiraneto-na-pravitelstvo-s-Dvizhenie--5-zvezdi--/190881/7/0", "text": "Опозиционната Демократическа партия на Италия заяви, че е готова да води преговори с Движение „5 звезди“ за съставяне на правителство след краха на предишната популистка коалиция, предават Reuters и Агенция \"Фокус\".    Никола Цингарети, ръководителят на лявоцентристката партия, заяви че е искал да проучи възможността за споделяне на властта с движението през последните три години. Ако тази оферта не бъде приета, ще трябва да се проведат предсрочни избори, каза той.    Търсейки изход от политическа криза, предизвикана от оставката на премиера Джузепе Конте, президентът Серджо Матарела започна двудневни консултации с различни партийни ръководители.    Цигнарети постави пет условия, които според него трябва да са гръбнака на всяко споразумение. Неговите изисквания са - „лоялно членство“ в Европейския съюз, централна роля на парламента, икономическо развитие, основано на екологическа устойчивост, промяна на политиката на страната по отношение на мигрантите и реформи в икономическата политика за увеличаване на инвестициите.    „Ако тези условия бъдат приети през следващите дни, въз основа на широка парламентарна база, ние сме готови да поемем отговорността да създадем правителство, което да промени цялото законодателство“, каза той.    Цингарети добави, че това означава, че Джузепе Конте не може да се върне като премиер.  ", "date": "2019.08.21", "title": "Италианската опозиция постави условия за формирането на правителство с Движение „5 звезди“ "}
{"url": "http://epicenter.bg/article/Vladimir-Putin--Rusiya-shte-razraboti-raketi-sas-sreden-i-malak-obseg-v-otgovor-na-SASht-/190882/7/97", "text": "Русия ще разработва ракети със среден и малък обсег, заяви президентът на страната Владимир Путин по време на срещата с финландския си колега Саули Ниинистьо, пише електронното издание на вестник „Московский комсомолец“, цитирано от \"Фокус\".    При това Русия няма да разполага оръжия от този вид, преди това да бъде направено от САЩ. Москва съжалява, че Вашингтон, в нарушение на Договора за ликвидация на ракетите със среден и малък обсег (ДРСМО), е започнал изпитания на забранените ракети. По неговите думи, САЩ са започнали подготовка за разработка и изпитания на новото оръжие, много преди да излязат от него.    При това Путин изпитва тревога от това, че САЩ могат да изстрелват ракетите си от територията на Полша и Румъния, като за това е нужно само промяна на софтуера.    Москва възнамерява да води диалог с Вашингтон за стратегическата стабилност, но ще обезпечи собствената си сигурност, увери Путин. Като цяло, Русия ще реагира огледално на заплахите, свързани с разработката на ракети от САЩ.    Преди това стана ясно, че Съветът за сигурност на ООН ще проведе извънредно заседание в четвъртък по въпроса за ракетните разработки на САЩ, нарушаващи условията на Договора за ликвидация на ракетите със среден и малък обсег (ДРСМО). Както съобщи пред ТАСС изпълняващият длъжността постоянен представител на Русия при ООН Дмитрий Полянски, искането за провеждането на съответното заседание е дошло от страна на представителите на Москва и Пекин.    „Заедно с Китай поискахме днес заседание на СС във връзка със заявленията на САЩ за плановете им да разработят и разположат ракети със среден радиус на действие“, каза събеседникът на агенцията. Той уточни, че заседанието ще бъде проведено в четвъртък в 22 часа, то ще е открито и ще има доклад на представител на генералния секретар на ООН.    В понеделник Пентагонът съобщи, че на 18 август САЩ са провели изпитания на крилата ракета с наземно базиране с малък обсег за първи път след излизането от ДРСМО, като те са със забранени от този документ характеристики.  ", "date": "2019.08.21", "title": "Владимир Путин: Русия ще разработи ракети със среден и малък обсег в отговор на САЩ "}
{"url": "http://epicenter.bg/article/Posreshtnaha-Boris-Dzhonsan-s-vikove--quot-Lazhets-quot--i-Spri-Brekzit-quot--v-Berlin--VIDEO--/190884/7/0", "text": "С викове \"Лъжец!\", \"Спри Брекзит!\" и освирквания бе посрещнат британският премиер Борис Джонсън в Берлин, където пристигна за преговори с канцлера Ангела Меркел на първата си европейска визита, предава RT.    Джонсън пристигна в Берлин, за да проведе разговори с Ангела Меркел, пише британският вестник The Independent, цитиран от \"Фокус\".    Попитан дали смята да обвини Европейския съюз за това, че не може да бъде постигната сделка по Брекзит, Джонсън заяви, че има достатъчно възможности за споразумение, но предпазната клауза за ирландската граница трябва да бъде премахната.    „Ако можем да я променим, можем да напреднем (в преговорите) много бързо“, заяви той.    Той добави, че е наблюдавал много преговори, които Брюксел е водил и обикновено се е стигало до консенсус между преговарящите.    От своя страна Меркел заяви, че ЕС внимателно наблюдава събитията в британския парламент и че може да се намери решение по въпроса за ирландската граница, но това още не се е случило, и че това може да стане през следващите няколко години или следващите 30 дни.    „Имаме много за обсъждане“, каза канцлерът.    Тя добави, че очаква Великобритания да предложи алтернатива на клаузата и че не е задължение на германския канцлер да разбира взаимоотношенията между Северна Ирландия и Република Ирландия.  ", "date": "2019.08.21", "title": "Посрещнаха Борис Джонсън с викове \"Лъжец!\" и Спри Брекзит!\" в Берлин (ВИДЕО) "}
{"url": "http://epicenter.bg/article/Maya-Manolova--raztvarya-vetriloto-quot--v-Sofiya/190864/11/0", "text": "На втори тур Манолова може да „разтвори ветрилото“ към десницата, обирайки гласовете освен на   които традиционно подкрепят левицата, но и на всички, които смятат, че моделът на управление на града е изчерпан. Йорданка Фандъкова е начело на града от десет години и досега винаги е печелила изборите от раз. Тя влезе в кметството като победи на първи тур и на частичния вот през 2009 г. и на редовните избори през 2011-а и 2015 г.   , научи  Целта е да се стигне до пробив в София. Естествено това би се отразило болезнено върху ГЕРБ, подривайки авторитета на партията като безспорен шампион на всички видове избори.  Нещо повече, пътят на Борисов към върховете на голямата политика тръгна именно от кметския стол в столицата и една загуба в цитаделата на партията той би приел като личен неуспех, какъвто не помни в последните 14 години.    – за левите е каузата за пробив в неудържимия досега възход на ГЕРБ, за управляващите – каузата да защитят властта си.     – не просто разпознаваема, но и с безспорен авторитет. Ламбо бе начело на комитета, който излъчи ген. Румен Радев за кандидат-президент на левицата.  Манолова със сигурност може да разчита на гласовете на БСП и АБВ, както и на по-малките леви формации, за които цел №1 също е победа над ГЕРБ на всяка цена.    „ Работим върху създаването на силна платформа за София, която най-накрая да подреди столицата и да гарантира реализиране на огромните ѝ възможности“, заяви преди време пред телевизия „Европа“ председателят на ДБГ Димитър Делчев и така изрази недоволството на партията от начина, по който се управлява най-големият български град.  , силово наложени от ГЕРБ. Делчев дори нарече управляващата партия „съвременни лудити, противници на модерния вот“. Лидерът на ДБГ и омбудсманът защитават общи каузи, обръщат внимание анализатори и припомнят, че Делчев е активен участник в много от обществените дискусии, организирани от Манолова и нейния екип.   В подкрепа на каузата на Манолова – алтернатива на днешния модел в столицата, говори и фактът, че гласовете за т. нар. традиционна десница в София непрекъснато намаляват. Реформаторски блок-София взе на предишните местни избори през 2015 г. едва 61 606 гласа или 16,93%.  На евроизборите в трите столични избирателни района гласовете намаляха до 54 215. В 25-ти МИР „Демократична България“ дори бе на четвърто място – след ГЕРБ, БСП и ВМРО.     На изборите през октомври трудно може да се очаква десните да съберат значително повече гласове, като се има предвид и, че кандидатурите, близки до сърцата на избирателите им, са няколко. Арх. Борислав Игнатов вече бе издигнат за кандидат-кмет от „Демократична България“, от средите на „Спаси София“ пък предложиха Борис Бонев.    Затова на втория тур на вота тази есен    . Самата ѝ досегашна позиция на обществен защитник ѝ предложи чудесни възможности да уплътни образа си на политик, които реагира на обществените настроения. А в момента те не са в полза на Фандъкова.       Въпросът е докъде докъде гражданската ѝ идентичност и партийна обвързаност ще генерират политическия ентусиазъм, който да я катапултира в друго политическо измерение.  ", "date": "2019.08.21", "title": "Мая Манолова „разтваря ветрилото\" в София"}
{"url": "http://epicenter.bg/article/-Di-Velt--Provokatsiite-na-Tramp-sreshtu-Evropa-idvat-v-nepodhodyashto-vreme-za-Germaniya-/190865/11/33", "text": "Малко преди срещата на Г-7 Доналд Тръмп отново заплаши Европа с наказателни мита. Във време на забавяне на растежа той удря преди всичко Германия, пише в. „Ди Велт“. Колко Федералната република е трън в очите на президента на САЩ показва планът маршрутът му в Европа.    Откакто Доналд Тръмп е президент на САЩ, той бе 226 пъти на игрището за голф. В неговия клуб в Бедминстър, Ню Джърси, президентът на САЩ се радваше на именити гости като шефа на Епъл Тим Кук и президента на ФИФА Джани Инфантино. С футболния функционер президентът разпределяше виртуално всичките хубави милиарди, които трябва да се влеят в касите на САЩ и ФИФА от световното първенство по футбол през 2026 г.    Тим Кук на свой ред трябваше да обясни на Тръмп защо наказателните мита за китайските стоки не са непременно грандиозни за САЩ. Калифорнийският концерн, който произвежда предимно в Китай, се страхува от неизгодно конкурентно положение спрямо Самсунг, тъй като южнокорейците имат фабрики в собствената си страна и във Виетнам, коментира в. „Ди Велт“. Произведените там апарати се облагат с мита различно от продуктите на Епъл. Мисията на Кук изглежда е била успешна. Тръмп ще помисли за проблема на Епъл.    Според в. “Ди Велт“ това е типичен пример за работа с правителството на САЩ. Който иска да постигне нещо при Доналд Тръмп, трябва някак да пробие при него. Освен президента на ФИФА Инфантино, на повечето европейци, въпреки всичките усилия, това просто не се отдава, независимо дали са премиери, мениджъри или представители на ЕС.    Изданието припомня, че председателят на ЕК Жан-Клод Юнкер първоначално успя през юли 2018 г. да постигне някакъв вид примирие и да договори търговски преговори, но припомня, че планираното споразумение за митата за индустрията преговорите официално не са започнали. Вместо това Тръмп отново заплаши най-близките си съюзници с въвеждане на по-високи мита за автомобилите, при това малко преди срещата на Г-7 от 24 до 26 август във френския Биариц и последващото му посещение в Дания и Полша.      В. \"Ди Велт“ припомня изказването на Доналд Тръмп от четвъртък в Ню Хемпшир. “Европейският съюз е по-лош от Китай, само е по-малък”, заяви Тръмп по време на един митинг. “ЕС се отнася с нас ужасно. Бариери, наказателни мита, данъци. те са по-лоши от Китай, те се отнасят с нас лошо”. На това ще има “отговори”.    През май Тръмп отложи решенията за митата за автомобилите, между другото, защото автомобилни производители като VW обещаха големи инвестиции в САЩ. Но без почивка Тръмп напомня, че планът съвсем не е отпаднал. Най-късно през ноември той ще вземе решението. Тогава изтича срокът, в който правителството на САЩ иска да види намален износ на автомобили от ЕС.    Наказателните мита биха били ужас за Германия, особено в и без това забавената икономика, коментира в. „Ди Велт“. Според изданието институтът Ifo изчислява, че износът на немски автомобили за САЩ може да се намали почти наполовина, което би довело до загуби от над 18 милиарда евро годишно.    Федералният канцлер Ангела Меркел въпреки това се въздържа да търси контакт с Тръмп. Тя знае, че това би било контрапродуктивно за въпросите на ЕС. Нито един съюзник не критикува толкова остро Тръмп, колкото Германия, констатира в. „Ди Велт“. В коментара си той отбелязва, че заедно с експортния излишък трън в очите на президента на САЩ са газопроводът “Северен поток-2” и ниските разходи за отбрана на Германия.    Тръмп демонстративно няма да пътува до Германия след срещата на Г-7. Германия е единствената страна от Г-7, която американският президент не е посетил, отбелязва „Ди Велт“. Изданието отбелязва, че и отношенията на Тръмп с френския президент Еманюел Макрон напоследък драстично се влошиха.    Неотдавна 73-годишният американец публично нарече своя 41-годишен колега глупак, пише „Ди Велт“ и припомня, че в края на юли Франция въведе дигитален данък, който има обратно действие от 1 януари. Според оценка на експерти този данък ще удари близо 17 американски компании – от Гугъл до Епъл и Амазон. Тръмп се ядоса в Туитър на “глупостта на Макрон”: „Този, който трябва да облага с данък американските технологични компании, това е тяхната “родина”.      Не е тайна, че Тръмп заплаши да отмъсти с високи мита вероятно и върху френското вино. Предполага се, че той мисли за надценка от 100 процента. Да се внася по-малко Бордо или Шардоне в САЩ , това няма да бъде щета, мисли президентът. “Винаги съм казвал, че американското вино е по-добро от френското”, написа Тръмп в Туитър. Наблюдателите обаче питат как всъщност той оценява това, след като по негови собствени изказвания никога в живота си не е изпил една чаша алкохол.    Още сега протекционизмът на Тръмп има видими последици. Според МВФ икономическият растеж на индустриалните страни е спаднал от 2.2 процента в предишната година на 1.8 процента през 2019 г. Тенденцията е надолу, което за експортната нация Германия е фатално. Определението на Клеменс Фуст, президента на института Ifo, е “отрова за конюнктурата”. Рискът от глобална търговска и валутна война расте.    Въпреки всички подготвяни контрамерки ЕС се опитва да поддържа контакт с Белия дом, коментира „Ди Велт“. Неотдавна бе сключено споразумение между Вашингтон и Брюксел за говеждото месо, което осигури на Тръмп да застане под прожектора на страната на животновъдите и земеделците. В рамките на седем години САЩ ще утроят доставките на говеждо без хормони на 35 000 тона годишно. Това отговаря на 80 процента от общата квота за внос на ЕС. Заради това се съкращават доставките от други страни като Аржентина.    В. „Ди Велт“ е на мнение, че с тези малки подаръци ЕС няма да се защити за дълго време от атаките на Белия дом, но отбелязва, че все още в Брюксел няма паника, защото Тръмп е зает с основния си противник – Китай, и не иска да се задълбочава в търговска война с ЕС.    Вестникът припомня в коментара си, че и при подписването на споразумението за говеждото месо Тръмп не пропусна да спомене, че работи за “мита от 25% за всички Мерцедес-Бенц и БМВ, които идват в нашата страна”. След кратки секунди на ужаса за присъстващите представители на ЕС той допълни, че това е било шега. Все още. Следващата цел след Пекин, може да е Брюксел и това го знаят всички.     ", "date": "2019.08.21", "title": "„Ди Велт“: Провокациите на Тръмп срещу Европа идват в неподходящо време за Германия "}
{"url": "http://epicenter.bg/article/Pencho-Milkov--kandidat-za-kmet-na-Ruse-ot-BSP--Iskam-trite-mi-detsa-da-zhiveyat-v-krasiv-moderen-grad-/190871/11/0", "text": "  - Нашата коалиция не случайно се нарича „Обичаме Русе“ - ще разчитам на подкрепата на всички мои съграждани. Искаме да обединим целия потенциал на русенци, да протегнем ръка на можещите хора, не да действаме на принципа „само ние знаем и можем“.  Винаги съм смятал, че русенци са особени, Русе има нужда от обединяване на силите. Няма да водим кампания „против“. В коалицията са „БСП за България“, АБВ, Политическо движение „Социалдемократи“, Движение „Българска пролет“ на Велизар Енчев и Съюз за Отечеството.       - Водим разговори месеци наред, виждаме накъде върви градът и търсим начини как да променим развитието му. Така сформирахме тази местна коалиция. Искаме да върнем статута, който Русе е имал. Убедени сме, че кметската власт трябва да бъде много по-активна. Русе трябва да стане един от най-зелените и чисти градове, да бъде сочен за пример в това отношение. Да превърнем Русе в привлекателен град, защото сега той се обезлюдява. Ние непрекъснато губим население. Смятаме, че може да се постигне това хората да искат да идват да живеят в Русе. Сега не е така.    Искаме градът да възвърне статута си на модерен развоен център. Ние имаме университет, с развойни екипи – този потенциал сега не се използва.    Русе трябва да бъде достъпен град. В момента средата е „недружелюбна“, особено за хората с увреждания. Това трябва да се промени.    Смятаме, че когато се каже „Русе“, хората трябва да си представят красив град. Всички знаем, че той е на река Дунав, знаят за безценните стари сгради, но с годините те се занемаряват. Европейските проекти, които се изпълняват, не са качествени, резултатът не е красив. Искаме това да се промени. Чистотата и сигурността на града са нещо много важно за нас!   Сигурност. Градът трябва да е сигурен и спокоен, а не първенец в детската престъпност, както неотдавна го определи вътрешният министър. Имаме идеи как да използваме новите технологии, за да направим града си по-сигурен.    Русе и към момента е културен и духовен център, но този статут трябва да се задържи, да се надгражда.    Убеден съм, че кметският екип трябва да бъде модерен, дигитализиран, достъпен в работата си с бизнеса и с гражданите. Тук срещаме голяма подкрепа от зелените организации при срещите си с тях. Модерните технологии могат да направят работата на общината прозрачна като стъклена сграда!       - Председателят на общинския съвет на БСП в Русе Пламен Рашев. В момента той е успешен наш общински съветник, управител е на търговско дружество, изключително добър управленец. Постигнали сме консенсус за местата на коалиционните партньори. В листата ни обаче ще има и граждани, които не са обвързани политически.       - Основният ни политически опонент, разбира се, е ГЕРБ и присъдружните им партии, с които са в коалиция в Народното събрание. ГЕРБ управлява града два мандата. Ние обаче не искаме да водим състезание с партия ГЕРБ, а с модела, по който се управлява и държавата, и град Русе. За осем години в Русе да дошли 500 млн. лв. от европейски фондове, но нима това промени качеството на живот и нивото на доходи?! Голяма част от тези евросредства отиват във фирми, които не са русенски. Работниците на Русе избягаха. Средната заплата в Русе е с 200 лева по-ниска от средната за страната!       - Ключът е в хората, трябва да управляваме с компетентни хора, почтени. Трябва да бъдем открити. В Русе има изключително недоволство от много процеси, които са скрити.       - Няма да коментирам нито кандидата на ГЕРБ, нито техните проблеми. Смятам, че те заедно олицетворяват определен тип политика. В кампанията обаче трябва да отговорят на въпросите на хората защо досегашният кмет не беше издигнат за трети мандат. В Русе в момента са започнати едновременно много проекти, улиците са разкопани, но на ремонтите почти няма работници. Хората с право не са доволни от темпа и качеството на ремонтите. Но няма как да навлизам в детайли, защото не съм в администрацията, не съм чел документите. Аз съм доктор по право с дисертация „Договорните отношения в строителството“, години наред съм писал такива договори, затова не мога да говоря наизуст. Но виждам как улици с исторически павета, купени в началото на ХХ век, са залети с асфалт. Плочките по тротоарите на много места са заменени с асфалт.  Това променя облика на града, затова подчертавам колко е важна красотата на един град. Кметът на Русе трябва да бъде със способности, сила и енергия на визионер и стратег.    В работата си в Народното събрание разбрах, че, за да се решат проблемите на един град не може да се действа на парче. Русе е част от България. България е част от света. Затова кметът на Русе трябва да бъде визионер и стратег, а не просто да решава оперативни проблеми. Сега липсва стратегическият поглед къде е мястото на Русе. Русе винаги е бил град с национално значение – огромен и силен, в училищата ни са учили ярки личности. А къде сме сега? Възвръщането на тази гордост е наша мисия, защото градът загива! През 2012 г. в Русе са родени 1450 деца, те трябва да са първокласници на 15 септември. Но първокласниците са само 1000. Една трета от децата са заминали някъде с родителите си.       - В Русе, семейството ми не се премести в София, когато станах народен представител. Двама от синовете ми ще бъдат ученици в шести и във втори клас, най-малкото ми момченце е още в детската градина. Живеем в панелен блок. Съпругата ми е колежка от Юридическия факултет, имаме обща кантора. Ние не искаме да живеем в друг град. Пак ще го кажа - най-голямата ми болка е, че този толкова красив град обезлюдява. Искам синовете ми да вървят по неговите улици. Искам Русе да е привлекателно място, към което хората да се стремят да живеят. Русе е голям и знаков град. Имаме уникалната възможност да покажем на цялата страна какво значи модерно ляво управление!    ", "date": "2019.08.21", "title": "Пенчо Милков, кандидат за кмет на Русе от БСП: Искам трите ми деца да живеят в красив модерен град!"}
{"url": "http://epicenter.bg/article/BABH--Izplashtaneto-na-ednokratnata-pomosht-ot-300-lv--na-stopanstvo-shte-zapochne-sled-1-septemvri/190844/4/0", "text": "След 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Това съобщиха от пресцентъра на БАБХ.   Право на обезщетение имат стопанствата в 20-километровите санитарни зони около индустриалните ферми и тези, определени с висок епизоотичен риск от Областните епизоотични комисии. За по-голямо улеснение на собствениците на прасета, представители на Областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви деня и часа. Средства ще се превеждат и по банков път.   Допустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип ,,лично стопанство\", които не продават на пазара, а добиват месо само за лична употреба. Те трябва да бъдат включени в списък, изготвен от кмета на населеното място и заверен в срок до 26 август 2019 г.   Документът се представя в Областната епизоотична комисия, заверен от областния управител и от официалния ветеринарен лекар с подпис и печат.   Заявленията за обезщетение се подават в кметствата. Те са по образец, в който всеки собственик декларира, че е усвоил доброволно месото. За да се възползва от помощта той трябва да е извършил почистване и дезинфекция. Собственикът трябва да заяви, че няма да отглежда прасета в стопанството си за период най-малко от 12 месеца след последната дезинфекция.   Кметовете на населените места ще изготвят Констативен протокол по образец за удостоверяване на доброволно усвояване на месото и почистване и дезинфекция на стопанството. Кметовете имат ангажимент да публикуват на публично място списъците със стопаните, които следва да получат помощ.", "date": "2019.08.21", "title": "БАБХ: Изплащането на еднократната помощ от 300 лв. на стопанство ще започне след 1 септември"}
{"url": "http://epicenter.bg/article/Rast-ot-15--na-prihodite-ot-turizam-v-Gartsiya-/190862/4/0", "text": "Значително увеличение на приходите от туризъм през първата половина на годината спомогна за намаляване на дефицита по текущата сметка на Гърция, повече от ръста на вноса. Това показват данните на Банката на Гърция, предава БГНЕС.    Приходите от туризъм през първите шест месеца на 2019 г. бяха 5,5 милиарда евро, което е с 15,3% повече от 4,77 милиарда за същия период на 2018 г.    Успоредно с това е регистриран ръст и на свързания с туризма транспортен сектор. Приходите от него са се увеличили със 7,3%, най-вече при пътническите превози.    Вносът нарасна с 4,2% на годишна база през първата половина на 2019 г. до 27,8 милиарда, докато износът се увеличи само с 1,6%, до 16,2 милиарда.  ", "date": "2019.08.21", "title": "Ръст от 15% на приходите от туризъм в Гърция "}
{"url": "http://epicenter.bg/article/Nameriha-ostanki--napodobyavashti-choveshki-kosti--kray-selo-Gradeshnitsa/190835/3/0", "text": "Човешки останки са открити в землището на село Градешница. Това съобщиха от ОДМВР - Враца.   Сигналът е подаден на 20 август 2019 г. от тел.112. Съобщено е, че земеделския производител от село Градешница по време на работа в землището на селото е намерил останки, наподобяващи човешки кости.   Образувано е досъдебно производство.", "date": "2019.08.21", "title": "Намериха останки, наподобяващи човешки кости, край село Градешница"}
{"url": "http://epicenter.bg/article/Samo-za-sedmitsa--Blizo-45-000-narusheniya-na-skorostta-sa-registrirani-v-stranata/190837/3/0", "text": "Приключи операцията за контрол на скоростта, съобщиха от пресцентъра на МВР.   44 539 нарушения на скоростните режими са установени на територията на цялата страна по време на специализираната полицейска операция за контрол на скоростта, проведена от 12 до 18 август по линия на Европейската мрежа на службите на Пътна полиция – TISPOL.   Най-големият брой нарушения са установени от мобилните камери – 21 038, със стационарно-преносимите са регистрирани 18 602, а със стационарните – 4 862. Статистиката сочи, че по-голяма част от установените нарушения са през деня – 41 583, през нощта са регистрирани 2 956 случая.   По време на операцията са установени 5 издирвани лица и 9 нелегални мигранти.", "date": "2019.08.21", "title": "Само за седмица! Близо 45 000 нарушения на скоростта са регистрирани в страната"}
{"url": "http://epicenter.bg/article/Gori-smetishteto-na-Karlovo/190847/3/0", "text": "Гори сметището на Карлово, съобщи инспектор Петър Тосков, от РДПБЗН, предаде Радио „Фокус“ - Пловдив.   „Огънят вече е локализиран на площ от 200 кв. метра“, каза Тосков. Сигналът е подаден в 5.55 часа тази сутрин. На място са били изпратени два противопожарни автомобила.   Засега не са ясни причините за пожара.   Пожарът на сметището в Карлово е овладян, в момента не се вижда дори дим, съобщи зам.-кметът на Карлово Антон Минев, Радио „Фокус“ - Пловдив.   „Нямаме никакви притеснения, пожарникарите са реагирали светкавично. Два противопожарни автомобила са на място и водоноска от общината“, каза Минев.   Очаква се всеки момент на място да пристигне подвижна лаборатория от РИОСВ, която да замери чистотата на въздуха. На място е и зам.-кметът Стойо Карагенски.   Екип от Регионалната инспекция по околната среда и водите – Пловдив (РИОСВ - Пловдив) и Регионалната лаборатория – Пловдив към ИАОС беше изпратен незабавно в района на депото за отпадъци в гр. Карлово, където през нощта е възникнал пожар. Това съобщиха от пресцентъра на РИОСВ.   Осигурено е и позиционирането на мобилна автоматична станция, която ще измерва показатели за състоянието на атмосферния въздух. Чрез нея ще бъде възможно денонощно непрекъснато следене на показателите на въздуха. При наличие на първи данни за качеството на въздуха, обществеността ще бъде информирана за тях.   Пожарът е възникнал в около 4.15 часа през нощта, а екоинспекцията е уведомена за него от РУ МВР - Карлово. Засега пожарът е овладян, но все още тлее и има пушек. Екипи на пожарната са на място. РИОСВ – Пловдив е в координация с всички отговорни институции.", "date": "2019.08.21", "title": "Пожарът на сметището в Карлово е овладян, екипи на пожарната са на място"}
{"url": "http://epicenter.bg/article/16-godishno-momche-e-zaginalo-sled-intsident-s-ATV-v-gorista-mestnost-kray-selo-Zmeyovo-/190848/3/0", "text": "16-годишно момче е загинало след инцидент с АТВ в гориста местност край село Змейово. Това съобщиха от ОДМВР-Стара Загора за Агенция \"Фокус\".    Сигналът е подаден на 20 август 2019 г. в 18.00 часа на тел.112 от 42-годишен мъж. Съобщено е за открито тяло на черен път в гористата местност Табашка река в землището на село Змейово. Непосредствено до него е било забелязано обърнато с гумите нагоре четириколесно АТВ.    При извършеният оглед на място е установена самоличността на загиналия - 16-годишно момче от с. Ягода, общ. Мъглиж. Управлявайки намереното на място АТВ, нерегистрирано по надлежния ред, момчето е изгубило контрол над превозното средство, в резултат на което превозното средство се е преобърнало и го затиснало, като му причинило тежка черепно-мозъчна травма, в резултат на която е настъпила смъртта.    В сектор „Пътна полиция“ при ОДМВР – Стара Загора е образувано досъдебно производство.  ", "date": "2019.08.21", "title": "16-годишно момче е загинало след инцидент с АТВ в гориста местност край село Змейово "}
{"url": "http://epicenter.bg/article/Signal-za-bomba-v-BNT/190852/3/0", "text": "Полицията проверява сигнал за бомба в сградата на Българската национална телевизия на ул.\"Сан Стефано\" 29.  Сигналът е получен анонимно на редакционната поща. Служителите са изведени от сградата, съобщиха от БНТ.    Три сигнала за поставени взривни устройства доведоха до евакуации и проверки на две летища и в сградата на националната телевизия. Към момента няма открити бомби на нито едно от местата, предаде  bTV .   Сигнал за бомба е получен на летище София – Терминал 1 в 09:20 ч. Проверката е приключила, потвърдиха от МВР. Не се наложила евакуация на хора, като няма и прекъсване на полети.   Подобен сигнал беше получен на служебния имейл на летище Пловдив в 10:30 ч. Бяха евакуирани пътниците от полет за израелската столица Тел Авив.   Също така анонимен подател е изпратил писмо до служебния имейл на Българската национална телевизия за това, че има бомба в сградата на институцията на ул. „Сан Стефано” 29 в София.   Служителите бяха евакуирани.  ", "date": "2019.08.21", "title": "Сигнали за бомба на Летище София, Летище Пловдив и в БНТ"}
{"url": "http://epicenter.bg/article/Zhestoko-prebiha-s-zheleza-sluzhitel-na--quot-Levski-quot--pred--quot-Gerena-quot--s-opasnost-za-zhivota-e/190856/3/0", "text": "Служителят на \"Левски\" Цветан Вълчев е бил нападнат от двама непознати и пребит с железа пред офисите на клуба на улица \"Тодорини кукли\" в София.   Това се случило около 10:00 ч. тази сутрин, като само бързата намеса на случаен минувач, който разхождал кучето си, и на негови колеги побоят над служителя бил прекратен. Вълчев веднага е откаран с линейка в ИСУЛ с множество травми и с опасност за живота, съобщиха от болницата, предаде bTV.   На този етап не е ясна причината за нападението.   Вълчев работи в маркетинговия отдел на \"Левски\" повече от 10 години, като е заемал различни длъжности.   \"Сините\" публикуваха позицията си на официалния сайт и увериха, че за пострадалия се полагат всички необходими грижи.     пише в съобщението.   38-годишният мъж вече е в съзнание, след като бе приет в болница с опасност за живота.    ", "date": "2019.08.21", "title": "Пребиха жестоко с железа служител на \"Левски\" пред \"Герена\", с опасност за живота е"}
{"url": "http://epicenter.bg/article/16-godishno-momche-se-e-udavilo-v-reka-Yantra-kray-selo-Radanovo-/190859/3/0", "text": "16-годишно момче се е удавило в река Янтра край село Раданово, община Полски Тръмбеш. Това потвърди за Радио „Фокус“ – Велико Търново директорът на Областна дирекция на МВР ст. комисар Димитър Машов.    Инцидентът е станал вчера в късния следобед. По първоначална информация около 17.00 часа три момчета са отишли да се къпят заедно на реката.    Малко по-късно едното от тях попада в дълбок вир, от който не могло да излезе. Два часа по-късно останалите подават сигнал на тел. 112, като незабавно за сформирани екипи от полицаи, пожарникари и водолази и започнало издирване.    Тялото е намерено тази сутрин около 9.00 часа. Ст. комисар Машов уточни, че работата по изясняване на случая продължава.  ", "date": "2019.08.21", "title": "16-годишно момче се е удавило в река Янтра край село Раданово "}
{"url": "http://epicenter.bg/article/Zaplashiha-s-bomba-i-Novini-bg--signalat-pak-e-praten-po-imeyla/190863/3/0", "text": "Novini.bg получи заплашителен мейл.   \"Ние сме терористичната група Orwell. Информираме ви, че сме засадили взривни устройства (тринитротолуен) на територията на сградата на медийната компания \"Novini\" (София, ул. \"Николай Хайтов\" №3A). Детонацията може да възникне по всяко време от момента, в който отворите това писмо\", се казва в мейлът до редакцията.    ", "date": "2019.08.21", "title": "Заплашиха с бомба и Novini.bg, сигналът пак е пратен по електронната поща"}
{"url": "http://epicenter.bg/article/Deloto-sreshtu-Banevi-tragva-v-kraya-na-septemvri-/190869/3/0", "text": "Делото срещу бизнесмена Николай Банев, съпругата му Евгения и майка му Мария тръгва в края на септември.    Прокуратурата е приключила разследването срещу тримата и е внесла обвинителния акт в Специализирания наказателен съд, съобщава БНР.    Тримата са обвинени за участие в организирана престъпна група за данъчни престъпления и пране на пари. Обвиненията завариха семейството в Ница.    След неколкомесечен престой във френски арест те бяха екстрадирани в България. В момента под стража е само Николай Банев, а съпругата му Евгения е на свобода срещу „подписка“ по здравословни причини.  ", "date": "2019.08.21", "title": "Делото срещу Баневи тръгва в края на септември "}
{"url": "http://epicenter.bg/article/I-letishtata-vav-Varna-i-Burgas-zaplasheni-s-bombi-/190870/3/0", "text": "Около 11 часа днес на редица електронни пощи на варненското летище е постъпил сигнал за заплаха на сигурността. Съобщението е разпратено от непознат имейл адрес. Това каза за Радио „Фокус“ – Варна Адриана Троанска, от ПР отдела на аеропорта. По думите й, пак по обед, на летището в Бургас е получено идентично съобщение. В него се посочва, че е поставено взривно вещество на терминала.    Въпреки създалата се ситуация, не е имало изменение в графика на полетите на двете летища във Варна и Бургас в рамките на днешния ден. Не са отменяни полети. Според Адриана Троанска, към момента работата върви нормално, няма паника сред пътници и служители. По нейна информация, от полицията имат съмнения, че става въпрос за фалшив сигнал. Въпреки че не е възникнал проблем, летището във Варна работи с повишени мерки за сигурност, увери Адриана Троанска.    От летището в Бургас са получили електронни съобщения със заплахи за сигурността. Това потвърди за Радио „Фокус“ – Бургас говорителят на ОДМВР-Бургас Цветелина Рандева. Сигналът е получен в 12.32 часа.  ", "date": "2019.08.21", "title": "И летищата във Варна и Бургас заплашени с бомби "}
{"url": "http://epicenter.bg/article/Tonove-bokluk-vse-oshte-stoyat-pod-magistrala--Struma---VIDEO--/190873/3/0", "text": "Повече от седмица след пожара под мост на магистрала „Струма”, тоновете боклуци, струпани там, все още не са разчистени. Това означава, че рискът от нов пожар остава висок.    Боклукът е много и отнема време да бъде събран и извозен. Собственикът, срещу когото има повдигнато обвинение, казва, че дълго време е търсил решение на проблема.    „Отпадъците, които се наблюдават към момента, са същите, които се наблюдаваха и преди възникване на пожара. Тези отпадъци са запалими при създадени нужни условия. Един хвърлен фас или друго невнимание, възможно е да избухне пожар”, обясни Луиза Димова от РИОСВ Перник.    „Ще искаме писмено разрешение от прокуратурата, затова, дали можем да чистим, защото се води следствие”, заяви Крум Милев, зам.-кмет на община Дупница.    Основната част от боклука са блистери от лекарства.    А магистрала \"Струма\" остава затворена в този участък. Все още не е ясно колко време ще продължи това.  ", "date": "2019.08.21", "title": "Тонове боклук все още стоят под магистрала „Струма” (ВИДЕО) "}
{"url": "http://epicenter.bg/article/Teroristichnata-grupa-Orwell-zaplashi-sas--quot-zasadeni-bombi-quot--medii-i-letishta-/190876/3/0", "text": "Днес е получено електронно съобщение на публични електронни пощенски адреси, обслужващи аерогарите в София, Варна, Бургас и Пловдив, както и на мейл-адреси на БНТ и други медии. Това съобщиха от пресцентъра на МВР.   Текстът на съобщението е имал за цел създаване на затруднения в работния им процес. В спешен порядък специализирани екипи са извършили претърсвания за наличие на взривни устройства, такива не са били открити и работният процес е продължил нормално.   Във връзка с получените сигнали от отдел „Киберпрестъпност“ при ГДБОП са извършени проверки и е установено, че за изпращане на заплашителните съобщения са използвани анонимизиращи интернет ресурси и услуги на доставчици на електронни съобщения извън територията на България. Осъществен е контакт с международни правоохранителни власти за събиране на допълнителна информация.   Установено е, че в рамките на вчерашния ден (20 август) подобни съобщения са били разпратени по същата схема – до летища и после до медии и в други държави от ЕС.   Терористична група заплашва със засадени бомби няколко медии у нас, както и летищата в София, Пловдив, Бургас и Варна. Първият сигнал беше поданен в БНТ, последва  Novini.bg.   \"Ние сме терористичната група Orwell. Информираме ви, че сме засадили взривни устройства (тринитротолуен) на територията на сградата на медийната компания \"Novini\" (София, ул. \"Николай Хайтов\" №3A). Детонацията може да възникне по всяко време от момента, в който отворите това писмо. Честит полет!\" се казва в заплашителното съобщение.   Първо сутринта е подаден сигнал към столичния аеропорт. Съобщено е, че е поставено взривно устройство на Терминал 1 на летище София.   \"Сигналът за летището е подаден в 9,20 часа. Направена е проверка на място и не е открито нищо. Работата на Терминал 1 не е спирана или забавяна\", казаха от полицията   След това сигнал за бомба, заложена в сградата на БНТ, е подаден в полицията към 11,20 часа, съобщиха от МВР.   \"В момента се извършва проверка от наши служители\", допълниха от вътрешното министерство. Журналистите от националната телевизия са били евакуирани от сградата.   Интересно е, че в текста пише, че бомбата е \"засадена\", което било знак, че съобщението е минало през преводачката на Google.   Подателят е uran17@cock.li. Същият имейл доставчик - www.cock.li бе използван, за да се изпратят сигнали за бомби в училищата в Лос Анджелис през 2015 г. Съобщението се оказа фалшива новина.   Също така се разбра, че е подаден сигнал за бомба и на терминала на летище \"Пловдив\". Това съобщиха от Областната дирекция на МВР. Сигналът за поставено взривно устройство на летището е получен към 11.00 часа днес в дежурната част на Областната дирекция на МВР. Незабавно са предприети необходимите действия за обезопасяване на района.   Приключила е щателната проверка, при която е установено, че сигналът е фалшив.   Летищата във Варна и Бургас са получили около 11.00 часа днес електронни съобщения със заплахи за сигурността, съобщиха от пресцентъра на варненското летище.   Съобщението е получено на няколко електронни пощи на двете летища от един и същ изпращач. Веднага е задействана стандартната процедура и е сформиран кризисен щаб, с участието на всички държавни служби на летищата, информирани са всички органи.   След сигналите няма отменени полети, но работата на двете летища продължава при повишени мерки за сигурност, допълниха от варненското летище.  ", "date": "2019.08.21", "title": "Терор! Групата Orwell заплаши с бомби медии и летища в България и Европа"}
{"url": "http://epicenter.bg/article/Voennosluzhesht-ot-Suhopatnite-voyski-predotvrati-prestaplenie-v-Karlovo-/190879/3/0", "text": "Военнослужещ от 61-ва Стрямска механизирана бригада е предотвратил извършване на престъпление над беззащитна жена, съобщиха от пресцентъра на министерството на отбраната.    По време на домашен отпуск, на 09 август 2019 г. около 12.00 ч. по обяд в град Карлово старши сержант Цвятко Делков чува викове за помощ от беззащитна жена, която току-що е била ограбена. Той реагира незабавно и адекватно, проявява съобразителност и преследва извършителя на кражбата.    Успява да го догони и задържи до пристигането на органите на МВР. С бързата си реакция старши сержант Цвятко Делков на практика успява да попречи на крадеца да предаде на своите съучастници откраднатите лични вещи, документи и портфейл на потърпевшата.    Благодарност за достойната постъпка на старши сержант Цвятко Делков изказва прокуратурата в Карлово в писмо до бригадата.    Старши сержант Цвятко Делков е на служба в 61-ва Стрямска механизирана бригада от 1999 г.    Това е поредният случай на проявен граждански дълг от военнослужещ от бригадата. Преди няколко месеца ефрейтор Никола Върбанов спаси дете в буйните води на водопад „Сучурум”.  ", "date": "2019.08.21", "title": "Военнослужещ от Сухопътните войски предотврати престъпление в Карлово "}
{"url": "http://epicenter.bg/article/Startirat-bezplatni-izsledvaniya-na-nad-600-dushi-v-obshtina-Momchilgrad/190830/2/0", "text": "Безплатни медицински изследвания на над 600 души от различни населени места на община Момчилград   Това обяви кметът на общината Сунай Хасан по време на традиционната кметска срещата.    ще бъдат направени на жени и на мъже на различни възрасти. Целта е да се направи база данни и анализ на резултатите, за да се установи каква е местната заболеваемост и от какви болести страдат жителите на района.  , съобщиха от община Момчилград.     по предварително определен график, а  .   Общината организира транспорт за жителите на по-малките населени места.   \"Интересът сред хората е изключително голям и затова с екипа ни решихме да не ограничаваме желаещите да се изследват. Ако броят на хората надхвърли определения по проект, общината ще поеме разходите за останалите. Целта е медицинските специалисти да достигнат до всеки нуждаещ се, дори да живее в най-отдалеченото място\", заяви кметът Сунай Хасан.   Той допълни, че освен изследванията хората ще преминат обучение, по време на което ще им се даде информация как да следят здравословното си състояние, за да може при появата на първите симптоми на най-често срещаните заболявания да потърсят помощта на специалист. Освен това ще им бъде демонстрирано по какъв начин трябва да действат при кризисни ситуации до пристигането на медицински екипи.  ", "date": "2019.08.21", "title": "Стартират безплатни изследвания на над 600 души в община Момчилград"}
{"url": "http://epicenter.bg/article/Kapan-hvana-chumavo-prase-v-Darzhavno-lovno-stopanstvo--Vitoshko-Studena-/190833/2/0", "text": "Нов случай на африканска чума е регистриран в Държавно ловно стопанство „Витошко-Студена“. Това каза инж. Дамян Дамянов, директор на Югозападно държавно предприятие, предаде Радио „Фокус“-Пирин.   По думите му така случаите на територията на предприятието стават общо 4: новият случай и старите в ДЛС „Искър“, ДГС „София“ и ДГС „Елин Пелин“.   „Няма намерени умрели трупове, а въпросното диво прасе е намерено в капан и пробата е положителна. Тъй като пробата е излязла вчера, днес трябва да излезе заповед от БАБХ и респективно веднага след това ще има заповеди от Изпълнителната агенция по горите, която ще определи инфектираната зона в рамките на 200 кв. км., за да се види къде ще бъде забранен лова и къде ще бъде ограничен достъпа за посещение в горските територии, доколкото е възможно“, посочи той.   Инж Дамянов допълни, че за периода от началото на август в държавните райони на територията на Югозападно държавно предприятие са отстреляни 136 диви свине, а в районите на ловните сдружения са около 52-53 диви свине. Той добави, че ловците са направили над 500 претърсвания в техните ловно-стопански райони за трупове на диви свине, а в държавните ловно-стопански райони претърсванията са 230.   Директорът на ЮЗДП каза още, че при ловците работят 50 капани за улов на дива свиня, а в държавните райони капаните са 90. ", "date": "2019.08.21", "title": "Капан хвана чумаво прасе в Държавно ловно стопанство „Витошко-Студена“"}
{"url": "http://epicenter.bg/article/Pochitame-pametta-na-Sv--Simeon-Samokovski/190836/2/0", "text": "На 21-ви август Българската православна църква почита паметта на  , който е бил самоковски митрополит. Неговите мощи, донесени през 1737 година в Бельовата църква „Рождество Богородично“, се съхраняват в храма и до днес. Светското име на владиката е Симеон Попович. Няма данни за датата и мястото на неговото раждане. Но се знае, че той става Самоковски митрополит през август 1734 г.  През това време в Самоков се служи единствено в малката Бельова църква – по това време не е имало голям храм в града. Затова фактическото седалище на митрополит Симеон е в Дупница. Историческата обстановка по това време се характеризира с масирано турско насилие над българското население и особено над българското духовенство. Османската империя воюва на два фронта – с Руската и Австрийската империи. Подкрепян от висши духовници, включително и от сръбско-българския Ипекски патриарх Арсений ІV, митрополит Симеон става предводител и главен инициатор на заговор срещу османската власт, известен като Въстание на архиереите в Софийско и Самоковско. Център на заверата е долнолозенският манастир „Свети Спас”, скътан дълбоко в Лозенската планина. Узнавайки за съзаклятието, по заповед на Али паша Кюпрюглюоглу (командващ турските войски на австрийския фронт) в София са обесени около 350 свещеници, монаси и софийски граждани. През юли 1737 г. митрополитският дом е разбит и ограбен, а свети Симеон – окован и хвърлен в тъмница, където е измъчван 23 дни. Около 18 август, окован във вериги и с железни гюлета на краката, с оскубана брада и коса, целият в кръв и рани, той е отведен в София. Затворен е в турските казарми и е измъчван да се потурчи в продължение на още три дни. След показана от него твърдост и неотстъпчивост, владиката е съден като главен организатор и водач на заверата срещу султана. По заповед на Али паша е обесен на 21 август 1737 г. зад църквата „Света София”. Когато го окачили на бесилото – дървото се скършило. Втория път се скъсало въжето. Едва след третия опит той издъхнал. Тялото му останало да виси три дни, след което въжето отново се скъсало. Али паша забранил Симеон да бъде погребан в София и тялото му било пренесено в Самоков. Мощите на светеца са намерени при  през 1994 г.. Археологът Веселин Хаджиангелов, открил тленните му останки в гробната яма заедно с евангелие, митрополитски жезъл и златотъкани архиерейски одежди. Легенди разказват, че този храм е издигнат по време на Второто българско царство от местния болярин Бельо и затова носи неговото име. Митрополит Симеон Самоковски е канонизиран като  . Няколко години по-късно мощите на светеца са поставени на видно място в Бельовата църква, а денят на неговата смърт – 21 август, е обявен за  .   Източник: Дарик", "date": "2019.08.21", "title": "Почитаме паметта на Св. Симеон Самоковски"}
{"url": "http://epicenter.bg/article/Deputatat-Pencho-Milkov-e-kandidatat-na-BSP-za-kmet-na-Ruse/190845/2/0", "text": "Депутатът Пенчо Милков е кандидатът на БСП за България за кмет на Русе, обяви на пресконференция в дунавския град народният представител Крум Зарков. Пенчо Милков е подкрепен от 5 партии - БСП, АБВ, Политическо движение \"Социалдемократи\", Движение за радикална промяна \"Българска пролет\" и Съюз за отечеството. Коалицията ще участва в местния вот с общ кандидат и обща листа и ще се казва \"Обичаме Русе\".   Кандидатурата на Милков официално ще бъде издигната на общинската конференция на социалистите в Русе на 31 август.  В брифинга участват общинските ръководства на сдружаващите се партии, както и народните представители Крум Зарков и Георги Стоилов. Червените разчитат на пробив в града, тъй като активът на ГЕРБ е разколебан в подкрепата си за официалния кандидат Диана Иванова, наложена от националното ръководство.   \"Причината за тази коалиция са три неща. Първо е обичта към Русе - затова нашата коалиция се казва \"Обичаме Русе\", второто, което ни обединява е куражът да се изправим срещу статуквото, срещу доминацията на ГЕРБ на местно и национално ниво, смелостта да предложим ясна и честна алтернатива за друг начин на развитие. Третото, което ни обединява, е вярата, че сме открили точния човек, който да заеме поста кмет на Русе. Русе има нужда от нова енергия и Пенчо Милков е човекът, който може да я даде. Той е доктор по право, депутат, член на правната комисия\", заяви на пресконференцията зам.-председателят на ПГ на \"БСП за България\" Крум Зарков.   \"Пенчо е дълбоко свързан с Русе, този град тече във вените му, но той е готов и с програма, която да реализира растежа, от който имаме нужда\", каза още Крум Зарков.   Той обясни, че ще търсят широка обществена подкрепа за кандидатурата на Милков.   Нашата цел е да реализираме ново, единно, компетентно, прозрачно и най-вече - почтено управление на Русе, бе категоричен Зарков при представянето на кандидата.   \"Наясно съм с трудностите, които ще срещна, знам пред какво се изправям. Виждам как можем да изградим в Русе такъв живот, който да накара русенци да бъдат горди. Амбицията ми е да накарам русенци да искат промяна, да спомогнат за нея, защото положението днес е неприемлимо\", заяви на пресконференцията Пенчо Милков.   \"Трябва да спрем да слушаме скептиците, които непрекъснато ни убеждават как няма да стане. Да спрем мърморенето! Нека да въведем Русе в 21-ви век. Това изисква нови решения и нов тип политици\", продължи кандидатът за кмет. Той бе категоричен, че само по пътя на единението могат да бъдат постигнати високите цели.        ", "date": "2019.08.21", "title": "Депутатът Пенчо Милков е кандидатът на БСП за кмет на Русе (ВИДЕО)"}
{"url": "http://epicenter.bg/article/-Galap--46-na-sto-ot-balgarite-vinyat-darzhavata-za-problemite-si/190850/2/0", "text": "Морал, закон, обществено мнение, държава, религия – основни възможни авторитети, които регулират отношенията в едно общество. „Галъп интернешънъл“ провери какво е най-общо мисленето на българите към тях – като част от поредица изследвания, свързани с тридесетата годишнина от началото на демократичните промени у нас.  Предишната публикация от поредицата – за отношението на българите към демокрацията – може да видите  .     Българите в немалка степен са склонни да винят държавата си за своите проблеми. Младите поколения – по-малко. Мнението на другите за нас се оказва по-скоро важно. И тук по-младите хора са по-освободени. Пред формалното спазване на закона, може би се предпочита едно по-общо усещане за справедливост. Църквата е сред почитаните авторитети, макар да са видими проблемите в нейния публичен образ.     Оказва се, че три десетилетия след началото на демократичните промени в България близо половината (46%) от обществеността у нас е склонна да се съгласи, че държавата е виновна за повечето проблеми в живота ни. 42% е делът на тези, които не са съгласни с такова твърдение, а 12% не могат да кажат. Така обществото ни е на практика разделено на две половини по въпроса виновна ли е държавата за повечето проблеми в живота ни.   Разбира се, спорно е какво точно влага всеки респондент в обобщеното клише за държава. Но ясно е, че този общ образ включва както различните институции, така и по-цялостното понятие за държавност и власт, респ. всичките им възможни пороци.   Както може да се очаква, възрастта (и свързаният социален статус) е от значение за обществените нагласи спрямо ролята на държавата за личното ни благополучие. Най-младите респонденти между 18 и 25 г. (или тези, родени след преломната 1989 г.) изглежда в по-голяма степен са склонни да винят себе си, а не толкова държавата, за проблемите в живота си. Вероятно, с възрастта нарастват и поводите да виним държавата, а и обективната вярност на това обвинение.   Закономерно, привържениците на властта са и по-малко критични.         Масовото мнение ясно се ориентира в защита на по-общото схващане за справедливост, дори и тя да е в противовес на законоустановените норми. 68% от участвалите в проучването респонденти споделят мнението, че най-важно е нещата в живота да са справедливи, а не винаги точно по закон, 19% казват, че това твърдение не се отнася за тях, а останалите 13% не могат да преценят. Това мнение се подкрепя от различни демографски групи.   Ясно личи, че обществото ни по-скоро базира моралните си критерии на някакво усещане за здрав разум, отколкото на законовите детайли.         Мнението на другите е традиционен регулатор на поведението на голяма част от хората, дори и неосъзнато. 57% от запитаните пълнолетни българи споделят, че обръщат внимание на мнението на околните за тях, за 38% твърдят, че то не е от значение, а 5% не могат да кажат.     Оказва се, че мнението на околните е важен обществен регулатор за всички възрасти – дялове от над 50% определят общественото мнение като важно и сред най-младите и сред най-възрастните.   Все пак, до голяма степен очаквано, по-възрастните респонденти изразяват в по-голяма степен съгласие с твърдението, че мнението на другите е важно за тях. По-младите изглежда (още) не мислят така.       На фона на останалите институции у нас Църквата се ползва със сравнително високи нива на доверие. След кратки колебания и кризисни моменти, породени от различни скандали, свързани с някои духовници у нас, след избора на патриарх Неофит през 2013 г. доверието в църквата се запазва на нива между 40 и 50% и като цяло е трайно по-високо от недоверието.   Предишни изследвания на „Галъп интернешънъл“ показват, че хората свързват Църквата и с редица хронични проблеми, като връзки с бизнеса и луксозен живот на духовници, липса на достатъчно близка до ежедневието на хората дейност, намаляване на ролята на религията в съвременното общество, принадлежността на висши духовници към бившата Държавна сигурност и др. Вероятно, негативно влияние върху образа на Църквата оказва и дейността на секти, ролята на атеистичното управление в близкото минало, липсата на добре подготвени духовници, липсата на достатъчно уважение към църквата от страна на активни части на обществото и др.   Естествено, винаги когато става дума за доверието в Църквата, трябва да се има предвид и фактът, че в страната ни живеят представители на различни вероизповедания, както и че определящата роля на религията в редица европейски общества постепенно намалява – включително и в нашата страна. Все пак, към този момент Църквата се оказва, сред обществените регулатори, в които (макар и с колебания) българите имат най-голямо доверие, поне в сравнение с държавните институции.   Повече за отношението на българите към Църквата и религията може да откриете      ", "date": "2019.08.21", "title": "„Галъп“: 68% от българите поставят справедливостта над закона, 48% винят държавата за проблемите си"}
{"url": "http://epicenter.bg/article/Pravitelstvoto-dade-saglasie-za-osvobozhdavaneto-na-general-mayor-Dancho-Dyakov-kato-shef-na-NSO-/190851/2/0", "text": "  Това съобщиха от Правителствената информационна служба.    В съответствие с чл. 7. т. 1 от Закона за Националната служба за охрана освобождаването на началника на службата се извършва след съгласуване с Министерския съвет.   Президентът Румен Радев назначи Данчо Дяков на длъжността началник на Националната служба за охрана на 7 март 2018 г. и го удостои с висше офицерско звание генерал-майор,  Това се случи, след като януари същата година правителството даде съгласието си генерал-лейтенант Ангел Антонов да бъде освободен от длъжността началник на Националната служба за охрана. Той беше депозирал пред президента на Румен Радев писмо, с което желае да бъде освободен от поста. От НСО заявиха, че мотивите за оставката са преминаване на дипломатическа служба. Ангел Антонов е Генералният консул на България в Санкт Петербург.     Министерският съвет прие Разпореждане за промяна на органа, който да упражнява правата на държавата като едноличен собственик на капитала на „Център за отдих – КИТЕН“ ЕАД, гр. Китен, от министъра на здравеопазването на министъра на икономиката.  Предметът на дейност на „Център за отдих – КИТЕН“ ЕАД, гр. Китен, е осъществяване на хотелиерски услуги с цел отдих и здравен туризъм, ресторантьорски услуги, оздравителни и рехабилитационни процедури, туристически услуги и всякаква друга дейност, незабранена от закона.  Министерство на икономиката осъществява политики по привличане на инвестиции и бизнес развитие. С предложената промяна се цели привличане на инвеститори чрез използване на опита, натрупан от Министерство на икономиката в тази област.      По решение на правителството се отчуждават имоти и части от имоти - частна собственост, за изграждане на малко над 17 километра от автомагистрала „Хемус“, включително пътен възел „Плевен“. Имотите се намират в землищата на селата Каленик в община Угърчин, Лисец, Баховица и Славяни в община Ловеч, както и Николаево и Бохот в община Плевен. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред административния съд по местонахождението на имотите в 14-дневен срок от съобщаването му на заинтересованите лица по реда на Административнопроцесуалния кодекс.    Правителството реши също така да се учреди безвъзмездно право на строеж върху два имота, част от морското дъно в границите на вътрешните морски води на България в Черно море, в полза на община Бургас. По този начин ще се направи разширение на съществуващия пристан за кораби за сезонен превоз на пътници на остров Света Анастасия, ще се изгради убежище за малки плавателни съдове в акваторията на острова, както и защита на брега от вълните. Това ще повиши безопасността и продължителността на периода от годината за туристически посещения на остров Света Анастасия. Правото на строеж е учредено в съответствие с одобрения от министъра на регионалното развитие и благоустройството специализиран подробен устройствен план.    С друго решение на Министерския съвет Комисията за противодействие на корупцията и за отнемане на незаконно придобитото имущество получава управлението върху държавен имот в град Добрич. Той е с площ 18,52 кв. м. и представлява помещение в сграда на ул. „Независимост“ № 5 в града. Помещението ще се ползва от бюрото на комисията в Добрич, което е към Териториална дирекция - Варна. До момента имотът е управляван от областния управител на област Добрич, но е с отпаднала необходимост за него.        България предоставя 148 395 лв. безвъзмездна помощ на страни от Западните Балкани и Източното партньорство за финансиране на проекти за развитие на образованието, социалната интеграция и гражданското общество.  Правителството прие решение Министерството на външните работи да сключи споразумения за предоставяне на безвъзмездна финансова помощ за изпълнението на проектите със страните-партньори.    Одобрени са общо 3 проекта, които ще се осъществят в Република Сърбия, Черна гора, Република Армения и Грузия. Средствата за финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ.  Проектът „Младите хора в съвременното общество“ цели да създаде устойчиви механизми за съхранение, развитие и инвестиране в младежта като социален капитал, което е обществено значим въпрос за Република Сърбия и е на стойност 15 000 лв.    Регионалният проект, обхващащ Армения и Грузия, свързан със защитата на правата на децата, цели създаването на качествени детски грижи в страните- реципиенти, като неговата стойност е 43 623 лв.  За първи път България ще реализира проект по Официална помощ за развитие (ОПР) в Черна гора, който е свързан с опазването на околната среда и е на стойност 89 772 лв.    Изборът на проектите е извършен заедно със страните - бенефициенти и е в съответствие със задачите на българската външна политика, сред които са укрепване на европейската перспектива на държавите от Западните Балкани и стимулиране на социално-икономическото развитие на страните-партньори.        Правителството одобри днес проект за предоставяне на доброволна целева вноска в размер на 73 000 щатски долара за проект „Включване на най-уязвимите деца и подрастващи извън училище в достъпа до качествено образование в Грузия“.  Споразумението е между Министерството на външните работи на Република България и УНИЦЕФ-Грузия. Средствата за проекта ще бъдат осигурени от бюджета на МВнР, предназначен за официална помощ за развитие и хуманитарна помощ.    Програмата „втори шанс за образование“, ще се приложи в 15 училища и шест дневни центъра за деца. Споразумението следва заложените приоритети в приетата от Министерски съвет Средносрочна програма за помощ за развитие и хуманитарна помощ за периода 2016 – 2019 г.  Изпълнението на проекта ще допринесе и за подкрепа на общите усилия за осъществяване на политиката на ЕС на сътрудничество за развитие, както и изпълнението на Програма на ООН за устойчиво развитие до 2030 г.        Правителството одобри проект на Меморандум за разбирателство между Министерство на здравеопазването на Република България и Министерство на здравеопазването на Черна гора за сътрудничество в областта на здравеопазването и медицинската наука и упълномощи министъра на здравеопазването да проведе преговорите и да подпише Меморандума.    С документа се предвижда да се договорят целите, очакваните резултати и мерките за постигането им в конкретните области на сътрудничество между двете министерства за период от пет години. Предвижда се прякото сътрудничество да обхване области като: подготовка и повишаване на квалификацията на медицинските специалисти; промоция на здравето и превенция на болестите; епидемиологичен контрол на заразните и хроничните незаразни болести; лекарствените продукти, биологичните лекарствени продукти и медицинските изделия; електронното здравеопазване; други области, представляващи взаимен интерес и договорени между страните.    С подписването на Меморандума за разбирателство се очаква да се насърчи прякото сътрудничество между български и черногорски лечебни заведения, научни институти, учебни заведения в сферата на медицинската наука, обмен на добри практики и възможности за повишаване на квалификацията на медицински специалисти.        България ще подкрепи промени в системата за разплащания за малки пакети от електронна търговия между операторите на универсална пощенска услуга. Предложенията ще бъдат обсъдени на извънреден конгрес на Всемирния пощенски съюз на 24 и 25 септември в Женева. Правителството одобри позицията и състава на българската делегацията на форума.  Предлаганите промени са мотивирани с необходимостта пощенските оператори да отговорят на новите процеси, свързани с ръста на електронната търговия и изработването на по-благоприятни ценови условия за доставянето на малките пакети.        Правителството одобри резултатите от Шестата сесия на българо-грузинската междуправителствена комисия за търговско-икономическо и научно-техническо сътрудничество, която се проведе на 4 и 5 април в София.  В рамките на заседанието бяха набелязани целите за задълбочаване на търговско-икономическите отношения между България и Грузия. Обсъдени бяха и възможностите за разширяване на двустранното сътрудничество в областта на транспорта, информационните технологии, икономиката, търговията, инвестициите, селското стопанство, енергетиката, туризма и други.    Правителството прие също така протоколно решение, с което одобри резултатите от българското участие в неформалното заседание на Съвета „Правосъдие и вътрешни работи“, част „Вътрешни работи“, което се проведе на 18 юли в Хелзинки. Проведени бяха дискусии относно: бъдещето на вътрешната сигурност в ЕС; бъдещето на миграционната политика в ЕС; хибридните заплахи и изкуствения интелект и влиянието му върху правоприлагането.      След проведени конкурси, правителството определи концесионерите на морските плажове „Къмпинг Черноморец“ в община Созопол и „Поморие – изток“ в община Поморие.    Концесионерът „МРГ БИЛД“ ЕООД ще инвестира 571 950 лв. за подобряване на достъпа до морския плаж. За целия срок на договора за концесия цената за 1 бр. чадър е бъде в размер до 6 лв. с ДДС, а цената за бр. шезлонг - в размер до 6 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 21,50 на сто.    Инвестициите, които концесионерът „АУТО ФАКТОР“ ЕООД ще направи, за да подобри облика на морския плаж „Поморие-изток“ са в размер на 583 776 лв. За срока на концесията 1 бр. чадър ще бъде на цена в размер на 7 лв. с ДДС, а цената за бр. шезлонг ще е в размер на 7 лв. с ДДС в зоната за платени плажни принадлежности. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 8 на сто.        „Симекс” ЕООД, гр. Криводол, ще добива неметални полезни изкопаеми - глауконитова суровина, от находище „Дълбоки дол“, участъци „Мишовец“ и „Синия бряг“, разположено в землището на с. Буковец, област Враца. Това е регламентирано в днешното решение на Министерския съвет, с което дружеството е определено за концесионер на находището. Концесията се предоставя за срок от 35 години, като през този период концесионерът ще вложи 400 хил. лв. за добива. Очакваните концесионни плащания за целия период са над 826 хил. лв. По закон те постъпват в държавния бюджет и в бюджета на общината по местонахождение на концесионната площ - в случая това е Бяла Слатина. Глауконитовата суровина намира приложение в земеделието, енергетиката, нефтохимическата промишленост, медицината, козметиката и други. С днешното си решение Министерският съвет оправомощи министъра на енергетиката в срок до шест месеца да проведе преговори и да сключи договор за концесия със „Симекс“ ЕООД, гр. Криводол.    Правителството прие също така решение, с което приема предложението, отправено от концесионера „Минерална вода – Ком“ ЕАД, за изменение на концесионния договор, сключен на 10 юни 2005 г. за добив на минерална вода - изключителна държавна собственост, разкрита от сондаж № 1 на находище „Бързия“, с. Бързия, община Берковица, област Монтана. С изменението се удължава срокът на концесията до 35 години, считано от датата на влизане в сила на концесионния договор - 8 декември 2005 г.        Правителството отпусна 20 792 899 лева по Национална програма „Оптимизиране на вътрешната структура на персонала“ за 2019 година.    Средствата са за изплащане на обезщетения за месеците май-юни 2019 година поради промяна в структурата и състава на образователни институции, прекратяване на трудови правоотношения на друго основание или преструктуриране. Средствата ще се осигурят за сметка на бюджета на Министерството на образованието и науката за 2019 г.        Правителството одобри проект на Закон за изменение и допълнение на Закона за пазарите на финансови инструменти, като с предлаганите промени се въвеждат мерки по прилагането на Регламент (ЕС) № 909/2014 на Европейския парламент и на Съвета от 23 юли 2014 година за подобряване на сетълмента на ценни книжа в Европейския съюз и за централните депозитари на ценни книжа, както и за изменение на директиви 98/26/ЕО и 2014/65/ЕС и Регламент (ЕС) № 236/2012 (Регламент (ЕС) № 909/2014), с който европейското законодателство регламентира сетълмента на безналични ценни книжа и дейността на централните депозитари на ценни книжа.    Сред мерките са: мерки, чрез които да бъде осигурена непрекъснатост на дейността на централните депозитари на ценни книжа; изискване централните депозитари на ценни книжа да изготвят и поддържат план за възстановяване; конкретни административно- наказателни разпоредби и други мерки по отношение на лица, отговорни за нарушения на разпоредбите на цитираните регламенти.  Направени са и изменения в Закона за кредитните институции, чрез които се посочват ясно правомощията на Българската народна банка по осъществяването на надзор в определените от Регламент (ЕС) № 909/2014 случаи.    Във връзка с Регламент (ЕС) № 909/2014 се изменя и Законът за публичното предлагане на ценни книжа (ЗППЦК). Към настоящия момент статутът и дейността на „Централен депозитар” АД са уредени в този закон, като частноправен субект, създаден със закон, с държавно участие в капитала и корпоративната организация на институцията в лицето на Министерството на финансите. Промените целят да уредят нормативното отделяне на функцията по водене на централен регистър на безналичните ценни книжа от дейността на централен депозитар на ценни книжа, извършвани от „Централен депозитар” АД, с което ще бъде постигната правна сигурност на тези обществени отношения. Създава се централен регистър на ценни книжа, воден от „Централен депозитар” АД, в който се вписват безналични ценни книжа, издадени от дружества със седалище в Република България, както и от емитенти, чиито ценни книжа са емитирани съгласно законодателството на Република България.    Със законопроекта се отстраняват и пропуски при транспонирането на Директива 2014/65/ЕС на Европейския парламент и на Съвета от 15 май 2014 година относно пазарите на финансови инструменти и за изменение на Директива 2002/92/ЕО и на Директива 2011/61/ЕС (Директива 2014/65/ЕС). Предложени са и мерки, насочени към отстраняване на констатирани непълноти в правната уредба на института на обвързания агент, и се въвеждат разпоредби за изискванията при предлагането на структурирани депозити от страна на инвестиционните посредници и банките, както и се регламентират съответни надзорни и мониторингови правомощия на Комисията за финансов надзор и Българската народна банка.        Правителството одобри проект на Закон за изменение и допълнение на Закона за безопасно използване на ядрената енергия (ЗИД на ЗБИЯЕ).  Със законопроекта се изпълняват мерки за трансформация на модела на административно обслужване по Решение № 704 на Министерския съвет от 5 октомври 2018 г.    Въвежда се срок за отстраняване на нередовности по предоставени в Агенцията за ядрено регулиране (АЯР) заявления и документи за издаване на лицензни и разрешения за дейности по ЗБИЯЕ, като по този начин се постига привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност.  Направено е прецизиране на ЗБИЯЕ с цел опростяване на процедурите, като се отменя глава шеста „Зони с особен статут“, а разпоредбите се поставят на систематичното им място в глава осма „Аварийно планиране и аварийна готовност“.    Прецизирани са и текстовете на ЗБИЯЕ по отношение на контрола на съоръженията с повишена опасност, които имат значение за ядрената безопасност и се предлага техническият им надзор на територията на ядрена централа да се осъществява от специализиран орган, пряко подчинен на ръководителя на експлоатиращата организация и под методическото ръководство на председателя на АЯР.  Решението на Министерския съвет за одобряване на Закон за изменение и допълнение на Закона за безопасно използване на ядрената енергия не води до въздействие върху държавния бюджет.        Правителството прие Правилника за организацията и дейността на Съвета за развитие на гражданското общество към МС.  Създаването на консултативния орган има за цел да подобри взаимодействието между държавата и гражданското общество, както и да осигури възможност за съвместно вземане на решения и изпълнение на политики, свързани с развитието на гражданското общество.    В него ще вземат участие 14 представители на юридически лица с нестопанска цел, които трябва да имат минимум пет години опит в осъществяването на общественополезни дейности в подкрепа на развитието на гражданското общество и гражданското участие.    За председател на Съвета през 2018 г. беше определен заместник министър-председателят Томислав Дончев, който ще отговаря и за изпълнението на Стратегията за подкрепа на развитието на гражданските организации в Република България.    Сред ангажиментите на Съвета са изготвяне на становища по проекти на нормативни актове и стратегии, отнасящи се до дейността на гражданските организации; координация на изпълнението на Стратегията за подкрепа на гражданския сектор; разработка на правила и процедури, чрез които ще се разпределят средства за финансова подкрепа на обществено-значими проекти на юридически лица с нестопанска цел.    Правителството прие Решение, с което одобрява създаването на „МБАЛ Свети Иван Рилски Габрово“ ЕООД. Това е първото лечебно заведение за болнична помощ, което се създава с Решение на Министерски съвет, в съответствие с промените в Закона за лечебните заведения.    Тригодишният бизнес план за развитие на „МБАЛ Свети Иван Рилски Габрово“ ЕООД предвижда лечебно заведение да разполага със 107 легла и да изпълнява медицински дейности в обхвата на медицинските специалности по вътрешни болести, пневмология и фтизиатрия, кардиология, гастроентерология, нефрология, ендокринология и болести на обмяната, нервни болести, физикална и рехабилитационна медицина и образна диагностика.    Съгласно оценката на потребностите, изготвена от Изпълнителна агенция „Медицински надзор“ въз основа на Националната здравна карта, в област Габрово напълно са изчерпани възможностите за разкриване на нови легла по специалностите гастроентерология, ендокринология и болести на обмяната, нервни болести, както и непрофилирани вътрешни легла, а за нови легла по специалностите кардиология, нефрология, пневмология и фтизиатрия, физикална и рехабилитационна медицина в областта, са ограничени.    В рамките на процедурата по Закона за лечебните заведения е получено и становище от НЗОК, според което е нецелесъобразно увеличаване финансирането на лечебните заведения за болнична помощ в област Габрово за заплащане на дейности, които се изпълняват от съществуващите лечебни заведения.  С оглед това Министерският съвет реши да одобри създаването на „МБАЛ Свети Иван Рилски Габрово“ ЕООД, която да осъществява медицински дейности по следните специалности, за които е установена потребност съгласно Националната здравна карта: вътрешни болести, пневмология и фтизиатрия, кардиология, нефрология, физикална и рехабилитационна медицина и образна диагностика.    Съгласно нормативните изисквания с решението е определен срок от три месеца, в който управителят на дружеството да подаде заявление до министъра на здравеопазването за издаване на разрешение по чл. 47 от Закона за лечебните заведения.  ", "date": "2019.08.21", "title": "Правителството даде съгласие за освобождаването на генерал-майор Данчо Дяков като шеф на НСО "}
{"url": "http://epicenter.bg/article/Yuriy-Aslanov--Logichno-e-BSP-da-podkrepi-Maya-Manolova-za-kmet-na-Sofiya-/190866/2/0", "text": "Към днешна дата изглежда, че основната битка за София ще е Манолова-Фандъкова. По-скоро очаквам Манолова да се кандидатира за кмет на столицата, но ще държи това в тайна до септември. Мая Манолова натрупа критичен минимум от публично поведение, от който ще и бъде трудно да се върне назад - да каже, че няма да се кандидатира, а ако го направи, ще загуби позиции\".   Това каза пред БНР   Той коментира, че ако ръководството на БСП издигне собствен кандидат, който ще източва гласове от Манолова, това няма да се погледне с добро око от привържениците на социалистите.  \"Затова БСП е длъжна да подкрепи, охотно или неохотно, Мая Манолова\", добави Минчев и уточни, че за Корнелия Нинова една загуба на Манолова при надпреварата за София ще ѝ даде надежда, че така пада потенциалът на омбудсмана за претенции към председателското място в партията.    \" , коментира в предаването и социологът Юрий Асланов - управителят на социологическа агенция \"АФИС\" и член на Националния съвет на БСП. По думите му в столицата се очертава кметски балотаж. Според него битката се очертава като \"интрига с неслаби играчи\".     \"За десните ГЕРБ е най-значимият противник\", заключи политологът. Той коментира и издигнатата от \"Демократична България\" кандидатура на арх. Борислав Игнатов за кандидат за столичен градоначалник.   Той сам трябва да припознае себе си като човек, който може да натрупа политическо доверие, засега не се е реализирал политически, поне не познаваме негова политическа реализация в България и в София. Основен акцент върху неговата кампания ще е да се докаже като човек, който може да носи и да си извоюва една значима политическа подкрепа, която да го изведе напред\", анализира Минчев. Според него по-разумно е щяло да бъде усилията на десните в София са обединени около един кандидат, а не да се разделят между номинациите на \"Спаси София\" и на \"Демократична България\".    Асланов пък смята, че „Демократична България“ няма потенциал да изведе своя кандидат до балотаж в надпреварата за столицата.    Минчев коментира кондицията на ГЕРБ преди местните избори през октомври така:        \"Никога не съм смятал, че човек, като Цветан Цветанов, може да изчезне ей така от сцената. Едва ли той се завръща в нова роля или по някакъв триумфалистки начин\", коментира Минчев появилите се снимки на Цветан Цветанов с Валери Симеонов на събора в Жеравна. По думите му за Симеонов е много важно да се заяви и да докаже, че неговата партия има място във властта, тъй като ВМРО иска да покаже, че е водещата партия в коалицията \"Обединени патриоти\".    \"От тази гледна точка Симеонов може да разговаря и с г-н Цветанов, може да заема критична позиция спрямо ГЕРБ“, отбеляза политологът.    Юрий Асланов пък каза, че не вижда връзка на ДПС с отстраняването на Цветанов от ГЕРБ, каквато теза изложи Валери Симеонов. \"Може би ДПС няма да успее да възстанови влиянието си в общини, в които е имала влияние преди. Очаква се обаче ДПС да направи исторически пробив и да получи 1 или 2 мандата в Столичния общински съвет. Резултатите от евроизборите дават основание да се очаква това\", посочи социологът.", "date": "2019.08.21", "title": "Юрий Асланов: Логично е БСП да подкрепи Мая Манолова за кмет на София "}
