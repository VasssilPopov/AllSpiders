{"url": "http://epicenter.bg/article/Tapi-kray-Blagoevgrad-zaradi-verizhna-katastrofa/194033/2/0", "text": "Тапи се образуваха край Благоевград заради верижна катастрофа в района на комплекс \"Монца\".  Катастрофата е станала в 16,30 ч. днес в платното за Кулата, но опашките са и от двете страни, съобщава \"Булфото\".    Причина за пътния инцидент е неспазена дистанция. Ударили са се три коли. Има един леко пострадал.  Движението се регулира от пътни полицаи, а колоната от коли нараства и от двете страни, не само заради ПТП-то, но и заради протест, който от Благоевград се премести в Кресна и отново блокира Е-79.   ", "date": "2019.09.29", "title": "Тапи край Благоевград заради верижна катастрофа"}
{"url": "http://epicenter.bg/article/Borisov-na-kraka-pri-Radev-zaradi-Makedoniya/193981/2/0", "text": "    В петък след обяд държавният глава отправи покана към политическия елит за консултации по проблемните въпроси. Форматът наподобява на КСНС, но сега са поканени инстутуциите, които имат отношение по въпроса с еврочленството на съседите и изпълнението на договора за приятелство.   Спешната среща, която съвпада с началото на предизборната кампания, е заради предстоящите инициативи на европейско ниво във връзка с приемането на Македония в ЕС.    България трябва да реши дали да подкрепи Македония, за да бъде дадена дата за начало на преговори за членство в Съюза. Това решение зависи както от всички държави членки, така и от всяка от тях поотделно. Решението ще се вземе само с абсолютно мнозинство. Дори и само една държава да бъде против, решение не може да бъде взето.      по историческите въпроси, която бе създадена съгласно подписания Договор за добросъседство между двете държави.    Предишното заседание в София преди две седмици не оправда очакванията да започне изчистване на големия препъникамък - въпроса за делото на Гоце Делчев, а  Логиката им е да отричат всичко наше, призна шефът проф. Ангел Димитров. Той също е поканен на “Дондуков” 2 утре.   \"  категоричен е заместник министър-председателят по обществения ред и сигурността, министър на отбраната и лидер на ВМРО – БНД  Днес той излезе с гневна декларация, с която настоява България да не бърза с даването на зелеза светлина на Скопие за Ес. Реакцията му идва в отговор на интервю, дадено от македонския президент Стево Пендаровски за местна медия, в което той си позволява да злоупотребява с историческата истина относно произхода на Гоце Делчев и да дава нееднозначни сигнали към Комисията по исторически и образователни въпроси, че трябва услужливо да тупа топката, а не да води разговори по същество. Така разкрива замисъла на Скопие всъщност да саботира процеса, смята Каракачанов.  \" , категоричен е Красимир Каракачанов. \"Действията на македонския президент противоречат на духа на добросъседство, както и на категоричната позиция от наша страна, че напредъкът в разговорите относно общата история и нейното представяне в образователната система на съседна Македония трябва да бъде ускорен\", подчертава той..    , подкрепяща началото на преговорите на ЕС за присъединяване на Северна Македония. Декларацията е съвместна и бе подписана от колегите й от Гърция, Румъния и Хърватия. по изясняване на спорните исторически въпроси буксува по вина на македонската страна. \" \", каза по този повод президентът Румен Радев.  Вицепремиерът Екатерина Захариева и шефовете на комисиите на НС по външна политика и по европейските въпроси са другите участници в консултативната среща.   Председателят на парламента   тъй като още се лекува след операцията на пострадалото в катастрофата рамо.   Не се знае дали на срещата ще присъстват , които са ангажирани са предизбарната кампания  ", "date": "2019.09.29", "title": "Борисов на крака при Радев заради Македония"}
{"url": "http://epicenter.bg/article/Predsedatelyat-na-TsIK--Zakonat-da-razreshi-opovestyavaneto-na-izbornite-rezultati-v-denya-na-vota/193982/2/0", "text": "Нормално е законът да разреши оповестяването на изборните резултати по време на целия изборен ден. Това коментира председателят на Централната избирателна комисия Стефка Стоева.   Пред Дарик радио тя каза, че всички виждат какво правят медиите, за да информират читателите си, но да не нарушават закона - изготвят се музикални класации, представят се менюта на ресторанти и други подобни.   По-добре да се оповестяват тези данни след като цялото общество знае данните още до обяд, нека да се даде възможност социологическите агенции да ги обявяват по-рано от края на изборния ден, обяви Стоева.   Тя обясни, че цял ден Централната избирателна комисия се занимава с това да контролира дали не се нарушава законът като той не обхваща платформи като тази на фейсбук, където именно обичайно се обявяват тези класации. По думите й тази забрана вече \"не върши много работа\", а освен това хората биха гласували по-активно, ако разберат по обед, че техният кандидат изостава с подкрепата", "date": "2019.09.29", "title": "Председателят на ЦИК: Законът да разреши оповестяването на изборните резултати през деня на вота"}
{"url": "http://epicenter.bg/article/Elena-Poptodorova--Protsedurata-po-impiychmant-na-Tramp-shte-varvi-intenzivno/194004/2/0", "text": "Бившият посланик на Република България в Съединените щати и вицепрезидент на Асоциацията на Атлантическия договор Елена Поптодора коментира в студиото на БНТ започването на процедура по импийчмънт на президента Тръмп. Поптодорва обясни, че проблемът се корени в това, че той се е опитал да ангажира чужда държава във вътрешнополитически въпрос. Бившият посланик в САЩ бе гост в предаването \"Денят започва с Георги Любенов\".   Във връзка с позицията на Австралия за казуса с Джок Полфрийман, Тодорова коментира, че е типично за англосаксонската система поради опасения от несправедливост и лошо третиране, тези държави да настояват наказанието да се излежава на собствена територия.    Поптодорова сподели личното си мнение за обществената реакция по темата с Полфрийман.    \"Опасявам се, че тук има по-силна реакция отколкото в други сравними случаи. И го свързвам с това, че става дума за чужд гражданин\", посочи тя.   Бившият ни посланик в Съединените щати коментира подробно стартирането на процедура по импийчмънт на президента Доналд Тръмп.  \"Процедурата е тръгнала. Тя ще върви и то много интензивно и много драматично, защото е в предизборния период. Тези две години, които остават, до изтичането на мандата на Тръмп, фактически ще минат под този знак\", прогнозира Поптодорова.  Тя припомни, че в историята на САЩ процедурата по импийчмънт нито веднъж не е завършвала със сваляне на президента.    \"Импийчмънт се налага тогава, когато са поставени на риск националните интереси на страната. Не просто вътрешни политически битки, а цялостно националният интерес на Съединените щати. Това се провидя в тази стенограма, която най-сетне видя бял свят\", обясни Поптодорова.   Поптодорова каза и къде мнозина откриват нередността в молбата на Тръмп към украинския президент Владимир Зеленски да разследва един от водещите претенденти за номинацията на демократите за президент Джо Байдън: \"Нередното е това, че той ангажира чужда сила да се намеси във вътрешен политически процес. Нередното е и това, че той използва позицията и тези свръхправомощия, които са дадени по конституция на американския президент, за да постигне лична облага\".  Тя допълни, че близо 300 бивши служители от всички разузнавателни агенции са излезли с публична декларация, в която настояват процедурата по импийчмънт да продължи.    Поптодора коментира темата с падането на визите за българските граждани, пътуващи към Съединените щати, и позицията на президента Румен Радев, че определянето ни като стратегически партньор трябва да води и до свободно пътуване между двете държави.    \"Формално стоят тези същи условия, които са до болка познати на всички ни, и това е процентът откази, който ту отива нагоре, ту слиза. Но никога не слиза достатъчно, под тези заветни 3%, заради които вече може да се премине и към сваляне на визите\", каза бившият дипломат.   Поптодорова смята, че има и допълни съображения, заради които визите остават за петте държави от Европа, които са определени като стратегически партньор на САЩ.    Тя коментира и избора на Кристалина Георгиева за управляващ директор на МФВ като каза, че това е персонален успех на Георгиева, за който заслужава похвала. ", "date": "2019.09.29", "title": "Елена Поптодорова: Процедурата по импийчмънт на Тръмп ще върви интензивно"}
{"url": "http://epicenter.bg/article/Pargov--Podkrepata-na-Stefan-Danailov-za-Manolova-dava-dopalnitelna-energiya-i-zaryad-na-kampaniyata/194007/2/0", "text": "      Подкрепата и включването на Стефан Данаилов в Инициативния комитет на Мая Манолова дава допълнителна енергия и заряд на кампанията. Не само защото Мастера е в сърцата на милиони българи, а и защото той е много важна част от БСП – заместник-председател е на партията. Това е много важен знак към нашите членове и симпатизанти.   Това заяви лидерът на столичните социалисти и водач на листата на БСП за общински съветници Калоян Паргов след откриването на кампанията на Мая Манолова за кмет на София. На събитието присъстваха членове на ръководството на Градската организация, кандидати на БСП за общински съветници и районни кметове и евродепутати от левицата.    „София има нужда от промяна. Промяна на модела на управление. Промяна на мисленето и отношението към проблемите на града. Промяна на начина, по който се харчат парите на софиянци. Има решение и то се нарича Мая Манолова“, убеден е Паргов.   Той призова столичани да подкрепят Манолова, като гласуват с номер 75 в бюлетината за кмет на София. „Пожелавам на добър час на Мая в това нелеко начинание, с което се е заела. Убеден съм, че тя ще го доведе до успешен край. Като всичко останало, с което се е занимавала досега“, каза още председателят на БСП – София и допълни: „Тя знае, че може да разчита на нашата подкрепа“.", "date": "2019.09.29", "title": "Паргов: Подкрепата на Стефан Данаилов за Манолова дава допълнителна енергия и заряд на кампанията!"}
{"url": "http://epicenter.bg/article/Opashki-na-granitsata-s-Turtsiya/194008/2/0", "text": "Опашки на границата с Турция. Стотици хора с часове чакат да преминат от турска страна в България на граничните пунктове „Малко Търново” и „Лесово”, съобщава БГНЕС.  По информация на турските гранични власти, потвърдена и от посещение на дипломатически служител от Генералното ни консулство в Одрин, на 29 септември 2019 г. ситуацията с трафика на ГКПП ,,Дерекьой –Малко Търново‘‘ и „Хамзабейли-Лесово“ към входа за България е усложнена поради срив в системата за обработка на документи на турските гранични пунктове, съобщиха от МВнР.    Образували са се опашки от изчакващи автомобили и автобуси като са блокирани на входа към България. Понастоящем трафикът се обслужва ръчно като турските гранични власти ще заработят на максимален капацитет след отстраняване на техническия проблем.    Ситуацията с трафика на третия изход от Турция към България – ГКПП „Капъкуле- Капитан Андреево“, към входа за България към момента е спокойна.    Генералното консулство на България в Одрин е в непрекъсната връзка с турските гранични и митнически власти и при необходимост има готовност да реагира. При необходимост от съдействие българските граждани могат да се обадят на:     ", "date": "2019.09.29", "title": "Опашки на границата с Турция"}
{"url": "http://epicenter.bg/article/Fandakova--Zastavam-pred-vsichki-s-litseto-i-biografiyata--Ne-prenapisvam-periodi-ot-zhivota-si-/194009/2/0", "text": "    \"Всички казват, че тези избори за кмет на София ще са различни, защото са голямата битка за власт. Не! Не това е залогът!   Това заяви кандидат-кметът на коалиция ГЕРБ-СДС Йорданка Фандъкова при откриване на предизборната си кампания днес в София.   Пред вицепремиера Томислав Дончев, членове на правителството, евродепутати, депутати и много граждани тя представи програмата си за следващо управление.         \"Заставам пред всички с лицето и биографията си. Както някой написа със „скучната“ ми биография. Да, в днешно време е скучно да си последователен, но съм такава. Не пренаписвам големи периоди от живота си, не ги подменям, не ги крия, както е модерно. Не давам неизпълними обещания.   Да, тези избори са важни, защото на тях се решават две важни неща. Първото,   – дали със силата на опита и с поуките от научените уроци ще стъпим на здравата основа на направеното, за да увеличим скоростта на промяна и градеж.   Второто,   – знам, че сега София има уникален шанс да направи голяма крачка в своето развитие. Работихме така, че в следващата година-две пред града ни стои голямата възможност да привлечем стратегически инвеститор във високотехнологичното производство. Това означава ускорено икономическо развитие, добри доходи и високо качество на живот. Преди няколко месеца „Файненшъл таймс“ и Световната банка отвориха свои центрове в София. Струва ни се естествено. А дали биха го направили преди 10 години?   София беше обградена от хиляди бали боклук, чийто мирис задушаваше половината град. 40-годишните червени Икаруси бяха столичният градски транспорт, а метрото беше 9 км от центъра до „Обеля“. Детските градини и части от Борисовата градина се заменяха срещу панелни апартаменти, а парковете дори не се косяха. Радвам се, че днес никой не помни София такава. Защото днес София е различна.   Припомням го, защото в управлението на един град това къде си, зависи от това откъде си тръгнал. Няма да изброявам какво направихме. Днес е важно какво предлагам да направим – това са конкретни проекти, със срокове и свършена работа, и най-вече, с ясни цели.     . Извеждам като приоритет работата в кварталите. Това означава квартални улици, тротоари и осветление. Често ме питат, защо едва сега – защото първо трябваше да направим големите улици и булеварди. Следваща задача – система на довеждащ транспорт – изцяло електрически автобуси от квартала до спирки на метрото. Защо сега – защото първо трябваше да модернизираме градския транспорт. Трябва да намалим транзитния трафик през града – а това значи да завършим вътрешните рингове и Околовръстния път – готови сме с плановете.    Не само, че не го спираме, а сме готови с разширенията към „Слатина“, „Левски“, „Люлин“ и Южната дъга. Трябва да проектираме и разширенията към „Илиянци“ и Студентски град.   . Спечелихме огромен проект за подмяна на старите печки на дърва и въглища на 1/3 от семействата в София. Настоявам парламентът да приеме предложението ми за инкриминиране на горенето на отпадъци. Готови сме с проекти за 8 нови парка и с вдъхновяващия проект за Зеления ринг – линеен парк с велоалеи по старата жп линия.   Има две конкретни теми, по които сме длъжници - Витоша и Борисова градина. Предлагам конкретни решения за по-добър достъп до планината и възстановяване на Княжевския и Драгалевския лифт - със или без съдействието на собствениците. Вече ясно им го казах. Къпалнята „Мария Луиза“ и Летният театър са двата най-знакови обекта, които трябва и вече можем да върнем на софиянци. Както успяхме да върнем терена, на който изградихме парк „Възраждане - първият от десетилетия нов парк.    в кварталите и 6 ученически спортни зали, които ще са отворени извън учебно време. Разбира се, София се нуждае от нов национален стадион и ще предложим терен, който да е максимално удобен. Подготвяме проект с нови възможности за спорт на Панчаревското езеро, а от догодина София ще има и първият общински аквапарк.   . Днес всички говорят за северните територии. Факт е, те вече се виждат. С инфраструктурата, която изграждаме – Северна скоростна тангента и Западната дъга - те станаха новата посока за развитие на София. Можем да привлечем стратегически инвеститори, да създадем още 4 технологични индустриални зони.   Големият капитал на София са образованите и младите хора. Знам го с ума и със сърцето си. Затова и повече от 10 години инвестициите в образованието са стабилен приоритет. Грижата за децата е ключът към душата на нашата общност. За да дадем на семействата повече сигурност и възможност за развитие – заедно с изграждането на нови училища и детски градини, започваме и програма за нови ясли. Продължаваме подкрепата за децата със специални образователни потребности. Създаваме и първата общинска детска поликлиника.   . Знам, че величието на София е в свободния творчески дух и заряд. Догодина ще започнем изграждането на първия Център за Съвременно изкуство – той ще е истински дом на съвременните творци. Трябва да изградим две нови концертни зали, това е ясен ангажимент. Категорично продължаваме с разкриването на археологическото наследство - проектите за „Св. Неделя“ и църквата „Св. Спас“ са големи задачи, с които трябва да се справим по най-добрия начин, защото представят сърцето на града ни.   Реставрирането на сградите-паметници на културата е задача, за която работим - и с промени в Закона за културното наследство, и със специална програма на общината. Спасихме къщата на Яворов за града.   . Да, на първо място електронни услуги и използване на новите технологии. Нужна е реформа в административните услуги – бързина и удобство за гражданите и бизнеса. Опитът ни показа, че трябва ефективен и строг контрол при строителството.   От една страна, при строителство на публични обекти – за това настоявам строители, проектанти и надзор да носят и професионална отговорност при некачествена работа. И щом искат да работят с публични средства, да залагат и името си, и възможността изобщо да работят. Предлагам София да има ясни стандарти за всички елементи, които се поставят в града.     Цели се постигат само с ясна посока, с решителност, постоянство и съмишленици. Благодарна съм на всички софиянци, с които сме съмишленици в голямата цел – развитието на София като модерен, подреден, европейски град. Благодарна съм за подкрепата, за открития диалог, за гражданското участие и за критичните мнения.    За развитието на София подкрепата на правителството и на министър-председателя е изключително важна – защото мащабът на работа е огромен и без подкрепата на държавата много от големите проекти са невъзможни. Казвам го като кмет, който е виждал и двете.   В управлението на града единствения начин да се носи ясна отговорност е, когато казваш кой конкретно стои зад теб, на кого разчиташ.     Представям екипа от общински съветници от ГЕРБ, СДС и хората от гражданската квота, кметове на райони и кметства. Кметовете на райони в следващите години ще имат голяма роля за успешната работа в кварталите. Защото те са хората на място, които да дадат точно приоритетите и да следят работата. Продължавам да разчитам на част от хората, с които съм работила досега и които добре познавате.   . Хора, които могат да представляват в общинския съвет цели сектори. Хора, чиято дума се чува и тежи. Благодаря им, че приеха моята покана с желание да работят за София.      ", "date": "2019.09.29", "title": "Фандъкова: Заставам пред всички с лицето и биографията. Не пренаписвам периоди от живота си! (ВИДЕО)"}
{"url": "http://epicenter.bg/article/Kandidatite-na-BSP-v-Yambolska-oblast-tragvat-edinni-kam-uspeha-na-mestnite-izbori/194010/2/0", "text": "  Кандидатите на „БСП за България“ в Ямболска област тръгват единни към успеха на местните избори. Те символично откриха кампанията с пресконференция на открито, каквато кампания възнамеряват да водят.  „Има символика в номера, с който ще се явяват всички кандидати на „БСП за България“ в региона – 56. Общините са пет, разчитаме на отлична оценка шест от избирателите във всяка община, така че номер 56 ще е щастлив за БСП в област Ямбол“, каза зам.-председателят на Народното събрание Кристиан Вигенин. Той уточни, че БСП ще води позитивна капания, обърната към хората, един разговор за идеи, за това накъде да се развиват общините в област Ямбол.   \"Нашите кандидати са позитивни хора, с опит, подготвени, една част от тях в продължение на години вече ръководят своите общини успешно и за пореден път се обръщат към избирателите, за да получат доверие, а други влизат в една нелека битка, за да изградят един по-добър живот и да дадат перспектива за общините и за хората, които живеят в тях“, изтъкна още той  „Моето участие в предизборната надпревара е израз на желанието ми да вложа сили и умения нашият град да бъде хубав, уреден и удобен за живеене, а хората в него да се чувстват ценени и защитени“, каза кандидатът за кмет на Ямбол Катя Георгиева. Тя изтъкна, че всички са убедени, че Ямбол се нуждае от промяна, но тази промяна не минава през отричане или унищожаване на постигнатото. „Промяната трябва да засегне механизмите на управление и преразпределението на обществените ресурси. Ямбол се нуждае от нова енергия и нов подход на управление, за да бъдат уверени хората, че тяхното мнение се зачита, че техните искания ще бъдат в дневния ред на местната власт, че данъците им ще бъдат коректно и справедливо използвани“, допълни още Катя Георгиева.   Катя Георгиева представи и присъстващите двама кандидати за съветници, представители на младото поколение в БСП – вторият в листата – д-р Райно Георгиев и третият - Красимир Йорданов.   Кандидатът за кмет на Елхово Стоянка Маджарова която е инженер, от 30 години работи като директор в предприятие за чугунолеене. „Професията, която съм избрала, доказва, че аз съм един силен човек, който може да успее и е свикнал да побеждава“, допълни тя и уточни, че изминалите 12 г. са показали, че истинската градивна промяна към по-добро е неотложна в Елхово, а всяко едно отлагане е безвъзвратна загуба. Като проблеми на общината тя посочи, че Елхово обезлюдява с мащабни темпове. Той не е по-чист, нито по-подреден, нито по-уютен.Стоянка Маджарова обясни, че в листата за общински съветници са включени специалисти от всички области, хора, които знаят и могат и които са се доказали във времето със своите възможности. Водач е   Татяна Дюлгерова, директор на Бюрото по труда в Елхово, ендокринологът д-р Мария Атанасова и дългогодишният общински съветник Стоян Овчаров. Като председател на общинската организация на БСП Стоянка Маджарова е поела отговорността да се кандидатира за кмет и заяви, че като кмет ще премахне високомерието и надменното отношение към гражданите, ще наблюдава стриктно желаната реформа за висококачествено административно управление.   Кандидатът на БСП за кмет на Стралджа е Йордан Койчев. За себе си той разказа, че е завършил средно образование в Ямбол, полувисше в Учителския институт в Ямбол, а висше във ВМИ - София – специалност „Транспорт и енергетика“. 15 г. е работил в Учителския институт, а от 20 г. е управител на частна фирма в Лозенец. По думите му, целта му като кандидат за кмет е общината да гарантира добро образование, достъпно здравеопазване, добра инфраструктура, но определи като най-голям проблем на Стралджа огромното разделение. \"Даже във въздуха на Стралджа има напрежение. Убеден съм, че ако нашите съграждани ни гласуват доверие, ние ще успеем да преодолеем това разделение, да обединим силите и експертизата на всички наши съграждани, за да направим живота по-добър – днес по-добър от вчера и утре по-добър от днес“, каза още Йордан Койчев.  Листата за общински съветници на БСП в Стралджа е баланс между млади и амбициозни хора и между хора с рутина, които имат опит, обясни кандидатът за кмет. Водач на листата е Янко Добрев, втори е Койчо Тончев. Той ги определи като млади хора, експерти в своята област.   БСП в Ямболска област разчита на своите успешни кметове. Кандидатът за пети мандат за кмет на община „Тунджа“ Георги Георгиев обясни, че мотивацията да участва отново в изборите я дават хората, най-вече със свършеното за тях, за да може то да продължи. Той изтъкна, че постигнато през 16-те години е дело на екипния подход на работа и защото успехите са се случили заедно с хората на община „Тунджа“, а заявката за нов мандат приема като поредна борба за по-добрата визия на община „Тунджа“ и по-добрия живот на хората в общината.  Георги Георгиев сподели още, че спецификата на общината – голяма територия и 44 отделни населени места, създава трудността за обединение и работа в една посока като единна общност, но явно те все по-добре го правят и затова хората свързват надеждата си за по-добър живот с тях. „През последните 9 години всичко, което „Тунджа“ е постигнала е благодарение на собствените си сили и възможности без височайши подаръци на правителства и министерства. И затова е още по-ценно“, каза още Георги Георгиев. Той представи листата и изрази надежда, че този път ще извоюват и мнозинство в Общинския съвет.  БСП „Тунджа“ издига кандидати за кмет в 19 села, а в 4 села подкрепя независими кандидати.  Рекордьорът на БСП, с шест мандата като кмет – кандидатът за кмет на Болярово Христо Христов заяви, че осъзнава, че когато си работил толкова много години – 24, трупаш и негативи, но изтъкна като голяма заслуга, че са успели да запазят статута и целостта на една малка гранична община, каквато е Болярово. „Не ни спря нито чумата по овцете и по свинете, нито нищо, защото нашит хора имат голям дух“, каза той и поясни, че с подреждането на листата БСП в Болярово доказва, че се отваря. Средната възраст е 46 г., от 11 кандидати, 4 са гражданска квота, един е коалиционен партньор. Председателят на партията е едва в средата на листата - на пето място, отстъпвайки път на по-младите. БСП – Болярово си поставя за цел още на първи тур да имат кмет на община, кметове на селата Стефан Караджово и Мамарчево и поне 8 съветници.   На областното представяне на БСП присъстваха и народните представители Николай Пенев и Петър Кънев, областният лидер Митко Андонов и членът на Националния съвет на БСП Атанас Мерджанов, който изтъкна, че кандидатите за кметове на общини в Ямболско имат много капацитет, много опит, но най-важното, което ги отличава, е духът и социалната загриженост.  Нашата задача е пет победи в петте общини, каза в заключение Кристиан Вигенин и пожела успех на всички.", "date": "2019.09.29", "title": "Кандидатите на БСП в Ямболска област тръгват единни към успеха на местните избори"}
{"url": "http://epicenter.bg/article/Nameriha-tyaloto-na-vtora-zhertva-na-katastrofata-v-Plovdiv/194006/3/0", "text": "Тежка катастрофа на булевард \"Марица\" в Пловдив отне живота на двама младежи, съобщи БНТ. Други двама тинейджъри са ранени. Инцидентът е станал през нощта. Разбра се, че в автомобила са пътували четирима младежи, след като двама от пострадалите са откарани в болница. Шофьорът, който е бил без книжка, е казал, че са били четирима.    Втората жертва, която бе открита по-късно, е 16-годишен тийнейджър. Сигналът за мъртвото тяло на момчето бил получен на 112 в 11,15 часа на 29 септември. Трупът бил открит по поречието на река Марица, съвсем близо до катастрофата с блъсналия се в електрически стълб опел корса. Той катастрофирал на кръстовището между булевардите „Марица” и „Източен” в 2 часа през нощта. При удара в стълба на място загинал 19-годишен пътник. Вторият пътник – също на 19 години, както и шофьорът, който пък е бил без книжка, били откарани в болница с линейка за оказване на спешна медицинска помощ.    След като било открито тялото и на 16-годишния младеж, станало ясно, че и той е пътувал в злополучната кола. Неговата самоличност била установена, уточниха от полицията. Предполага се, че момчето е изпаднало при зверския удар на автомобила в стълба. Впоследствие оцелелите 19-годишни младежи, които се намират в болница в Пловдив, потвърдили пред разследващите, че в колата е имало и трети пътник, а именно – загиналото 16-годишно момче.    Шофьорът на опела е без шофьорска книжка и в болницата му е била взета кръвна проба за проверка за алкохол и наркотици. В рамките на досъдебното производство предстои да се изясни от кого му е предоставен автомобила, уточниха от полицията.  ", "date": "2019.09.29", "title": "Зверска катастрофа в Пловдив! Намериха тялото на втора жертва"}
{"url": "http://epicenter.bg/article/Eto-kak-se-dvizheha-tsenite-na-hranite-na-edro-prez-sedmitsata/193984/4/0", "text": "Цената на оранжерийните домати се вдига тази седмица с 4.8 на сто, до 1,96 лева за килограм, а цената на оранжерийните краставици се понижава с 2,7 на сто, до 1,43 лева за килограм, съобщава Държавната комисия по стоковите борси и тържищата (ДКСБТ).    Картофите поскъпват с 6,3 на сто и се продават по 0,68 лева за килограм. Морковите поскъпват с 3,1 на сто и се търгуват по 0,66 лева за килограм. Зелето се продава по 0,60 лева за килограм. Зелените чушки се търгуват по 1,15 лв./кг. Червените чушки поскъпват тази седмица с 4,5 на сто, до 1,39 лева за килограм.    Ябълките поевтиняват с 2,1 на сто, до 0,94 лв./кг. Лимоните поевтиняват с 0,8 процента и се продават по 2,48 лева за килограм. Гроздето поскъпва с 0,8 на сто, до 1,27 лева за килограм.    Кравето сирене поевтинява с 0,8 на сто и се търгува по 6,22 лв./кг; кашкавалът, тип \"Витоша\", се купува по 10,66 лв./кг. Олиото се продава по 2,00 лева за литър. Каймата поскъпва с 0,2 на сто и се търгува по 5,01 лева за килограм. Пакетче краве масло от 125 грама се продава по 2,04 лева.    Пилешкото замразено месо се търгува по 3,96 лева за килограм на едро в края на седмицата. Захарта се търгува по 1,27 лв./кг, а брашното, тип \"500\", - по 0,98 лева за килограм. Цената на ориза се повишава с 2,6 на сто, до 2,00 лева за килограм. Яйцата се продават средно по 0,20 лева за брой. ", "date": "2019.09.29", "title": "Ето как се движеха цените на храните на едро през седмицата"}
{"url": "http://epicenter.bg/article/Dimitar-Nedkov--Zagubihme-li-Makedono-balgarskata-hibridna-voyna/193995/11/0", "text": "    България губи своята най-важна битка в началото на двадесет и първото столетие. Битката за историята си. История писана още от времената, когато поне две трети от тогавашните европейски племена не са и сънували своя държава.   За съжаление, днес не е нужно да се качиш по-нависоко от Владайските възвишения за да чуеш тътена на полесражението откъм северо-македонско, и да усетиш мириса на поражението българско. По ирония на съдбата, войната отново е Балканска и много скоро с пълно основание, пак въз основа на историческата аналогия, може да бъде наречена и – Междусъюзническа.   Според съвременната военна терминология, става дума за Македоно-българската хибридна война.   Сражението на умовете на двете армии на едно разделено от чуждоземни интереси племе за една и съща историческата памет.   Братоубийствена война. Нещо като тази на Каин и Авел които заедно принесли даровете от труда си на Йехова, но станала белята с камъка в ръката на Каин. Днешният трансатлантически “Йехова”, а защо не и кремълският му еквивалент, че и целият брюкселски хор на съюзените ангелогласни евробюрократи - за разлика от библейските оригинали, са доста по-коварни в интригата си между двамата балкански братя. Вместо камък в ръцете, глобалните ментори сложиха общата им история и език .   Така де – нали в началото било Словото! А хибридните войни се водят със слова. В тия войни думите са атомни бомби - много по-страшно оръжъжие и от последния модел на Ф-16 или СУ-35. В тия войни картата на военните действия се чертае върху полето на История, а не по чукарите с побелелите кости на взаимноизтребвалите се с крушуми балкански братя от началото на миналия век.   В хибридната война словесните армии пътуват не по магистралите и железниците, а по невидимите уебтранспортни коридори на сървърите на паралелния виртуален свят, достигайки моментално до съзнанието на човека и в най-дълбокия тил на противника.   В този смисъл, твърде закъснели и някак си предизборно звучащи са воплите на нашия в пряк и преносен смисъл Министър на класическата войната, че и на всичкото отгоре - баш воеводата на столетната ВМРО.   Защото доброволно отказалата ни се от всякакви видове суверенитет, все по-изолирана дори от актуалната балканската игра на тронове държавица, предварително е загубила всички дипломатически битки с всички съседи. Системното унищожаване на професионалния дипломатически корпус чрез прословутата властова кадрова методика на “калинките” ще търпи своите тежки последствия поне столетие занапред.   Фатално окъснял е коалиционният вицепремиер с гневната си заплаха към комшиите, че ако не спрели да фантазират някакъв си техен исторически вариант на родословното си дърво, България нямало да гласува за влизането им в Европейския съюз. Какво подвеждащо самочувствие на явно попреглътналия вече униженията министър, от едностранните търговски преговори с “Lougheed Martin” за едни прескъпи хвърчила за играта с оловни войничета...   Късно е либе за китка! – биха му припомнили от отвъдното гласоветe на родоначалниците на оглавяваната от него днес легендарно респектираща навремето всите европейци ВМРО – навярно твърде разочаровани от наследствените мутации на днешните патриотарски пориви.   Нямало България да гласува поредната “пакетна сделка” на големите евроначалници! Сякаш някога досега се е случвала подобна национална дързост в едва проходилото, но и с нищо незапомнено досега наше периферно членство в т.н. уж равноправен Европейски съюз! Нима в последните преходни тридесетина години с гласуванията си не теглихме една майна и на национален идеал с произтичащите от него национални интереси, и на суверенитена си, на икономикана ни и кръвоносната й банкова система, че и на православието си дори?!?   Какво тук значи някаква си История пред долетелите чрез външноминистерската ни пощенска гълъбица, опорни точки на Големите началници за “правилното гласуване”.   Щом сме го докарали до – ние пък няма да гласуваме! – значи сме пред безусловна капитулация в хибридната война с еднородните ни комшии за историческото ни достойнство. Безвъзвратно е пропиляно времето дори за сепаративно примирие в името на Нейно Величество Историята. Заслужен епилог на историческото безхаберие на ангажираните с вече тридесетгодишната гражданска война между партизанстващите отряди на т.н. родни политически елити.   Каква ли друга съдба да очаква един народ, чиито управници се движат поне с четвърт век закъснение в проумяването, че нация която търгува историята си чрез гласуване е на крачка от поробването?   Коя хибридна война срещу националното самосъзнание би спечелила държава, чиято Алма Матер е с бюджет поне пет пъти по-малък от цената на един свръхзвуков изтребител, претъпкан със самоподбиращ жертвите си изкуствен интелект, чиито цифрови кодове са в ръцете на нечие “съюзно командване”.   Държава в която правителите й навестяват народа с бронирани лимузини, а професорите по история спастрят години от казионните подаяния за някой малолитражен “секън хенд Volkswagen”, чийто най-могъщ евросъюзен автомобилен концерн на страна победена в най-голямата и кървава конвенционална война, отказа да инвестира в нея.   Държава в която медиите са официозно прехласнати по първата копка на Светилището на поредния “Евроатлантически център за сигурност” на поредния проповедник, на поредната догматичната вяра на актуалния нов Господар на битието и душите хорски.   Не е никаква медийна сензация обаче размерът на еничерското грантово възнаграждение на евроатлантическите пастори съотнесен към няколкото гроша за заплати в родните ни служби за национална сигурност.   Всъщност реалната, добре завоалирана с пропагандни клишета мисия на себеподобните по цял свят евроатлантически центрове за сигурност, включая и македонско е - недопускане изписването на определението “национална” и пред историята, и пред сигурността на народите.   Гоце Делчев се бил определял като българин, но като днешните граждани на Северна Македония се определяли като българи, само да получат български паспорт! – възмущава се на тази диалектно изречена по български историческа спекулация на македонския президент Пендаровски, нашият вицепремиер и отговарящ за бойната ни чест и слава министър на отбраната...   Интересна би била представата, дали днес Гоце Делчев би платил под масата поисканата от сдобилия се по партино-коалиционна линия със службичка нашенски чиновник евросума или... би извадил поръждясълия от времето револвер с който не се разделял и в съня си, докато е пишел историята на този надарен от Бога с толкова езикови диалекти и особености на националната си летопис народ.", "date": "2019.09.29", "title": "Димитър Недков: Загубихме ли Македоно-българската хибридна война"}
{"url": "http://epicenter.bg/article/Evropeyskiyat-parlament-prenapisva-istoriyata--Obyasnete-na-detsata-koi-sa-natsistite-i-komunistite/194000/11/0", "text": "Скъпи деца, наскоро Европейският парламент, за да формира обществена памет, постави знак за равенство между ужасите на XX век. Но ако това продължи, едва ли ще разберем нещо, затова ще създадем объркване, с риск да се плъзнем по грубата повърхностност. За да разберете миналото обаче, се нуждаете от способността да анализирате, задълбочено да изучавате, подчертавайки връзките и съвпаденията. Да оставим настрана оценките за броя на жертвите, на който въпреки всичко бяха посветени на много изследвания и работа през десетилетията. Ще намерим ключовите моменти на дискусията, която се отнася не само за миналото, и ще се опитаме да обясним защо е невъзможно да се постави знак за равенство между нацизма и комунизма. 1. Причините за първия и втория исторически опит не могат да бъдат объркани в едно неясно обвинение. Нацизмът се ражда от вярата, че е възможно да се изгради и наложи международен ред, при който бъдещите обитатетелите планетата да бъдат избрани чрез селекция, докато нежеланите и несъгласни хора - да бъдат унищожени. Системата като цяло си поставя амбициозната задача да формира „нов човек“, отговарящ на характеристиките на нейните вярвания. Лицата, които не ги приемат или които не им отговарят, се изобличават и преследват до крайни предели. Това е агресивен проект, разширяващ се географски и прилагащ своите закони и вярвания в завладените територии. Обратното, лявата социалистическа и комунистическа парадигма се вписва в тенденцията за освобождаване на потиснатите, унизени мъже и жени, доведени до бедност или робство. Този път, развивайки се в други посоки, става репресивен, жесток, започва да заплашва свободата, провокира възможността за отмъщение в различни части на света, където бива прилаган. Внимание! Тук говорим не само за отхвърлянето на първоначалните идеали, както твърдят някои носталгично настроени към миналото. Самите корени на историческия опит в режимите на управляващия социализъм предполагат отказ от свобода, победена от бюрокрацията, тайната полиция, контрола, ограниченията и жестокостта към опозицията. Стимулите за придвижване към хоризонтите на прогреса, които мобилизираха милиони хора през миналия век, избледняват. 2. Нацизмът и комунизмът са исторически опит, основан на противоположни предпоставки, култури и конфликтни основи, които предават фрагментирана памет. Представеното преди няколко дни предложение „За значението на европейската памет за бъдещето на Европа“ изглежда като слаб проект, основан на предубеден анализ с много пропуски. Няма смисъл да компресирате миналото, като се позовавате изключително на най-мрачните му страници: Европа се роди в отговор на трагедиите от първата половина на XX век. Европейската памет трябва да бъде по-силна поради националните стимули, възстановяването на чувството за интересите, движещите се страни и властта на нашето време. Опасното опростяване на понятията комунизъм и нацизъм е изпълнено с последствия за младите поколения европейци, т.е. Вие деца, ако приемем идеята, че ужасът и смъртта надделяват постиженията на този кратък век, като признаване на индивидуални и колективни права, признаване на различията, международни институции, защита на уязвимите хора на работното място, в семейството... Този списък може да бъде продължен и продължен. В противен случай как можем да оценим дискусията в парламента, този сблъсък между католици, социалисти, комунисти и либерали относно основите в нашата Конституция за индивидуалните свободи или за границите на колективните свободи? Ето нещо повече от неясно уравнение! Ще ни трябва нещо съвсем противоположно: критичен възглед, способен на задълбочено разглеждане без ограничения и условности, основан на знанията за миналото и европейската конструкция като на определящите условия, които ни позволяват да се ориентираме в трудностите на настоящето. 3. Корените на Втората световна война са далеч по-дълбоки от отвратителния пакт между Сталин и Хитлер. За всеки случай трябва да се вгледате дълбоко в историята - към разклатения баланс на Версайската система след Първата световна война, подчертавайки какви са икономическите последици от сключването на мира. По това време млад икономист на име Джон Мейнард Кейнс пише изключително проницателно по темата. Комбинирането на толкова много различни хронологии е невъзможно. Нацизмът се роди и утвърди в контекста на трагедиите на световните конфликти, той се нуждае от война като спасително доказателство и съществува от идването на Хитлер на власт в началото на 30-те години и до краха през 1945 година. Това е сравнително кратък път, черта на който е жестокостта като генеративен фактор, като двигател на историята. Комунизмът обхваща много по-дълъг период. Историци с противоположни гледни точки (като Фюре и Хобсбаум) го използват като илюстрация на целия век: той се проектира в глобалното измерение, мотивирайки дейности, които разкриват в различни прояви (действия, биографии, партии и профсъюзи) инструмент, който може да се използва за изграждане на пътя към освобождението, еманципацията, за изграждане на хипотези, които често са били опровергани или от които са се отказвали, за да подобрят несигурната или бедствената ситуация за човек. По принцип е по-добре двете идеологии да се разграничат и изучат задълбочено: времето на официалната истина не допринася за изграждането на бъдещето.    ", "date": "2019.09.29", "title": "Европейският парламент пренаписва историята: Обяснете на децата кои са нацистите и комунистите"}
{"url": "http://epicenter.bg/article/Iran--SASht-atakuvaha-nashite-yadreni-saorazheniya--mozhe-da-ubiyat-milioni-hora/193983/7/0", "text": "Съединените щати не са в състояние да сложат край на нито една война, в която участват и водят кибервойна срещу нас, заяви иранският министър на външните работи Мохамед Джавад Зариф в интервю за NBC.  Министърът призова администрацията на американския президент Доналд Тръмп да не се опитва да разрешава конфликтите в Близкия изток със сила, и също така обвини Вашингтон в разгръщане на кибервойна, пише \"Фокус\". „САЩ започнаха тази кибер война, като атакуваха нашите ядрени съоръжения по много опасен, безотговорен начин, който може да убие милиони хора“, заяви Зариф.   По-рано Зариф разкритикува решението на САЩ за прехвърляне на допълнителни войски в Близкия изток след нападенията върху нефтените рафинерии в Саудитска Арабия, като нарече тази стъпка „позьорство“.  Ситуацията в Близкия изток се влоши, след като две петролни рафинерии на саудитската нефтена и газова държавна компания „Сауди Арамко“ бяха нападнати от дронове на 14 септември, след което Рияд намали производството си на петрол наполовина.   Отговорност за нападението поеха йеменските бунтовници хути, срещу които се бие военна коалиция, ръководена от Саудитска Арабия, но Рияд и Вашингтон обвиниха Техеран за случилото се, което Иран отрича.  Техеран подчерта, че атаките върху нефтени съоръжения вредят на целия регион и отбеляза, че подобни твърдения са традиционни за САЩ и не са изненадващи.  Въпреки липсата на доказателства за участието на Иран в атентата, Тръмп даде указания за налагане на допълнителни санкции. ", "date": "2019.09.29", "title": "Иран: САЩ атакуваха нашите ядрени съоръжения, може да убият милиони хора"}
{"url": "http://epicenter.bg/article/Zapochna-predsrochniyat-parlamentaren-vot-v-Avstriya/193986/7/0", "text": "Гласуването на предсрочните парламентарни избори в Австрия започна в 6 ч. местно време (7 българско).    Общо в Австрия ще работят над 10 100 избирателни секции. Повечето от тях ще бъдат отворени до 17 ч. (18 ч. българско), но в някои градове продължителността на работата им може да варира. Вътрешното министерство планира да представи първите предварителни резултати и данните за избирателната активност след затварянето на последните секции.    За влизане в Националния съвет партиите трябва да спечелят най-малко 4 на сто от гласовете. Фаворит е Австрийската народна партия (АНП) на Себастиан Курц, като се очаква той да си върне канцлерския пост. ", "date": "2019.09.29", "title": "Започна предсрочният парламентарен вот в Австрия"}
{"url": "http://epicenter.bg/article/Nepokazvana-dosega-vnuchka-na-Todor-Zhivkov-se-omazhi-za-italianets/193988/10/0", "text": "  Непоказваната досега дъщеря на Владимир Живков    Най-големият подарък, който очаква да получи, е предложение за брак от приятеля си - италианец, чието име засега се пази в тайна.   Пожелания Елизабет и италианецът да бъдат щастливи заедно вече се появиха под техни общи снимки. Човек от рода Живкови също потвърди за щастливото събитие, пише \" \".   В момента   живее в Италия и работи за модна къща там. Очаква се съвсем скоро да има и  , която най-вероятно ще бъде в България, твърдят приятелки на красавицата.   Жените от фамилия Живкови винаги са се славили с добрия си вкус и любовта към модата. И докато за българите не е тайна дизайнерската кариера на  та на   - Жени Живкова, и нейните дъщери Людмила и Андреа, малцина знаят, че по техния път е поела и братовчедка им. Става дума за дъщерята на Владимир Живков от втория му брак - Елизабет, която вече покорява света на сатена и котешките пътеки.   За Елизабет и брат й Тодор, носещ името на знаменития си дядо, се знае малко, защото и двамата са извън обсега на публичното внимание. Елизабет е плод на любовта на Владимир Живков, син на   и втората му жена след Маруся - Валя.   Валя се славела като голяма красавица и на младини била манекенка. От нея и от леля си Жени Живкова 26-годишната Елизабет наследява страстта към модата. Младата жена вече има сериозен опит зад гърба си, на който могат да завидят много кандидатки за световна слава. Тя първо завършва престижния Американски колеж в София, където получава перфектно образование и страхотни познания по английски език.   Елизабет знае какво иска от живота и след като завършва средното си образование, заминава за Лондон, където е приета да следва моден дизайн в лондонския филиал на престижния институт \"Марангони\". Там най-малката внучка на Тодор Живков се представя повече от добре и впечатлява преподавателите си както с желанието си за развитие, така и с креативността си.   Благодарение на тези качества Елизабет е забелязана от световна дизайнерска къща и успява да изкара престижен стаж при прочутия дизайнер на висша мода и носител на Ордена на Британската империя Алекзандър Маккуин. Там девойката също показва изключителни умения и познания в областта на модата и получава висока оценка от ръководителите си. Нещо повече. През 2012 г. Елизабет участва в американската Седмица на модата като асистент. Мнозина са категорични, че дъщерята на Владо Живков ще пожъне изключителни успехи в дизайна и производството на облекла, като мечтата на младата жена била един ден да си основе собствена модна линия, която да достигне до световните висини. За тази цел Елизабет черпи опит и от постиженията на леля си. Когато се прибере в България, често може да бъде засечена в \"Жени Стил\", където Живкова й дава ценни напътствия и възможност да се обучава допълнително.   Самата Жени шие абитуриентската рокля на племенницата си след завършването й у нас. Заедно с Людмила и Андреа Елизабет се включва и с идеи при разработването на част от моделите за колекциите на прочутата си роднина.   Трите девойки са свързани не само чрез страстта към модата, но и обичат да прекарват времето си заедно, когато имат тази възможност. Те са горе-долу на една възраст, като най-голяма от трите е Людмила, а най-малка Андреа. На двете дъщери на Живкова също им предстои светло бъдеще в света на модата. Людмила е завършила дизайн в Прит Инститют в Ню Йорк и от лятото работи в голяма компания в модния бранш. Андреа, също като Елизабет, е възпитаничка на лондонския филиал на \"Марангони\" и вече неколкократно взима участие в модните ревюта на майка си освен като модел и като асистент. Любопитното е, че освен Елизабет, Людмила и Андреа още една девойка от фамилията на Живкови се очертава да се насочи към дизайна. Става въпрос за дъщерята на Тодор Славков - Катерина.   През 2011 г. малката госпожица се включи в ревюто на леля си Жени, а \"България Днес\" говори с нея: \"Искам да стана като леля – дизайнер, и ще работя по тази своя мечта\", сподели симпатичната Кати под одобрителния поглед на баща си - Тодор Славков.", "date": "2019.09.29", "title": "Непоказвана досега внучка на Тодор Живков се сгодява за италианец"}
{"url": "http://epicenter.bg/article/Nay-shantavite-sladoledi-po-sveta/193994/10/0", "text": "Искате ли за миг да скочите в обувките на принц Хари и Меган Маркъл или поне да последвате стъпките им? Преди време височайшата двойка посети шести район в Кейптаун, а първата гостенка в Покана за пътуване - Наталия Николова ще ни отведе тъкмо там. Като куратор и изследовател тя е посетила Южна Африка и мъничко съжалява, че не е имала време за типичните туристически забавления с Крюгер парк и винени турове, но пък се е гмурнала в действителност, до която редовият турист няма как да се докосне.   Разпитах Наталия по телефона от Варна, където живее и пише докторската си дисертация.  Първият ми въпрос бе, трудно ли човек може да попадне в изпълнилия ме с любопитство шести район и неговия музей. Оттеглилия се духовник и активист за човешки права Дезмънд Туту е в управата му. Експонатите бяха разгледани и от принц Хари и Меган Маркъл при посещението им в Кейптаун.    Наталия Николова ни пренася в района Ланга, където не е препоръчително да ходиш вечер по улицата, но пък има ресторанти с нечовешки вкусна храна.  Освен на чисто кураторските си дела в Южна Африка Наталия Николова е посветила част от времето си на най-любимото за туристите място около Кейптаун – Нос добра надежда.   Но за дребните пингвинчета, които се дерат мощно като магарета и защо е опасна близостта с наглед дружелюбните тюлени – ще разкаже в следващо издание на Покана за пътуване.   В личния ми списък има няколко неща любовта, към които е точно толкова неизтребима колкото чувствата ми към пътешествията. Едно от тях е сладоледът. Ако и с вас е така, наострете уши. В рубриката Пътеводител на гастрономическия стопаджия ще ви водя по следите на … сладоледения сапьор.   Сладолед! На пръв поглед не може да бъде кой знае колко различен – на клечка, във фунийка, в купичка. Нищо подобно. Пътеводителят на сладоледения извратеняк, който съставих специално за Покана за пътуване ще ви отведе до незнайни кулинарни гаври.   Първите сладоледаждии в Англия били италианци. Всеки клиент в магазинчето им, което съществува и досега,може да получи собствена авторска порция. Най-поръчвани са тези с вкус на ябълков пай, сицилиански червени портокали и коледен пудинг.  Палмата на ектравагантните желания държи сладоледът с вкус на хагис – национално шотландско ястие от агнешки червца. Брррр!   В Сингапур пък предлагат сладоледи с повече от необичайни съставки – лайм и уасаби, женшен и тофу, лимонова трева и совиньон блан, хризантема и карамелизиран лук. Там забъркват мляко с неузрели плодове на мангрова палма или с чемпедак – ароматната версия на хлебното дърво. Най-обичаният и мразен плод в Азия – дуриан, е със специално място в менюто. Онези, които се престрашат да преглътнат миризмата му на селски нужник, твърдят, че дуриановият сладолед има вълшебен вкус.   В екстравагантен магазин в Токио щандовете са парцелирани на отделните японски провинции. Сладоледът се продава във вкусове, характерни за съответните региони – на телешки език, китово месо, на водорасли и прочутата японска морска сол. На специална почит са градусовите сладоледи със саке, бира или оризова водка.   Най-дълго правеният сладолед в света е индийското кулфи. Млякото се вари с часове, докато течността не намалее наполовина. През цялото време се бърка активно, за да не прегори. После се замразява в глинени делви. На вкус и гъстота десертът напомня на ледено крем брюле. Добавят му кардамон, розова вода, шамфастък или шафран. Преди години с производството му се занимавала специална каста.    Мелбата „Златно изобилие” наистина е върхът на сладоледа. Тя е вписана в книгата на рекордите „Гинес“ като най-скъпа в света. Цената й е 1000 долара и неповторимият й вкус се дължи на пет вида ванилия от Таити и Мадагаскар, ароматен венецуелски шоколад, марципанови череши и трюфели.    Но не от тях идва баснословната й цена. Мелбата е поръсена с най-скъпия шоколад в света Amedei Porcelana. Отстрани е декорирана със златно 23-каратово цвете, което е толкова тънко, че може да се изяде.    Най-отгоре е закрепена миниатюрна купичка със златен хайвер от есетрова белуга албинос, подсладен с портокалов сок, маракуя и арманяк. Сладоледът се поднася с малка лъжичка от 18-каратово злато. Който си го поръча, може да я задържи.   Всяко дълго пътуване започва с една единствена стъпка, казва китайският философ Лао Дзъ. Кореспондентът на националното радио в Израел – Искра Декало пък твърди, че всяка държава има свои традиции и поверия за различните етапи от пътешествието. Тя ги подбра специално за Покана за пътуване – от посядането преди път, през потъркването на различни части от тялото на скулптури на хора и животни за късмет, до ритуалите при завръщане.   116 прекрасни острова, от които едва 30  са обитаеми. Това са Сейшелите. Държавата в Топ 3 на въжделенията на всяка кифла. Моята гостенка ще ви изненада. Мая Кикерезова е била на Сейшелите, но е строг данъчен инспектор и баба на три внучета. При това е последният човек, който би се проснал под първата палма в очакване на обеда.   Водена от приключенския си дух Мая се среща с детска ясла на акулки, язди гигантска костенурка и дори бива ужилена от незнайно насекомо …в  страната, където се твърди, че няма хищници и опасни инсекти.   Още интересни четива и приключения на ", "date": "2019.09.29", "title": "Най-шантавите сладоледи по света"}
{"url": "http://epicenter.bg/article/Svetat-se-proshtava-s-Zhak-Shirak--utre-e-den-za-traur-vav-Frantsiya/193989/7/0", "text": "к ще се състои в неделя, на  , предаде Франс прес, като се позова на източник от семейството на Ширак.   Церемонията ще бъде в мемориалния комплекс Понеделник по разпореждане на френския президент  е бъде   а в църквата Сен Сюплис ще бъде отслужена литургия за Ширак, на която ще присъства френският държавен глава. Ширак   в понеделник в парижкото , където е погребана и дъщеря му Лоранс, починала през 2016 г.   Официалното погребение на Жак Ширак - с държавни и военни почести, ще се състои утре.    Поклонението се провежда по инициатива на семейството на бившия държавен глава, поканени са всички желаещи да отдадат последна почит на изявения политик.    За погребението на един от най-ярките фигури на френската политическа сцена ще пристигнат повече от 30 световни лидери,  сред които Владимир Путин. Това съобщи днес Елисейският дворец, предаде Франс прес, цитирана от БТА.   Освен руския президент на тържественото богослужение в църквата \"Сен Сюлпис\" в 12,00 местно време (10,00 по Гринуич) се очаква да присъстват италианският държавен глава Серджо Матарела и конгоанският - Денис Сасу Нгесо, а също така премиерът на Ливан Саад Харири и унгарският му колега Виктор Орбан.   Съобщения, че ще участват в церемониите, изпратиха още вчера президентът на Германия Франк-Валтер Щайнмайер, председателят на Европейската комисия Жан-Клод Юнкер и белгийският премиер Шарл Мишел.   Някои от пристигналите ще останат за възпоменателния обяд, насрочен след това в Елисейския дворец. Жак Ширак почина на 26 септември на 86 години.", "date": "2019.09.29", "title": "Светът се прощава с Ширак, утре е ден за траур във Франция, Путин пристига за погребението"}
{"url": "http://epicenter.bg/article/Ochakva-ni-topal-i-slanchev-den-s-do-30-gradusa/193985/2/0", "text": "Ще бъде предимно слънчево, сочи прогнозата за времето.    Ще духа слаб, в Дунавската равнина - до умерен, северозападен вятър. Ще е топло, с максимални температури между 25 и 30 градуса.    По Черноморието ще бъде предимно слънчево. Ще духа слаб до умерен вятър от юг-югозапад. Максимална температура на въздуха: 23-28 градуса. Температурата на морската вода е 21-23 градуса. Вълнението на морето най-често ще бъде 1-2 бала.    В планините също ще е предимно слънчево, след обяд - с временни увеличения на облачността. Ще духа слаб, по високите и открити части - умерен, вятър от запад-северозапад. Максимална температура на височина 1200 метра - около 20, на 2000 метра - около 12 градуса.  ", "date": "2019.09.29", "title": "Очаква ни топъл и слънчев ден с до 30 градуса"}
{"url": "http://epicenter.bg/article/Filchev--Ako-ne-beshe-Borisov--Tsvetanov-shteshe-da-mesti-girichkite-v-nyakoy-fizkulturen-salon/193987/2/0", "text": "Ако не беше Борисов, Цветанов щеше да мести гиричките в някой физкултурен салон. Това заяви бившият главен прокурор Никола Филчев в предаването \"Денят започва с Георги Любенов\" по БНТ.   И продължи: \"Иначе Цветанов се разви и израсна, създал е център за евроатлантически анализи, а някои смятат, че е по-добре да направи физкултурен център.\" Докато беше вътрешен министър той сочеше сутрин по телевизията кой е престъпникът, съсипа много съдби, бе категоричен Филчев в оценката си за бившия втори човек в ГЕРБ.   Никола Филчев коментира и темата за 30-годишния преход. Според него икономическият либерализъм на Костов - че пазарът всичко ще подреди, се е провалил.   Държавата се грижи за гражданите си и осигурява справедливост. Не можем да очакваме, че олигарсите ще си продадат замъците на френската Ривиера и ще си купят карта от профсъюзния дом, посочи още Филчев. И защити кандидатурата на Иван Гешев за поста главен прокурор.   Бившият обвинител №1 коментира и казуса \"Полфрийман\". Според него решението за освобождаването на Джок Полфрийман е взето от незаконен съдебен състав и предубедени съдии. \"Хората негодуват по две причини. Това решение е поставено от незаконен състав, който е предубеден, заинтересован от изхода на делото. И второ - защото по своето съдържание решението противоречи на закона\", бяха точните думи на Филчев.    Филчев посочи, че съдия Калин Калпакчиев е бил човек на годината на Българския хелзинкски комитет (БХК).   \"Убиецът Джок Полфрийман също бе номиниран за човек на годината на БХК\", допълни събеседникът на медията. Филчев бе категоричен, че връзката с БХК е била повод Калпакчиев да вземе решението за условното предсрочно освобождаване на австралиеца Джок Полфрийман. То породи рязка обществена реакция.   Филчев припомни, че съдия Калин Калпакчиев е бил отличен като \"Човек на годината\" от Български хелзински комитет, а Джок Полфрийман е бил номиниран в категорията.    Бившият главен прокурор смята, че изводът, че Джок Полфрийман се е поправил, е \"необоснован\".    \"Знам какво е съдия. Знам какво уважение дължим на съдията. Знам разликата между прокурора и съдията. Прокурорът иска, съдията дава. Но в същото време знам, че съдията трябва да спазва закона\", каза Филчев.  Той обвърза недоволството срещу кандидатурата на Иван Гешев за главен прокурор с \"клеветническата кампания\" спрямо самия Филчев.    Никола Филчев даде положителна оценка за мандата на Сотир Цацаров.    \"Смятам, че той работи успешно през този мандат. Отличен юрист. С познаване на законодателството. Отстояваше интересите на закона. Ще остави едно име на отговорен човек в историята на прокуратурата, посочи Филчев, който заемаше поста главен прокурор от 1996 до 2006 г.\"    ", "date": "2019.09.29", "title": "Филчев: Ако не беше Борисов, Цветанов щеше да мести гиричките в някой физкултурен салон!"}
{"url": "http://epicenter.bg/article/Bitkata-za-Ruse--11-sa-kandidatite-za-kmet-/193990/2/0", "text": "Много очаквания са съсредоточени в Русе. Там изборът на Бойко Борисов - Диана Иванова, директор на местната професионална гимназия по облекло ще се бори с депутата от БСП Пенчо Милков, който снощи откри шеметно кампанията си и на когото социологическите агенции дават шансове да се пребори за кметския стол. Новият шеф на структурата на ГЕРБ бизнесменът Росен Даскалов пък има нелеката задача да държи стоя в организацията и да не позволява на досегашния кмет Пламен Стоилов и хората му да работят срещу Иванова. Една горяма неизвестна падна града на Дунава - и ДПС влиза в надпреварата с Дауд Ибрям. Движението избра именно Русе за старт на кампанията си за евроизборите, на миналия кметски вот издигна свой кандидат.    11 са кандидатите за кмет на Русе, издигнати от партии, инициативни комитети и местни коалиции. Единствено инициативният комитет, издигнал като гражданска кандидатура Владислав Вълканов, не е представил в срок нужните 1000 подписа и затова той няма да участва, съобщи председателят на Общинската избирателна комисия Николай Братованов.   Той обясни, че според реда, обявени в регистъра на сайта на ОИК, това са Пенчо Милков - \"БСП за България\" /АБВ, Движение за радикална промяна \"Българската пролет\", ПД \"Социалдемократи\"/, Стелиян Стефанов - МК МИР, Мариян Димитров - ПП ПОДЕМ, Венцислав Ангелов - БЪЛГАРСКО НАЦИОНАЛНО ОБЕДИНЕНИЕ, Даян Тачев - КОАЛИЦИЯ \"АЛТЕРНАТИВАТА НА ГРАЖДАНИТЕ\", Деана Тонева - \"ДЕМОКРАТИЧНА БЪЛГАРИЯ - ОБЕДИНЕНИЕ\" (ДА България, ДСБ, Зелено движение), Дауд Ибрям - ДПС, Петър Иванов Иванов - ВЪЗРАЖДАНЕ, Диана Иванова - ГЕРБ, Галин Григоров - \"ВМРО - БЪЛГАРСКО НАЦИОНАЛНО ДВИЖЕНИЕ (НФСБ)\", Елеонора Николова - МК Съюз на Демократичните сили /СДС, ДБГ, ССД, БНД и \"Движение 21\"/.   Най-младият кандидат за кмет в Русе е Даян Тачев от КП \"Алтернативата на гражданите\" - на 29 г. , а най-възрастният е 73-годишният Петър Иванов на ПП \"Възраждане, предаде rusemedia.com.   За сравнение на предишните местни избори най-младият е бил на 36 г., а най-възрастният - на 64 г. Тогава в битката на кмет на Русе са участвали 15 души.   Общо 394 са кандидатите за общински съветници, които ще се борят за 51 места в Общинския съвет. Те са разпределени в 21 листи - на партии, коалиции и един инициативен комитет. На предходните избори през 2015 г. кандидатите за общински съветници са били 439 души в 40 листи.   Интересна се очертава битката в малките населени места. Подадени са 33 заявления, като най-много желаещи да станат кмет има в Николово, където са регистрирани 5 души. През 2015 г. най-оспорвано е било в Мартен с 8 кандидати, а сега там са само 3.   По отношение на факта, че сред кандидатите е името на Венцислав Ангелов, който бе осъден за участие в трафик на наркотици, председателят на ОИК припомни, че законът не задължава комисията да проверява дали кандидатите за кмет са осъждани или имат психични заболявания.   \"Кандидатите декларират и ангажимент на всеки кандидат и на всеки гласоподавател е да преценява всеки конкретен кандидат. Ние нямаме задължението да проверяваме дали те са осъждани или не. Единствената пречка да бъде регистриран кандидат е, ако изтърпява наказание \"лишаване от свобода\" към момента\", обясни председателят на Общинската избирателна комисия Николай Братованов. \r\n   \r\n", "date": "2019.09.29", "title": "Битката за Русе: Пенчо Милков от БСП с шансове да влезе в кметския кабинет "}
{"url": "http://epicenter.bg/article/Pencho-Milkov-iska-da-prevarne-Ruse-v-severnata-stolitsa-na-Balgariya/193991/2/0", "text": "Младият юрист Пенчо Милков, който влезе в кметската надпревара за Русе, иска да го превърне в северната столица на България. Той подава ръка на всички русенци да направят града, пропит с история и българщина, по-красив и уреден. \"Вярвам, че всеки русенец, милеещ за града си, може да бъде ангажиран в тази кауза и в цяла България да ни сочат за пример и да казват: \"Както правят в Русе\". Неслучайно Милков е избрал за мото на кампанията си \"Обичаме Русе\", а за стълб в своята платформа - единението. Той е убеден, че градът трябва да бъде управляван на основата на единение, компетентност, прозрачност и почтеност. Сред русенци докторът по гражданско право е известен и с активната си работа като общински съветник, а впоследствие и депутат в 44-тото Народно събрание и секретар на парламентарната група на левицата.  Пенчо Милков е роден през 1978 година, възпитаник е на училище \"Любен Каравелов\" и на хуманитарната гимназия \"Христо Ботев\", която се родее с началото на светското образование в Русе. Тук са се обучавали или преподавали Стоян Михайловски, Цветан Радославов, Карел Шкорпил, акад. Михаил Арнаудов, проф. Петър Мутафчиев, Димитър Баларев и много други. През ученическите си години Милков свири на пиано, спортува, пее в Хора на русенските момчета, скача с парашут в аероклуба. \"Всяко нещо, с което се захващах, правех с невероятна страст. Научих се да полагам дълго време систематично усилия, за да постигна дадена мечта. Разбрах, че знанието и волята са гаранти на свободата. Научих се да помагам на приятелите си, на съседите си, на хората, изпаднали в беда\", разказва младият мъж. Постепенно осъзнава, че юридическата професия би му осигурила знания и начин да отстоява нещата, в които вярва - да защитава слабите и да се бори за справедливостта. В трудните икономически години работи като общ работник в строителството и нощен пазач на шивашки фабрики, за да се издържа по време на следването си.  Завършва право в Русенския университет и получава наградата \"Русе\" за наука като първия отличник в историята на Юридическия факултет. Минава през цялата адвокатска йерархия и през 2011 г. открива своя кантора. \"Винаги съм имал активна правна работа, свързана със защита на интересите на граждани, юридически лица и дори институции. В областта на строителството, обществените поръчки и търговското право развих интензивно своите способности. Любовта към правото и желанието да се усъвършенствам като специалист ме накараха да кандидатствам и след няколкомесечна подготовка да успея през 2010 г. да стана докторант\", спомня си Милков. През 2017 г. завършва и двегодишна магистратура във Военна академия \"Г.С. Раковски\" в областта на националната сигурност и отбраната, за да има цялостен поглед върху процесите в глобален, регионален и вътрешен план.  Образованието и опитът помагат и в работата му като народен представител от \"БСП за България\". Пенчо дълго се колебае дали да стане депутат, но в крайна сметка решава да подкрепи новата визия на БСП, която има нужда от млади хора с идеи, ентусиазъм и морал. Независимо от новото си поприще, той не престава да помага на любимия си град Русе. Като депутат отдава цялата си енергия и знания, за да се решават проблемите на града. Обявява се категорично против законопроекта за чистотата на атмосферния въздух, където държавата, не можейки да се справи с мръсния въздух на много места, включително и в Русе, изсипа голяма част от задълженията на РИОСВ върху кметовете на общини. Задава над 80 актуални въпроса, свързани с проблемите на дунавския град. Вносител е на 20 законопроекта и над 120 пъти е изразявал от трибуната на Народното събрание своите критики към политиката на правителството. Страда, че левицата не е успяла да се пребори за подоходно облагане и за подпомагане на родителството за второ и трето дете. \"Четири пъти предлагахме да бъдат преизчислени всички пенсии, но беше отхвърлено. Това за много възрастни хора е изключителна болка, защото у нас близо 2 милиона живеят под прага на бедността. Предложихме подпомагане на българските производители, като в хипермаркетите определен процент да бъдат български стоки. И това не се прие\", споделя Милков. С настойчив натиск успява да реши ключовия въпрос за ремонта на пътя Русе - Бяла. След здрава битка и редица победи за Русе в парламента, Пенчо Милков взима едно от най-важните решения в живота си - да се кандидатира за кмет на крайдунавския град, издигнат от местна коалиция \"БСП за България\". Убеден е, че русенци заслужават градът им да възвърне достойнството си на северна столица на България, да се превърне в проспериращ и уютен дом за всички. \"Русе за мен е съдба и лична кауза. Водят ме любовта към града и хората, и нуждата да се промени моделът на управлението\", казва Милков. Той се изправя срещу модела на авторитарна, еднолична власт, който доведе до разцепление дори в редиците на опонентите му от ГЕРБ в Русе. \"Ще бъда непримирим срещу икономическата клика, която безнаказано изсмуква средствата на града и продължава да цапа въздуха и средата, в която живеем\", категоричен е Милков. Според него Русе има ресурси да изглежда по по-различен начин, защото хората тук са прекрасни. За съжаление през последните години много от тях го напускат и търсят препитанието си другаде. Пенчо има ясна визия за града. Той ще работи за това Русе да е зелен и чист, привлекателен и модерен, достъпен, сигурен и спокоен. Градът трябва да възвърне славата си на културен и духовен център. \"От Русе тръгна промяната у нас и затова първото нещо, с което ще се заема, е чистотата на въздуха\", разкрива Пенчо. Той ще работи за повишаване качеството на живот на русенци чрез изградена конкурентна икономика и създаване на привлекателна жизнена среда. А това е възможно с ускоряване на социално-икономическото развитие на областта, повишаване на инвестиционната атрактивност, подобряване на инфраструктурната осигуреност на територията и стимулиране на интегрираното градско развитие. \"Да получавам подкрепата на хората за мен е най-сигурният знак, че съм на верния път\", убеден е Милков. Като кмет ще остане достъпен за русенци, защото вярва, че кметът е силен, когато съгражданите му се доверяват и усеща нуждите им. Младият депутат смята да утвърди единно управление, като обедини знанията, идеите и потенциала на всички за възхода на града. Всеки експерт, учен, общественик, гражданин ще получи възможността да допринесе за развитието му. \"Промяната може да бъде реална само тогава, когато обществото осъзнато отвоюва и защитава правата си. Защото отчаянието и страхът не са пътят. Те са инструменти на тези, които в момента управляват живота на милиони българи. Промяната изисква действие. Действието изисква смелост. А смелостта - решимост\", казва Милков. И призовава русенци да действат за промяна, защото според него това е пътят към успеха и справедливостта. Вяра и убеденост, че е постъпил правилно, като е приел предизвикателството за кметския пост, му дават безрезервната подкрепа на съпругата му Боряна и трите им момчета.  \"Уважение заслужават онези, които не затварят прозорците, когато четата минава, а излизат, дори това да е опасно за семейството\", казва Милков. Той е горд, че в листата за общински съветници достойно място са намерили представители на всички партии в коалицията - АБВ, ПД \"Социалдемократи\", Движение за радикална промяна \"Българска пролет\". В нея са включени и десет граждански квоти на хора, необвързани с партии, политически движения и управление до момента, всяка от които е на личност с ярка експертиза в различна област. Източник: Дума.бг", "date": "2019.09.29", "title": "Пенчо Милков иска да превърне Русе в северната столица на България"}
{"url": "http://epicenter.bg/article/demografiya/193993/2/0", "text": "България отново бележи демографски минуси. Най-големият проблем е застаряването на нацията. Учените от БАН работят с прогноза, според която след 10 години хората на възраст над 80 ще съставляват около 7 процента от населението. А през 2050-та ще са една десета от всички българи, припомня Нова телевизия.    Прогнозата кореспондира и с данните на Евростат за броя родени деца. Ако през 2015-та те са били близо 66 хиляди, очакванията за след 20 години са за под 52 хиляди новородени българчета. И ако днес е актуален въпросът за достъпа до детска градина, то утре ще стане болезнена темата за липсващите социални услуги за възрастните.    Биляна Борисова разказва на какво разчитат пенсионерите в берковското село Бистрилица. То не отдалечено в планината, а само на 20 километра от Монтана. Петър Дафинов скоро ще навърши 50 години и е един от най-младите в селото. Подържа буренясалите тротоари пред отдавна празните къщи. \"Няма никой, много са рядко. Малко са хората тук”, коментира той.    В селото постоянно лекар няма, автобус до Монтана също не минава. Магазинът им затворил преди месеци, а хляб докарват в местното барче. В Бистрилица живеят около 50 души, предимно възрастни хора. Според местните след десетина години само къщите ще напомнят, че някога там е имало село и са живели хора. „Бистрилица ще изчезне. Това са хора над 70 години, които са останали и не може, млади хора няма, деца няма”, казва и Галина Ангелкова, жител на селото.    „Тезата, че България ще изчезне не може да бъде актуална. Не може да бъде и адекватна по някакъв начин. Защото има много тенденции, много процеси, които взаимно се допълват и има начин да се преодолеят. Но трябва политическа воля и политики за това”, коментира проф. Антоанета Христова от Института за изследване на населението и човека към БАН. Тя допълни, че за решаването на проблема трябва комплексност.    Доц. Стоянка Черкезова от БАН също подкрепи мнението на проф. Христова. „Трябва да има комплексност в услугите, които трябва да се предоставят на хората в отдалечените райони. Цената за осигуряване на услугите е много ниска”, коментира доц. Черкезова.  ", "date": "2019.09.29", "title": "Демографът доц. Стоянка Черкезова с коментар за застаряването на нацията"}
{"url": "http://epicenter.bg/article/Predlaga-se-liniyata-na-bednost-da-bade-363-leva-ot-2020-godina/193996/2/0", "text": "От 1 януари 2020 г. линията на бедност да бъде 363 лева - това предвижда проект на постановление на Министерския съвет за определяне на линията на бедност, публикуван за обществено обсъждане на сайта на социалното министерство и на Портала за обществени консултации. Срокът за обсъждане на проекта е до 27 октомври.    Линията на бедност през тази година е 348 лева. Предложеният нов размер за 2020 г. е с 4,3 на сто по-висок в сравнение с 2019 година. В доклада на социалния министър Бисер Петков се посочва, че определянето на размера на линията на бедност за страната се извършва на основание на методиката, приета с постановление на Министерския съвет от 24 септември тази година.    С определянето на линията на бедност от 363 лв. за 2020 г. финансовата подкрепа за хората с трайни увреждания ще бъде актуализирана и ще отговаря на динамично променящата се икономическа среда, се отбелязва още в доклада на социалния министър.    От 1 януари 2019 г., с влизането в сила на Закона за хората с увреждания, се промени действащият до 31.12.2018 г. подход за определяне на размера на месечното финансово подпомагане на хората с трайни увреждания. Съгласно закона размерът на месечната финансовата подкрепа зависи от степента на увреждане и се определя и актуализира спрямо линията на бедност в България за съответната година, се припомня в частичната предварителна оценка на въздействието. В нея пише още, че при размер на линията на бедност от 363 лв. средномесечно на човек от домакинство, под прага на бедност са 1 663 668 души.  ", "date": "2019.09.29", "title": "Предлага се линията на бедност да бъде 363 лева от 2020 година"}
{"url": "http://epicenter.bg/article/Manolova-se-vklyuchi-v-initsiativa-sreshtu-raka-na-gardata-/193997/2/0", "text": "Гражданският кандидат за кмет на София Мая Манолова участва в пробег в подкрепа на инициатива за борба с рака на гърдата    В Южния парк представители на 20 държави бягаха в подкрепа на жените с рак на гърдата.    Маратонът е достъпен за всички желаещи, а каузата му е да обедини жените с техните семейства, приятели и съмишленици в битката им за живот. Събитието , в което 5 км се бяга, а 2 км - се ходи ще се случи паралелно в 16 европейски столици, сред които Рим, Брюксел, Прага, Загреб и Атина.    „Подкрепям инициативата независимо дали ще бъда кмет или не, а като жена. Знам колко е важно да има подкрепа в такъв момент и затова се обръщам към всички близки на жените, които се борят с тази диагноза – подкрепете ги, прегърнете ги, целунете ги – топлината и любовта лекува“, заяви Манолова.    „Мили момичета, не се плашете“, призова Манолова.    „15 минути спасяват човешки живот и затова отидете на лекар и се прегледайте“, призова независимият кандидат за кмет на София.  ", "date": "2019.09.29", "title": "Мая Манолова се включи в инициатива срещу рака на гърдата! (ВИДЕО)"}
{"url": "http://epicenter.bg/article/Dva-pati-poveche-obshtinski-savetnitsi-ochakva-Mladezhkoto-obedinenie-v-BSP/193998/2/0", "text": "На редовно заседание на Националния съвет на Младежкото обединение в БСП, младите социалисти акцентираха върху предстоящите местни избори. Те обобщиха броя на младите кандидати за кметове на общини и райони, както и кандидатите за общински съветници. „Започваме предизборната кампания изключително обнадеждени. Имаме два пъти повече кандидати за общински съветници на възраст до 35 г. спрямо предходните избори. Очакваме на 27- ми да се поздравим и с между 200 и 250 избрани млади общински съветници. Не бива да пропускаме и кандидатите за кметове, сред които имаме и 21 представители на Младежкото обединение. Това е ясен знак, че БСП се обновява и дава шанс на младите хора. Пожелавам успех на всички кандидати и вярвам, че именно ние имаме решенията за всяко населено място.” Това заяви председателят на Младежкото обединение в БСП Николай Бериевски.  Зам.-председателят на МО в БСП Атанас Атанасов обясни, че тенденцията за подмладяване в БСП продължава и това най- ясно се вижда в удвоения брой на кандидатите за кметове и общински съветници до 35 години в цялата страна. ", "date": "2019.09.29", "title": "Два пъти повече общински съветници очаква Младежкото обединение в БСП"}
{"url": "http://epicenter.bg/article/Aleksandar-Andreev--Predstoyashtite-mestni-izbori-shte-sa-nay-tezhkite-dosega-/193999/2/0", "text": "Към момента в ЦИК е постъпил само един сигнал за нередности в предизборната кампания – за нарушение по отношение накърняването на правата на кандидат.   Това каза пред БНР говорителят на Централната избирателна комисия (ЦИК) Александър Андреев. Комисията се е произнесла по жалбата от Християндемократическата партия на България, с която тя обжалва решенията на софийската Областна избирателна комисия (ОИК), с които е отказана регистрацията на кандидатските листи в София на самата политическата сила, както и на кандидата им за кмет на София.    Александър Андреев прогнозира в предаването \"Неделя 150\", че предстоящите местни избори у нас ще са най-тежките досега.   Очаква се отчитането на резултатите да става по-бавно и процесът на приемане на протоколите да е по-дълъг, каза Андреев. Според него и ЦИК ще бъде натоварена с повече сигнали за проблеми.    „Към момента не бихме могли да кажем, че ще има проблеми в кампанията. Дори се надяваме да няма. Разбира се, ако има, то ще бъдат най-често по въпросите, свързани с публикуването на социологически проучвания във връзка с предизборната кампания, с въпросите, които са свързани с накърняването на права на кандидатите и т.нар. \"добри нрави“, обобщи той.    ЦИК призова политиците да отправят положителни послания и да спазват правилата в Изборния кодекс, за да няма сигнали и жалби, които да доведат до наказания.    „В рамките на нашата компетентност е, когато мониторингът, който осъществява СЕМ, ни изпрати сигнал, да го разгледаме, да проучим материала и да преценим дали е необходимо да се наложи определена санкция.   В голяма част от случаите, в които сме сезирани от граждани и от неправителствени организации за такива нарушения, ги разглеждаме, изискваме материалите по отношение на печатни и онлайн новинарски доставчици, на онлайн новинарски услуги, на медии, за да можем да преценим дали има нарушение.   Когато става въпрос за обхвата на ОИК, тоест регионален обхват, тогава те, след като бъдат сезирани, вземат своите решения въз основа на това, което е установено“, каза Андреев.    Андреев изтъкна в предаването „Неделя 150“ по „Хоризонт“, че санкциите са предвидени в Изборния кодекс – между 2500 и 5000 лева, но се повишават при повторно нарушение.    „ЦИК няма пряк контрол върху финансирането на предизборната кампания на политическите сили. Това се преценява от Сметната палата. Ние единствено приемаме правилата по отношение на финансирането“, посочи той.    Ако постъпи сигнал относно нарушаване на финансирането на предизборната кампания, то Комисията го препраща към Сметната палата, допълни той.    „Към момента не бихме могли да кажем, че ще има проблеми в кампанията. Дори се надяваме да няма. Разбира се, ако има, то ще бъдат най-често по въпросите, свързани с публикуването на социологически проучвания във връзка с предизборната кампания, с въпросите, които са свързани с накърняването на права на кандидатите и т.н. добри нрави“, обобщи Андреев.    Към момента Секционните избирателни комисии още не са назначени, а обучаването на членовете им тепърва предстои. Предвидено е значително увеличение на възнагражденията на председателите и членовете им.   От ЦИК се надяват това да спомогне за осигуряване на достатъчно хора в СИК в страната за нормалното протичане на изборите: Ще дадем по-високи възнаграждения, но направихме така, че това възнаграждение те да го получат, ако са участвали в изборите, а не в изборния ден да не се явят или впоследствие да се откажат, по време на изборния ден, и това да наложи замяната им с други членове.    Предвидени са и други мерки. ЦИК в момента създава обучителни материали за нуждите на комисиите, включително и за попълване на протоколите.    В миналото сериозен проблем е била организацията при предаването на изборните книжа в нощта след изборите. Предвиждат се организационни промени за облекчаване на процеса, обясни говорителят на ЦИК.", "date": "2019.09.29", "title": "Александър Андреев: Предстоящите местни избори ще са най-тежките досега!"}
{"url": "http://epicenter.bg/article/Yordanka-Fandakova--Prioritet-za-men-veche-shte-sa-kvartalite/194002/2/0", "text": "  Приоритет за мен вече ще са кварталите, каза столичният кмет Йорданка Фандъкова по време на официалното откриване на кампанията си за Московска 33, цитирана от Новини.бг.    Защо в неделя – за да се покаже, че не спират да работят, а също и в Деня на сърцето – защотото „работата се върши със сърце“. След тези думи  на водещия и „Най-доброто предстои“ Йорданка Фандъкова бе поканена на сцената в парка. \"Приоритет за мен вече ще са кварталите. Защо едва сега? Защото трябваше да изградим големите улици и булеварди\", обясни тя и изреди другите точки от плана си за развитие на града, сред които Борисовата градина, Витоша, събития за спортни мероприятия, нов стадион, нови места за култура и изкуство.    \"За мен днес започва открито и честно състезание за София\", обясни тя.    \"Да, тези избори са важни, защото на тях се решават две важни неща - как София ще се промени и с каква цел София ще се развива. Сега София има уникална възможност да направи крачка в своето развитие. Пред града ни стои възможност да привлечем голям инвеститор, а това означава добри доходи и висок стандарт на живот\", обясни Фандъкова.    \"Започнахме работа в един спрял град. Градът ни беше обиколен от бали с боклук, червени икаруси се движиха из него\", напомни тя. \"Радвам се, че днес никой не помни София такава, защото днес София е различна. Припомняме това, защото в управлението на един град зависи от къде си тръгнал\", каза кандидатът за кмет.    \"Инвестициите в образованието са стабилен приоритет, а грижата за децата са ключът към бъдещето. Освен изграждането на градини ще стартира и програма за строителство на ясли\", информира Йорданка Фандъкова.     , заяви в кратко слово и вицепремиерът Томислв Дончев, представяйки \"човекът Фандъкова\".   Йорданка Фандъкова представи листата с общински съветници, както и кандидатите на ГЕРБ и СДС за районни кметове. \"Те са хората на място и ще помогнат за нашата работа в кварталите\", уточни тя. И накрая добави:     Специални видеопожелания към Йорданка Фандъкова отправиха председателят на Европейската народна партия Жозеф Дол, чието послание завърши с \"Бон шанс!\", и генсекът на ЕНП Антонио Лопес, който каза накрая на български \"Успех!\".   ", "date": "2019.09.29", "title": "Фандъкова при откриването на кампанията си: Приоритет за мен вече ще са кварталите!"}
{"url": "http://epicenter.bg/article/Mashtaben-protest-e-nasrochen-v-Moskva/193992/7/0", "text": "За днес в Москва е планиран мащабен протест на опозицията, съобщи БНТ. Този път той е разрешен от властта, а идеята му е да подкрепи \"политическите затворници\". Така опозицията нарича хората, арестувани по време на протестите през лятото. Хората недоволстваха от отказа на Централната избирателна комисия да регистрира кандидати за изборите за местна власт, които се проведоха на 8 септември. ", "date": "2019.09.29", "title": "Мащабен протест е насрочен в Москва"}
{"url": "http://epicenter.bg/article/Donald-Tramp--Stranata-e-zalozhena-na-karta/194001/7/0", "text": "Президентът на САЩ Доналд Тръмп публикува видеосъобщение във връзка със задействаната от Демократическата партия процедура по импийчмънт на държавния глава, съобщават медиите зад Океана.  \"Това, което се случва сега, е една огромна измама в историята на американската политика. Демократите искат да ви отнемат оръжията, вашето здравеопазване, вашите гласове, вашата свобода, вашите съдии. Те искат да вземат всичко. Ние никога няма да допуснем това да се случи\", каза той .    Тръмп за пореден път повтори, че републиканците се опитват да \"пресушат блатото\", защото \"страната е поставена на карта\". \"Всичко е много просто. Опитват се да ме спрат, защото се боря за вас. Никога няма да допусна това\", завършва призивът си американският президент за по-малко от 40 секунди. В същото време този път се въздържа от крайни изявления, адресирани към демократите.    Видеообръщението на Тръмп се появи по повод скандала в Белия дом във връзка с укрити от администрацията записи на разговорите на Тръмп с лидерите на Украйна, Русия и Саудитска Арабия, напомня Фактор.бг.    Разговорът между президентите на САЩ и Украйна Доналд Тръмп и Владимир Зеленски се оказа под светлината на прожекторите след съобщения в медиите, че служител от разузнаването го намира за обезпокоителен и изпрати жалба до ръководството. В сряда бе публикувано разчитане на телефонния разговор, а в четвъртък и самата жалба.    Публикуваната стенограма потвърди, че Тръмп е поискал от Зеленски да разследва обстоятелствата около уволнението на бившия украински генерален прокурор Виктор Шокин, който разследва дейността на компанията \"Буризма“, сред чиито директори е и синът на Байдън, както и делата на самия Хънтър Байдън.    Демократите започнаха импийчмънт срещу Тръмп в Камарата на представителите, като го обвиниха, че иска помощ от чуждото правителство, за да се намеси в изборите чрез опит да дискредитира Байдън. Тръмп отрича твърденията.    Междувременно специалният представител на САЩ за Украйна Кърт Волкър, споменат в жалбата, подаде оставка. Освен това, като част от парламентарното разследване, демократите призоваха за даване на показания от държавния секретар на САЩ Майк Помпео, от Кърт Волкър, както и от адвоката на Тръмп Руди Джулиани, който, според автора на анонимното оплакване, изиграл ключова роля в реализирането на желанията на президента.    Според експерти процедурата по импийчмънт срещу Тръмп е задействана под натиска на лявото крило в Демократическата партия. Година преди президентските избори този ход може да доведе до обратен на очаквания от демократите резултат в битката за Белия дом срещу настоящия президент, изтъкнах а международни коментатори пред \"Франс24\". Това е така, защото в крайна сметка Украйна ще проведе разследване срещу сина на Джо Байдън, а разкритията може да навредят на неговата президентска кандидатура. ", "date": "2019.09.29", "title": "Доналд Тръмп: Страната е заложена на карта"}
{"url": "http://epicenter.bg/article/Dalgogodishen-bodigard-na-sauditskiya-kral-e-zastrelyan-pri-spor-s-priyatel-v-Dzheda/194003/7/0", "text": "Дългогодишният личен телохранител на краля на Саудитска Арабия Салман е застрелян от приятел, докато е в частна резиденция в западния град Джеда, инцидентът е определен като \"личен спор\", съобщава \"Ройтерс\", цитирана от Нюз.бг.    Държавните медии не предоставят подробности за спора, който предизвика стрелбата в събота вечерта срещу генерал-майор Абдул Азиз ал-Фам, който по това време е в дома на друг приятел, на няколко километра северно от двореца където царят обикновено прекарва голяма част от лятото.    В изявление на полицията, публикувано от държавната информационна агенция в неделя, се казва, че Фам е имал словесен спор с Мамду бин Мешаал Ал Али, мъж, описан като негов приятел, който след това изважда огнестрелно оръжие и стреля.    \"Стрелецът отказа да се предаде на полицията, която беше обградила обекта и която го застреля\", се казва в изявлението.    Друг саудитец, филипинец и петима членове на силите за сигурност също са ранени при стрелбата, се казва в съобщението.    Фам е закаран в болница, но е починал от раните си. Той е служил като личен бодигард на покойния крал Абдула, според местните медии. Смъртта му предизвика изблик на съчувствие от саудитците в социалните медии. \"Нека почивате в мир, герой ...\", пише в Туитър старши съветникът в кралския двор Турки ал-Шейх. ", "date": "2019.09.29", "title": "Дългогодишен бодигард на саудитския крал е застрелян при спор с приятел в Джеда"}
{"url": "http://epicenter.bg/article/Boris-Dzhonsan--/194005/7/0", "text": "Британската Консервативна партия започва днес годишния си конгрес, съобщи БНР. Преди да се присъедини към делегатите, лидерът на партията и премиер на страната Борис Джонсън отново отказа да се извини за използвания от него език и обиди към опозицията, които, по думите на мнозина, насаждат омраза и разделение в британското общество.    Антагонизмът между управляващи и опозиция вече толкова голям, че в края на миналата седмица депутатите гласуваха против искането на премиера парламентът да бъде разпуснат само за няколко дни, докато трае конгреса на Консервативната партия. Торите все пак започват днес конгреса в Манчестър, като точно преди началото Борис Джонсън обеща построяването на 30 нови болници. На депутатите от Консервативната партия обаче може да се наложи да се завърнат спешно в Лондон, за да гласуват в Камарата на общините, ако опозицията реши да внесе вот на недоверие в премиера, като вече се преценява като единствения реален шанс да бъде спрян Брекзит без сделка. Борис Джонсън гостува тази сутрин в студиото на Би Би Си и отрече, че с използвания от него език насажда омраза. По въпроса за шансовете за Брекзит без сделка Джонсън заяви:    „Ако в Брюксел подозират или мислят, че има реалистичен шанс Великобритания да бъде оставена в ЕС след 31 октомври, то това до голяма степен отнема свободата ни за маневри в преговорите“.    Ето защо Борис Джонсън продължава да настоява, че приетият закон за блокиране на Брекзит без сделка е предателски акт.   Междувременно Джонсън се извини на кралица Елизабет Втора за спирането на парламента. Борис Джонсън лично се е извинил, че е поставил в неудобна позиция кралицата, като поиска тя да одобри незаконното спиране на работата на Камарата на общините, съобщава \"Таймс\".  Кралски източници разкриват, че в домакинството на кралицата имало огромно безпокойство относно решението на Джонсън да спре работата на парламента в продължение на пет седмици, дори преди Върховният съд да постанови миналата седмица, че е незаконно.  По-рано този месец придворните измислиха начини да дистанцират монарха от политическата буря, която бушува по повод „Брекзит“ на фона на опасенията, че Джонсън ще използва речта на кралицата като средство, за да предизвика общите избори.  Премиерът се е обадил по телефона на кралицата във вторник, след като Върховният съд реши, че е сгрешил като е спрял парламента за пет седмици.  Източникът потвърдил: „Той се отправи към кралицата възможно най-бързо, за да каже колко съжалява.“  Това бе третият път, когато Джонсън се извини насаме за нещо, за което отказа да се извинява публично.  Стюърт Хоси, видна фигура в Шотландската национална партия, заяви, за Би Би Си, че вот на недоверие в правителството, с цел да се замени Борис Джонсън като премиер е единственият начин да се избегне Брекзит без сделка на 31 октомври. Според Хоси вотът може да бъде поискан още в понеделник или вторник.    Лидерът на шотландските националисти Никола Стърджън вече намекна, че е готова да подкрепи Джеръми Корбин като временен премиер, но либералдемократите смятат, че лидерът на лейбъристите не е достатъчно обединяваща фигура за тази роля. Самият Корбин каза, че последните разговори на опозиционните партии са били продуктивни и перспективата за служебно правителство става все по-реална.   Борис Джонсън вече пристигна в Манчестър, където започва четиридневния конгрес на торите. Очаква се той да заяви пред делегатите, че само правителство на торите ще изпълни резултата от референдума през 2016 година. Депутатите отказаха да подкрепят искането на премиера за предсрочни избори, докато не бъде гарантирано, че няма да има Брекзит без сделка.  ", "date": "2019.09.29", "title": "Борис Джонсън се извини лично на кралицата за спирането на парламента"}
{"url": "http://epicenter.bg/article/Berlin-gotov-na-otlagane-na-Brekzit-pri-opredeleni-usloviya/194015/7/0", "text": "ЕС ще разгледа заявление за забавяне на Брекзит, ако Лондон го изпрати, заяви шефът на германското външно министерство Хайко Маас.  Германия даде да се разбере, че при определени условия е готова да предостави на Лондон още едно забавяне по въпроса за оттеглянето от Европейския съюз. “Ако Обединеното кралство поиска удължаване (на времето, необходимо за подготовка на Брекзит), ще го разгледаме по конструктивен начин”, заяви германският външен министър Хайко Маас, чиито думи цитира в неделя в. „Велт ам Зонтаг“.   “Имаме ясна цел – да постигнем консенсус с Великобритания (по този въпрос)”, добави Маас. Освен това, според него, ясно е, че забавяне след предварително установената дата 31 октомври трябва да бъде придружено от „перспектива“ за по-нататъшни действия. “Несигурността е нарастваща тежест за нашата икономика и жизнеспособността на ЕС”, каза германският министър.    В същото време 27-те останали държави-членки на ЕС трябва единодушно да се съгласят да удовлетворят искането на британското правителство. Франция вече даде да се разбере, че не смята новото забавяне на Брекзит за правилната мярка, тъй като британското правителство не представя алтернативни решения.    Очаква се Лондон, според решението на премиера Борис Джонсън, да напусне ЕС на 31 октомври, в краен случай дори без споразумение, въпреки че законът задължава премиера да кандидатства за удължаване на срока за Брекзит, ако до 19 октомври споразумение за изтегляне от Европейския съюз не бъде ратифицирано. Как Джонсън иска да заобиколи закона, не е ясно, отбелязва ДПА. С Брекзит без договор, твърдят експерти, са възможни големи загуби за британската икономика и други области на живота.   ", "date": "2019.09.29", "title": "Берлин готов на отлагане на Брекзит при определени условия"}
{"url": "http://epicenter.bg/article/Kmetat-na-Istanbul-ne-bil-pokanen-na-izvanredniya-savet-sled-zemetresenieto/194018/7/0", "text": "Опозиционният кмет Екрем Имамоглу заяви, че не е бил поканен на извънредния съвет след земетресението в Истанбул, което разлюля града със сила 5,7 по скалата на Рихтер, предава AFP.  Трусът предизвика леки щети, евакуация и паника сред населението на най-големия турски град. Според официални данни осем души са били леко ранени.  Турските власти проведоха среща, която беше организирана от вицепрезидента Фуат Октай, за да излязат с извънреден план след земетресението,  Имамоглу, който беше избран за кмет на Истанбул през юни, е член на опозиционната Републиканска народна партия.  Той заяви, че не е присъствал на съвета, понеже не е бил поканен. „Искам да се свържа с държавните служители. Изборите свършиха, те са зад нас. Приоритетът за мен е земетресението. Нека вземем мерки заедно“, заяви той.  Първоначалните резултати от местните избори, които трябваше да поставят Имамоглу на кметския пост бяха обявени за невалидни и нагласени от управляващата партия на президента Реджеп Тайип Ердоган \"Партия на справедливостта и развитието\", но той спечели решително проведените повторни избори през юни. ", "date": "2019.09.29", "title": "Кметът на Истанбул не бил поканен на извънредния съвет след земетресението"}
{"url": "http://epicenter.bg/article/Moskva--Opasno-e-da-se-pregovarya-s-Vashington--publikuvaha-stenogramata-na-razgovora-mezhdu-Tramp-i-Ze/194026/7/0", "text": "Публикуването на стенограмата на телефонния разговор между президентите на САЩ и Украйна Доналд Тръмп и Владимир Зеленски показа, че е опасно да се преговаря с Вашингтон.    Това действие на САЩ променя формата на отношенията между държавите, заяви в неделя официалният представител на руското външно министерство Мария Захарова, цитирана от TACC.    \"Съгласна съм с много оценки, че това публикуване на стенограмата на разговора между Тръмп и Зеленски със сигурност ще промени картината и дори не картината, но вероятно формата на отношенията между държавите, между лидерите, между политиците.    Защото сега, на третия ден след този скандал, всички разбират, че е опасно да се обадите във Вашингтон, да преговаряте, да се срещнете “, каза тя в ефира на програмата „Голямата игра“ на Първи канал, пише \"Фокус\".    Захарова смята, че публикуването на телефонния разговор може да бъде урок за украинския лидер и по този начин да повлияе на ситуацията в страната. \"Ако този урок, а това е колосален политически урок, Зеленски го възприеме правилно, имам голяма надежда за това, че като цяло ситуацията в Украйна може да се развие по различен начин\", каза тя.    В същото време Захарова подчерта, че Зеленски трябва да преоцени ролята на САЩ в Украйна. \"Ето така просто с едно щракване, те могат просто да сринат цялата украинска политика, както беше направено от демократите. Защото, разбира се, демократите стоят зад това.    Точно по същия начин Украйна като държава може да бъде срината от американския естаблишмънт в момент, когато ще бъде удобно и необходимо“, обясни официалният представител на руското външно министерство.    Захарова отбеляза също, че президентът на Украйна трябва да разчита на професионализма. „Не на лозунгите и не на PR кампаниите, които го подвеждат и го подведоха и сега, които придружаваха дейността на Порошенко, а на професионализма трябва да залага (новият украински президент)“, обясни тя.   Припомняме, че разговорът на Тръмп със Зеленски е споменат в жалба на анонимен разобличител срещу Тръмп от средата на август. Тя е основен елемент в обявеното вчера от председателката на Камарата на представителите Нанси Пелоси разследване, което да установи дали Тръмп подлежи на импийчмънт. Тръмп също така потвърди, че е наредил да се замрази отпускането на близо 400 милиона долара помощ за Украйна няколко дни преди телефонния разговор. Президентът на САЩ твърди, че това не е било нарушение. Тръмп днес пусна гневни туитове по повод разговора си със Зеленски и започнатото от демократите в Конгреса разследване дали да бъде отстранен от длъжност, предаде ДПА. \"Ще се извинят ли демократите, след като видят какво се е казало в разговора с украинския президент? Би трябвало. Това беше идеален разговор и ги свари неподготвени!\", туитна Тръмп. \"Няма президент в историята на тази страна, с когото да са се отнасяли толкова зле, колкото с мен. Демократите са парализирани от омраза и страх. Никаква работа не вършат. Не бива да се допусне това да се случи с друг президент. Лов на Вещици!\", написа Тръмп в друг туит. По повод публикуваната днес стенограма Франс прес изважда още няколко акцента от разговора, освен темата за Байдън и сина му. В даден момент става дума за услуга, но тя касае случай на хакване. \"Бих искал да ни направите услуга\", казва Тръмп на Зеленски, като споменава по един объркан начин хакване на имейла на сървър на Демократическата партия, което бе в зародиша на разследването на руската намеса в изборите в САЩ, тровещо мандата на Тръмп. Следователно \"поисканата\" услуга от Тръмп както изглежда няма никакво отношение с Байдън, отбелязва Франс прес. \"Бих искал да стигнете до дъното на нещата... Всичко, което можете да направите, е много важно да го направите, ако е възможно\", е допълнил Тръмп, обяснявайки, че \"Украйна знае много по този въпрос\". \"Бих искал (американският) министър на правосъдието да ви се обади, на Вас или на Вашия екип\", за да обсъди това, допълва американският президент, добавяйки, че иска неговият адвокат Руди Джулиани да говори също с украинците. \"Господин Джулиани е един много уважаван човек. Той беше кмет на Ню Йорк ... и ще поискам от него да ви се обади\", казва още Тръмп. В даден момент в разговора Зеленски пък споменава, че е прекарал време в един от хотелите на Тръмп - Тръмп тауър в Ню Йорк. \"В действителност последният път, когато бях в САЩ, нощувах в Ню Йорк близо до Сентръл парк и отседнах в Тръмп тауър\", казва той. Зеленски освен това признава, че е почерпил опит от Тръмп. \"Признавам Ви, че имах повод да науча неща от Вас\", казва Зеленски на Тръмп. \"Използвахме не малко от Вашите таланти и от Вашето познание и можахме да го превърнем в пример за нашите избори\", казва той. \"Опитваме се да работим здраво, защото искаме да пресушим тресавището тук в нашата страна\", казва още Зеленски на Тръмп, като подема един от лозунгите на милиардера от предизборната му кампания през 2016 г., гласящ: \"Да пресушим тресавището\" или да отървем Вашингтон от неговите интриги. В хода на разговора Зеленски получава покана от Тръмп за визита в Белия дом. \"Веднага щом имате желание да дойдете в Белия дом, не се колебайте да се обадите. Посочете ми дата и ще уредим нещата. Нетърпелив съм да Ви видя\", казва Тръмп на украинския си колега. В разговора Тръмп не пропуска и да отправи хаплив коментар за Германия. \"Правим много за Украйна\", допълва той. \"Разгръщаме много усилия и влагаме много време, много повече от европейските страни.... Германия не прави почти нищо за вас. Всичко, което те правят, е да говорят и мисля, че вие наистина трябва да говорите за това с тях. Когато говорех с Ангела Меркел, тя споменаваше Украйна, но тя не прави нищо\", казва Тръмп. После Тръмп продължава да говори и за други европейски страни, допълва Франс прес. \"Много европейски страни са същите, докато САЩ са били много, много добри по отношение на Украйна. Не бих казал, че това обезателно е реципрочно, защото в момента се случват някои неща, които не са хубави, но САЩ са били много, много добри към Украйна\", казва Тръмп. \"Да имате абсолютно право\", бърза да отвърне Зеленски. \"Не само на 100 процента, но в действителност на 1000 процента. И мога да Ви кажа следното: Говорих с Ангела Меркел и се срещнах с нея. Срещнах се също и говорих и с френския президент Макрон и им казах, че не правят толкова, колкото трябва да правят\", по-специално относно западните санкции срещу Русия заради анексията на украинския полуостров Крим, казва Зеленски. \"Те не прилагат санкциите. Те не работят толкова, колкото трябва за Украйна\", допълва той. \"Въпреки че логично ЕС трябва да е нашият най-голям партньор, се оказва технически, че това са САЩ, които са един много по-голям партньор, отколкото е ЕС и аз съм ви много признателен\", казва Зеленски.", "date": "2019.09.29", "title": "Москва: Опасно e да се преговаря със САЩ, публикуваха разговора между Тръмп и Зеленски!"}
{"url": "http://epicenter.bg/article/Papa-Frantsisk-poritsa--quot-kulturata-na-udobstvoto-quot-/194027/7/0", "text": "Папа Франциск порица \"културата на удобството\", която води до безразличие към съдбата на миграцията по света и бежанската криза.    На отслужената от него литургия по повод Световния ден на мигрантите и бежанците папата също така заклейми лицемерието в световната оръжейна търговия.    Според думите му повечето оръжия, разпалили войни, са произведени и продадени в други райони, които после не желаят да приемат бежанците, появили се от тези конфликти.    След литургията на площад \"Свети Петър\" бе открита бронзова скулптура, изобразяваща мигранти, скупчени в лодка, съобщава БТА, цитирана от БНР. ", "date": "2019.09.29", "title": "Папа Франциск порица \"културата на удобството\""}
{"url": "http://epicenter.bg/article/Vatslav-Klaus-mladshi-oglavi-evroskeptichno-politichesko-dvizhenie-v-Chehiya/194028/7/0", "text": "Вацлав Клаус младши, син на бившия президент на Чехия Вацлав Клаус, беше избран за ръководител на ново евроскептично политическо движение на конгрес в Бърно, предаде информационна агенция ЧТК , цитирана от БНР.    През юни Клаус сформира Трицветното движение на гражданите, национално консервативно антиевропейско обединение. По-рано той беше отстранен от либерално-консервативната партия \"Традиция, отговорност, просперитет\" заради направен от него паралел между принципите на защитата на данните на Европейския съюз и Холокоста.    Клаус обяви, че се очаква в края на октомври партията да реши дали да участва в регионалните избори през 2020 г. и общите избори през 2021-ва. Най-новите проучвания на общественото мнение му отреждат около 3,5 процента подкрепа, недостатъчна за влизане в парламента.  ", "date": "2019.09.29", "title": "Вацлав Клаус младши оглави евроскептично политическо движение в Чехия"}
{"url": "http://epicenter.bg/article/Sebastian-Kurts-pecheli-izborite-v-Avstriya/194030/7/0", "text": "Консервативната Австрийска народна партия (АНП), водена от своя председател и бивш канцлер Себастиан Курц, печели 37% от гласовете в неделя на предсрочните избори в Австрийския национален съвет (долна камара на парламента), според екзитпола на австрийския телевизионен канал OE24.TV, цитиран от TACC. Социалдемократическата партия на Австрия (СДПА) печели 23% от гласовете и заема второ място.   Дясната Австрийска партия на свободата, бивш коалиционен партньор на АНП, печели 17% от гласовете и остава на трето място. Четвъртата е Партията на зелените с 12% от гласовете, партията \"Нова Австрия\" е на пето място с 8% от гласовете. Австрийското министерство на вътрешните работи, което отговаря за организирането и провеждането на изборите, ще представи окончателните резултати в следващите дни, като вземе предвид гласовете на австрийците, изпратени по пощата.  ", "date": "2019.09.29", "title": "Себастиан Курц печели изборите в Австрия"}
{"url": "http://epicenter.bg/article/Parviyat-opit-za-koalitsionno-sporazumenie-mezhdu-partiite-v-Izrael-se-provali/194034/7/0", "text": "Първият опит за коалиционно споразумение между партиите, спечелили най-много гласове на парламентарните избори в Израел, се провали днес, съобщава БНР.    Партията \"Ликуд\" и Блокът \"Синьо и бяло\" се упрекнаха взаимно за неуспеха. Разногласията им са главно за това кой да бъде премиер в следващото правителство.    Президентът Реувен Ривлин натовари с мандат лидера на \"Ликуд\" и настоящ премиер Бенямин Нетаняху, но от \"Синьо и бяло\" настояват на своя кандидат за премиер - Бени Ганц.    Ганц отхвърля и съюз с партньорите на Нетаняху от крайната десница и религиозните партии.    Двете партии разполагат с почти еднакъв брой депутати, но не достатъчно за самостоятелно мнозинство в 120-местния Кнесет. От \"Ликуд\" обявиха, че ще направят още един, последен опит за формиране на Голяма коалиция идната сряда. От \"Синьо и бяло\" не потвърдиха, че ще се явят на консултациите.  ", "date": "2019.09.29", "title": "Първият опит за коалиционно споразумение между партиите в Израел се провали"}
{"url": "http://epicenter.bg/article/Preizbraha-Orban-za-lider-na-Fides/194035/7/0", "text": "Унгарският премиер Виктор Орбан беше преизбран за председател на управляващата партия Фидес на конгрес в Будапеща.  В подкрепа на Орбан гласуваха 1406 делегати.    „Унгария не планира да излезе от Европейския съюз. Унгария е член на ЕС и такава ще остане“, заяви Орбан пред конгреса и допълни, че източните и западните страни членки на Евросъюза трябва да намерят компромис за неговото бъдеще.    Коментирайки критиките за неспазването на върховенството на закона в Унгария, премиерът подчерта, че само унгарците имат право да взимат решения за своята страна, своя дом и своя живот.     ", "date": "2019.09.29", "title": "Преизбраха Орбан за лидер на Фидес"}
{"url": "http://epicenter.bg/article/Sergey-Lavrov--Mayka-mi-me-e-uchila--che-e-neprilichno-da-se-chetat-chuzhdi-pisma/194036/7/0", "text": "„Мен майка ми ме е учила, че е неприлично да се четат чужди писма“, заяви руският външен министър Сергей Лавров на пресконференция за резултатите от работата на 74-ата сесия на Общото събрание на ООН по повод призивите на демократите в САЩ да бъдат публикувани стенограмите от разговорите между Доналд Тръмп и Владимир Путин, цитиран от руският вестник “Комсомолская правда“ и \"Фокус\". Мен майка ми ме е учила, че е неприлично да се четат чужди писма. Все още съм свикнал да изхождам от това. Нещо повече, писма от хора, които техните народи са избрали на ръководни постове. Има традиции, има неписани норми, включително дипломатически, които предполагат определено ниво на поверителност, което изисква координация на тези въпроси. Има дипломатическа практика. И да изнесат някакъв въпрос за публично обсъждане и с висок и силен глас, да заявят, че ако тази или онази администрация не покаже някаква бележка - дали на своите роднини, партньори, тогава тази администрация ще бъде разкъсана на късчета - това демокрация ли е?“   По въпроса за неиздаването на американски визи на част от руската делегация за участие в Общото събрание на ООН руският външен министър коментира: „Не се съмнявам, че нито президентът Тръмп, нито държавният секретар Помпео имат нищо общо с този въпрос, това потвърди лично Майк Помпео. Но ако това е така, възниква въпросът: как се вземат решения, които са пряко свързани с изпълнението на задълженията на Вашингтон за осигуряване на нормалното функциониране на централата на ООН. Когато се появят подобни ексцесии, тогава изпълнителите, които им позволяват, явно вземат решения, интерпретирайки общата атмосфера в отношенията, както сметнат за добре. Но тази атмосфера, разбира се, е създадена от американската политическа класа. Всеки ден, почти всеки час, има нови санкции и обвинения към Русия за все нови смъртни грехове. Нанси Пелоси (председател на Камарата на представителите на Конгреса. - Ред.) Заяви, че зад инцидента, който сега се разпалва около телефонния разговор между президентите Тръмп и Зеленски, се крие Русия, че тя го е предизвикала. Е, параноята според мен е очевидна за всички. Но когато сериозни политици, а след тях медиите, които твърдят, че са сериозни, разпространяват всичко това по целия свят, длъжностно лице, което трябва да отговори на молба за виза, ще си помисли: „О, хайде! По-добре по някакъв начин да го играя безопасно.\" Следователно, тук е необходимо да се анализира всичко комплексно и да се стремим да нормализираме общата атмосфера.“   В същия момент той заяви, че руската страна няма да остави това действие на американската администрация: „Разбира се, не можем просто да го оставим без отговор.“ И определено ще вземем предвид тази ситуация следващия път, когато международни събития се провеждат в Ню Йорк или някъде другаде в Съединените щати. Ще проверим десет пъти колко служители, които издават визи, имат инструкции от ръководството, в случая Държавния департамент. Никога не искаме да действаме око за око, зъб за зъб, но да оставим без отговор това, което направи администрацията на Обама, когато просто иззе нашата дипломатическа собственост в Съединените щати по бандитски, нападател начин, а ние не направихме същото с американската собственост. Но в страна, в която конституцията и много закони гласят, че частната собственост е свещена, участието в подобно изземване е недостойно\".  ", "date": "2019.09.29", "title": "Сергей Лавров: Майка ми ме е учила, че е неприлично да се четат чужди писма"}
{"url": "http://epicenter.bg/article/Izborite-v-Avstriya--Shte-mogat-li-desnite-populisti-otnovo-da-vlyazat-v-koalitsiyata-/194013/11/0", "text": "    Няколко дни преди предсрочните избори за Национален съвет, австрийският парламент обяви извънредно положение, но не политическо, а климатично. След като изразиха отношението си към актуалната тема за борбата с глобалното затопляне, австрийските парламентарни партии се опитаха поне леко да съживят доста скучния ход на предизборната надпревара.    Участие в акцията взе и кандидатът за канцлер на консервативната Австрийска народна партия (АНП) Себастиан Курц. В крайна сметка предотвратяването на притока на имигранти в Алпийската република не бе единствената тема, която занимаваше бившия глава на австрийското правителство, който загуби поста си в края на май в резултат на вот на недоверие. Единствени, които отказаха да се присъединят към символичния жест, бяха десните популисти от Австрийската партия на свободата (АПС), които традиционно смятат ограничаването на емисиите на CO2 в атмосферата за въпрос, който не заслужава внимание. Новият лидер на АПС Норберт Хофер, подобно на своя идол Доналд Тръмп, смята, че изменението на климата не е проблем, а просто раздута истерия.        Скандалът около бившия лидер на АПС, бившия вицеканцлер Хайнц-Кристиан Щрахе, който в хотел в Ибиса предложи политически услуги на мнима племенница на руски олигарх в замяна на незаконна финансова помощ за неговата партия, изигра незначителна роля в настоящата предизборна кампания. Публикуването на видеозапис от срещите на Щрахе с „богатата рускиня“ през май доведе до разпадане на консервативно-популисткото правителство на Себастиан Курц.    Неуместните действия на Щрахе принудиха тогавашния канцлер да разтрогне коалиционното споразумение с АПС, обвинявайки партията в подкопаване на политическата репутация на Австрия и уволнявайки члена на АПС Херберт Кикл от поста му като министър на вътрешните работи. Десните популисти отмъстиха, като гласуваха вот на недоверие на правителството на бившия си коалиционен партньор и по този начин провокираха предсрочни парламентарни избори.        Безславният край на правителствената коалиция на консервативната АНП и дясно популистката АПС не причини много вреди на бившите партньори. Според последните проучвания 33-35 процента от гласоподавателите са готови да гласуват за Себастиан Курц и Австрийската народна партия. По този начин е възможно АНП да получи дори повече гласове, отколкото на предишните избори и да се превърне в най-силната политическа партия.    Австрийската партия на свободата, която все още не може да реши дали да изгони “черната овца” Ханс-Кристиан Щрахе от своите редици, изглежда се справя по-добре от очакваното. Проучването на общественото мнение предполага, че на предстоящите избори АПС може да загуби 5-7 процента от гласовете. Въпреки това 21-23 процента от избирателите все още са готови да гласуват за десните популисти, което позволява на партията да се бори за второ място със социалдемократите.    По отношение на бившия лидер на АПС Ханс Кристиан Щрахе, в момента се води разследване. Бившият вицеканцлер е заподозрян, че е влязъл в конспирация със съпругата си, секретарката и телохранителя, присвоил е партийни пари и освен това е приемал съмнителни дарения от олигарси от Източна Европа. Телохранителят вече призна. Но въпреки факта, че напоследък Австрийската партия на свободата се споменава непрекъснато във връзка с участието си в различни скандали, ръководството на партията запазва спокойствие. Както каза наскоро един от високопоставените членове на АПС, „имаме достатъчно предани избиратели“.        Телевизионните двубои в хода на предизборната надпревара бяха относително спокойни. Лидерът на Австрийската народна партия Себастиан Курц прибягна към подобрен образ на скромно селско момче и се отдаде на носталгични спомени за това как обичал да гали кози в селото на своите баба и дядо. На предишните избори той подчерта, че е израснал в един от работническите квартали на Виена, но лозунги на настоящата австрийска предизборна кампания са отечество, идентичност и популистко дистанциране от елита. Предизборният лозунг на АНП звучи: „Искаме да върнем нашия канцлер!“ Австрия се нуждае от познати лица, а не от експерименти.    На един от предизборните лозунги на дясната популистка Австрийска партия на свободата с портрет на идеолога на АПС Херберт Кикл има надпис: “Без нас Курц ще се наклони вляво.” Този лозунг звучи като директен призив към бившите партньори да сформират коалиция. В един от рекламните видеоклипове на десните популисти това предложение придоби формата на съвършена гротеска: на видеото лидерите на АПС Норберт Хофер и Себастиан Курц (актьор играе неговия образ) изобразяват брачна двойка по време на терапевтичен сеанс. „Наистина ли искате да поставите на карта вашите отношения, заради случилото в Ибиса? “, пита терапевтът. Заключението, което следва от видеото: десни популисти и консерватори са направени един за друг.        Лидерът на АПС Норберт Хофер призовава бившите партньори да забравят за грешките на неговата партия. На свой ред Себастиан Курц засега се въздържа от изявления за евентуален съюз. Но в неговото обкръжение говорят, че за бившия канцлер ще бъде трудно да работи с АПС: той е разочарован и се чувства предаден. От друга страна, формирането на алтернативна коалиция няма да е лесно. Римейк на съществувалия десетилетия съюз между АНП и социалдемократите не искат нито едните, нито другите. Курц би го устроило напълно правителство на мнозинството, състоящо се от представители на Австрийската народна партия и на “зелените”, но осемте процента, които вероятно ще получат последните, няма да са достатъчни.    Ако говорим за съдържателната база, Себастиан Курц не би се поколебал да продължи да управлява в съюз с десните популисти. И двете страни поддържат едно и също мнение по въпроса за миграционната политика: АПС се основава на такива понятия като любов към родината и австрийската идентичност – тези определения не са чужди на Курц. От друга страна, той смята, че някои членове на Австрийската партия на свободата поддържат твърде тесни отношения с екстремистки десни групи, включително Движението за идентичност. Ръководството на АПС отрича наличието на тези връзки или не придава голямо значение на тях.    Причината за раздразнението на Себастиан Курц продължава да бъде бившият министър на вътрешните работи Херберт Кикл. Бившият шеф на Министерство на вътрешните работи, който бе освободен през май, заема второ място в избирателната листа на десните популисти и може да стане шеф на парламентарната фракция на АПС в новия парламент. Ако Курц отново стане канцлер, той отново ще трябва да работи с Кикл. „Бихте ли създали коалиция с АПС, ако Кикл не е там?“ попита водещата на едно политическо токшоу лидера на Австрийската народна партия. Отговорът на Курц не внесе яснота. „В началото ще гласуваме, а след това ще видим“, каза той и се усмихна широко.      ", "date": "2019.09.29", "title": "Изборите в Австрия: Ще могат ли десните популисти отново да влязат в коалицията?"}
{"url": "http://epicenter.bg/article/Ukrayna-zagubi-podkrepata-na-Tramp/194021/11/0", "text": "    Показателно е, че още през април, когато адвокатите на Тръмп посетиха Украйна, никой не очакваше, че „Украйнагейт“ ще се разпространи в различни посоки, засягайки постепенно все повече представители на Демократическата партия. Междинна цел на тази серия от разследвания вероятно ще стане и бившият вицепрезидент на САЩ Джо Байдън, за когото от времето на украинския Майдан досега се оформи цял пакет от „уязвимости“.   През август, когато ситуацията започна активно да безпокои високопоставените функционери на Демократическата партия и лично Джо Байдън и дотогава все още не беше попадала в полезрението на мнозинството от водещи медии, аз писах, че „американските политици няма да се опитват да съблазняват Зеленски с подаръци и обещания (за щастие, от такива непродуктивни способи за взаимодействие се отказаха и в Русия, а пък в САЩ никога въобще не са ги практикували), а веднага ще преминат към заплахи, които няма да се подвоумят да изпълнят“. Днес Демократическата партия се опитва да започне процедура за импийчмънт на Тръмп, защото уж се опитвал да изнуди Зеленски да му даде компромати за Байдън и това било причината да спре военната помощ за Украйна.  Паралелно с това впрочем върви и алтернативна версия, че на Зеленски допълнително са му били обещани пари в замяна на разследване на дейността на сина на Байдън в Украйна, макар че не е изключен и трети вариант: Тръмп да се е опитал да приложи едновременно „моркова и тоягата“. Демократите очевидно решиха, че най-добрата защита е нападението и тръгнаха към много рисков вариант. Те се опитват да започнат импийчмънт, без да имат достатъчно гласове в Сената, но за сметка на това имат много сериозен имиджов проблем със сина на Байдън.  Самият Байдън призна, че е оказвал натиск върху украинската администрация и едновременно с това съобщи пред американските медии, че по време на президентската кампанията през 2016 г. украинската администрация е съдействала на кандидата на демократите в предизборната му кампания. Говорителката на Камарата на представителите на САЩ и неформален лидер на „умереното крило“ на Демократическата партия Нанси Пелоси заяви, че „действията, които към днешна дата е предприел президентът Тръмп, са нарушили сериозно Конституцията и Камарата на представителите започва официално разследване по въпроса за импийчмънт“.  Отчитайки факта, че в Конституцията на САЩ няма конкретен списък с престъпления, за които може да бъде обявен импийчмънт на президента, в обвинителния си акт конгресмените могат да впишат каквото си поискат. Шанс, че в Сената на САЩ ще се намерят достатъчно предатели от страна на републиканците готови да гласуват за импийчмънт, теоретично има, но практически това едва ли ще се случи. В тази връзка последствията за самите демократи може да се окажат катастрофални. Както отбелязва \"Уолстрийт Джърнъл\", „Тръмп обича да се изкарва жертва на жестокото отношение към него от страна на политическия естаблишмънт, затова процедурата за импийчмънт фактически е в полза на неговия политически разказ“.  Неизбежно, динамиката на импийчмънта също ще играе непосредствена роля в предстоящата през 2020 г. кампания за президент на САЩ, което ще поляризира още повече базовия електорат на двете партии, особено ако за кандидат на Демократическата партия бъде издигнат Джо Байдън, който сега е в центъра на бъдещите действия на украинския президент. Но във всички случаи ,републиканците от Камарата на представителите ще настояват всяко разследване на президента да включва и разследване за това какво е правил сина на Байдън в Украйна и получил ли е помощ от баща си. А демократите едва ли ще могат да блокират тази линия на разследване.    На американският електорат скоро му предстои да се запознае отблизо със задкулисните отношения по линията Вашингтон-Киев. Съществуват сериозни подозрения, че в този политически шкаф ще намерят цял полк от скелети в украинска народна носия. Тази част от американския медиен и политически естаблишмънт, която сега празнува началото на процедурата за импийчмънт, допуска същата грешка, заради която загубиха изборите през 2016 г. Те очевидно не усещат разликата, с която се приемат действията на Тръмп и Байдън в средите на професионалните политици във Вашингтон и в средите на фермерите от Айова, или работниците от Мичиган.  От гледна точка на сухата юридическа оценка, опитът на Тръмп да принуди Зеленски да му даде компромат за корумпираността на Байдън и сина му, а също така да посочи украинските дипломати и политтехнолози, намесили се пряко в американските избори, е криминално престъпление според демократите, то е и национално предателство, вероятно в полза на Русия, и в крайна сметка е нещо ужасно. От гледна точка на редовия избирател обаче, Тръмп постъпва правилно и това е негов опит да изпълни президентската си програма, която включва и борба с корупцията във Вашингтон.  Според мнението на типичния вашингтонски лобист, политик или журналист, Байдън старши и младши, не са направили нищо от това, в което ги обвиняват. От гледна точка на избирателя обаче самият факт, че синът на Байдън е получавал 50 хил. долара заплата месечно в украинска газова компания, е железен признак за корупция. Ако в епохата на разцвета на „Рашагейт“, базирайки се на сляпото доверие в американските разузнавателни служби, част от избирателите все още можеха да повярват, че в Белия дом се е промъкнал агент на КГБ, то в контекста на „Украйнагейт“ ще бъде много сложно да обясниш на средностатистическия Джо защо трябва да бъде осъден Тръмп, а не Байдън.    С натиска си върху Киев Тръмп може би е нарушил някакви формални закони, което още не е сигурно, но абсолютно сигурно е, че е нарушил негласното, но желязно правило в американската политика да не пипа чужди корупционни схеми в американските колонии. От гледна точка на общественото мнение обаче, в крайна сметка герой ще бъде Тръмп, а не неговите обвинители. След като самият Байдън отказа да отговаря на въпроси за бизнеса на семейството си в Украйна, синът на Тръмп написа в Туитър: „Байдън отказа да отговаря, защото малцина синове на политици получават от чужденци по 50 хил. долара месечно за консултации по въпроси на енергийната политика, без да имат какъвто и да било опит в сферата на енергетиката“.  Ако нещата продължават така, то към изборите през 2020 г. американското общество може да пристъпи с пълната увереност, че му предстои да направи избор между ексцентричния и даже неприятен във всяко едно отношение Тръмп и кандидата от напълно корумпираната Демократическа партия, която едва ли не в пълен състав се е продала на украинските олигарси.  Бившият министър на външните работи на Украйна Павло Климкин се радва в Туитър, че сега, след като „Украйна влезе в историята като страна, от която започна импийчмънтът на президента на САЩ, всички вече ще знаят на какво сме способни ние (украинците, б. пр.). Трудно е да се оспори такова твърдение. Може да не се съмняваме обаче, че Тръмп и неговите съветници кристално ясно са осъзнали всичко това и са си направили съответните изводи от действията на украинската администрация. И ако импийчмънтът на американския лидер не успее, за което шансовете са почти стопроцентови, то тогава той ще предяви за плащане на участниците в украинските събития дълъг списък от сметки.   ", "date": "2019.09.29", "title": "Украйна загуби подкрепата на Тръмп"}
{"url": "http://epicenter.bg/article/Mika-Zaykova--Nyamame-kadri--za-da-zapochnem-da-proizvezhdame-elektromobili-vednaga/194017/4/0", "text": "Финансовият експерт Мика Зайкова коментира в интервю за \"Фокус\" икономическите възможности пред страната след визитата на премиера Бойко Борисов в Южна Корея.   Що се касае до „Хюндай“, вече специалистите имаме мнение, че това е един по-продължителен процес, защото самият „Хюндай“ се намира в една не много благоприятна в момента обстановка заради нещата, които стават в Китай, заради затварянето на Китай и заради намаляването на износа на автомобили от Южна Корея към Китай.   Това каза финансовият експерт Мика Зайкова в интервю за Агенция „Фокус“ във връзка с връзка с възможностите за реализация на южнокорейски инвестиции в България след официалната визита на премиера Бойко Борисов в Република Корея.   Зайкова добави, че друго тежко обстоятелство в случая е, че за да започнем да произвеждаме електромобили, ние нямаме готовност първо с кадрите и второ: от южнокорейска страна нямат такава готовност да започнат производство веднага. „Има обстоятелства, които затрудняват. И ако някой очаква тази година да сключим договор, това категорично не може да се случи. Аз много се надявам, че в следващите години все пак ще успеем да привлечем, тъй като „Фолксваген“ вече е загубен“, допълни тя.  ", "date": "2019.09.29", "title": "Мика Зайкова: Нямаме кадри, за да започнем да произвеждаме електромобили веднага"}
{"url": "http://epicenter.bg/article/Bayko-Baykov--ekspert--Tomas-Kuk--osiguryavashe-godishno-300-000-turisti-kam-Balgariya/194019/4/0", "text": "За специалистите в бранша фалитът на „Томас Кук“ беше предизвестен. От 2012 година, когато „Томас Кук“ беше един от спонсорите на Олимпиадата в Лондон, започват проблемите на тази група. „Томас груп“ е огромна икономическа група, която включва в себе си както най- известната туроператорска марка „Томас Кук“, така и 4 авиокомпании, към днешна с флот от над 115 самолета, множество оператори и хотели, туроператорски и турагентски мрежи. Групата изпитва затруднения от последните пет-шест години и систематично трупа задължения. Това каза за БНР Байко Байков от Управителния съвет на Асоциацията на българските туроператори. Той заяви, че това е „един изключително неприятен фалит, който има и своето доста сериозно изражение като ефект в България“:    „Много неприятно ще пострадат наши колеги – хотелиери, може би около 60 хотела, които са натрупали задължения от „Томас Кук“ към тях. Самата сума се предполага, че е в рамките на около 100 милиона лева. Това е първият ефект от доминото ефекти. На второ, място този фалит ще доведе до преструктуриране на британския пазар, на германския…“.    Очакванията са, че туроператорите в тези два пазара няма да могат в достатъчна степен да заместят капацитетите, реализирани от „Томас Кук“ у нас. Досега от фалиралата компания са осигурявали годишно по около 300 000 туристи към България, обясни Байков в предаването „Неделя 150“ по „Хоризонт“.    „Този огромен брой туристи трябва да бъде достатъчно навреме компенсиран, което не е лесно, тъй като моментът, в който този фалит беше обявен, е малко след като вече са завършени едва ли не и преговорите, договорите за следващата година. В екстрен порядък е необходимо всичко да се направи“.    Туризмът дава около 22% от БВП на България, коментира бившият заместник-министър на икономиката Милен Керемедчиев. Според него е „много трудно да се говори за намеса на държавата, когато става въпрос за изцяло бизнес взаимоотношения“, но изоставените туристи са хуманитарен проблем:    „Най-важно е да се обединят всички сили, за да могат тези туристи да се приберат по родните места. От друга страна, компенсации, директни, едва ли би могло да има от гледна точка на финансово изражение. По-скоро аз го виждам като държавна подкрепа от гледна точка на повишаване на броя на туристи от други дестинации, привличане на повече туристи в определени хотели, които са в момента затормозени…“.    От години се говори за данъчни облекчения в различни сфери, но Министерството на финансите е „изключително консервативно“ и това е малко вероятно да се случи. Според Керемедчиев такова не се и налага. Според Керемедчиев, Великобритания е допуснала фалита заради очакваните огромни разходи покрай Брекзит, докато Германия е спасила дъщерното си дружество, защото там организираният туризъм е много развит:    „Разликата между Великобритания и Германия е огромна. Във Великобритания говорим за милиарди, а в Германия говорим за милиони. Явно е много по-лесно да се запуши една по-малка побойна, отколкото да се напълни една бездънна яма“.    Байков обаче допълни, че британското правителство не е осъществило спасителна операция в \"Томас Кук\", защото най-големият капитал в мултинационалното акционерно дружество всъщност е германски.    „В този смисъл съвсем прагматично е решението на всички страни в този проблем“.    Байков също е скептичен за необходимостта от данъчни облекчения в сектора:    „Тези стимули биха попаднали извън нормалната икономическа логика - да се подпомагат тези, които са направили грешка в своето икономическо поведение. Не е логично по този начин да се води един бизнес - да подчиниш цялата си дейност на бизнес отношения, които са поставени под риск от години наред и да очакваш след това някои трети да ти съдейства. Подобни стимули биха могли да имат единствено ефект, само ако са на национално ниво и са насочени към създаването на по-устойчив модел на българския туризъм…. Нека не забравяме, че ДДС именно в хотелиерството е силно редуциран, което е една много много сериозна предпоставка за развитието на бизнеса. В тази връзка, някой апели - да се предприемат кампании за субсидиране на чартърите на големи туроператори - отново наливат вода в същия проблем - създаваме предпоставки за развитието на един и същ модел, а не търсим алтернатива…“.    Керемедчиев е категоричен, че субсидирането на който и да е сектор в европейска икономика противоречи на европейската практика Той коментира и утвърждаването на Кристалина Георгиева за управляващ директор на Международния валутен фонд:    „Това всъщност не е българска кандидатура, това е европейска кандидатура. Ние не би трябвало да си преписваме заслугите за това, че госпожа Георгиева зае този висок пост. Тя го зае, защото наистина нейните качества са безспорни. Това също е и реверанс към източноевропейските държави, защото, ако си спомняте, по време на разпределението на повеселите, Източна Европа беше една от най-потърпевшите“. ", "date": "2019.09.29", "title": "Байко Байков, експерт: Томас Кук“ осигуряваше годишно 300 000 туристи към България"}
{"url": "http://epicenter.bg/article/Zapaliha-kolata-na-razsledvasht-politsay-v-Sofiya/194016/3/0", "text": "Запалиха колата на разследващ полицай в София. Това е вторият палеж в рамките само на година. Деянието е извършено около 5 часа тази сутрин. Щетите са материални. Колата е паркирана пред входа на блока на собствениците. Те са мъж и жена - служители в системата на МВР. А синът им е журналистът Кристиян Попов. Той е първият, който разбира за случващото се.    Беше към 5 часа сутринта. Първо чух свистене. После видях в тавана ми отблясъци от огъня. Погледнах през прозореца и видях, че колата ни гори. Това е втора кола в рамките на година и половина. Веднага изтичах и започнахме да гасим с малки пожарогасители, но това е нищо, не можеш да го локализираш. Единствено може да го спреш за момент и той лумва отново. Бяхме се обадили на пожарната. Много бързо дойдоха. Може би 5 минути им трябваше. И още 5 да го загасят, но щетите са доста сериозни, коментира Кристиян Попов, цитиран от Нова телевизия.    Той се надява деянието да не е свързано с неговата работа и тази на родителите му. А камера пред блока е заснела извършителя на палежа. Предишното посегателство върху автомобил на семейството все още не е разкрит. Извършителят отново е заснет. Собствениците му смятат, че става дума за един и същи човек.    От МВР обясниха, че тече разследване. Вероятно ще работят по всички версии за палежа. ", "date": "2019.09.29", "title": "Запалиха колата на разследващ полицай в София"}
{"url": "http://epicenter.bg/article/Arestuvaha-bashtata-na-tiyneydzhara--prichinil-tezhkata-katastrofa-v-Plovdiv/194037/3/0", "text": "Арестуван е бащата на 19-годишния младеж, който причини тежката катастрофа в Пловдив, съобщава БТВ. При пътния инцидент загинаха двама младежи – на 16 и 19 години. Зад волана e бил техен 19-годишен приятел без книжка. Той се е движел с висока скорост.    Катастрофата става на кръстовището на булевард \"Марица\" и \"Източен\", където автомобилът се удря в уличен стълб. Първоначално бе съобщено за една жертва, но по обед в коритото на реката бе намерено тялото и на друг младеж, загинал при катастрофата.    Инцидентът е станал тази нощ около 2 ч. Лек автомобил се врязва с голяма скорост в уличен стълб, младеж загива на място, други двама, които са се возили в колата, са откарани в болница. На сутринта хора от \"Столипиново\", откъдето са младежите, разбират, че в колата се е возело още едно момче, което липсва.    Девет часа след тежкия инцидент, в обраслото с гъста растителност на корито на река Марица хора от Столипиново намират тялото на 16-годишното момче, което е изхвърчало при удара от колата.    Веднага след намирането на тялото на второто загинало момче около Марица се струпаха хора от Столипиново, възникна напрежение и недоволство заради късното откриване на втората жертва. От полицията съобщиха, че в момента на катастрофата не са имали информация, че в колата са пътували четирима. Затова и не са издирвали друг пострадал.    Причината за тежката катастрофа е висока скорост, с която се е движил автомобилът. Водачът не е могъл да го овладее. В болницата му е взета проба за алкохол и наркотици, чакат се резултатите.  ", "date": "2019.09.29", "title": "Арестуваха бащата на тийнейджъра, причинил тежката катастрофа в Пловдив"}
{"url": "http://epicenter.bg/article/Lekari-posochiha-produktite--zashtitavashti-sartseto/194011/2/0", "text": "Отказът от консумация на тлъсто месо в полза на домашни птици или риба, употребата на сушени кайсии, боб и ядки, както и ограничаването на приема на захар ще помогне за запазване здравето на сърцето, се казва в препоръките, публикувани на уебсайта на Националния медицински изследователски център по превантивна медицина на руското Министерство на здравеопазването.  Световният ден на сърцето се отбелязва на 29 септември. Според Световната здравна организация (СЗО) сърдечно-съдовите заболявания са водещата причина за смърт в световен мащаб и ситуацията едва ли ще се промени в близко бъдеще. СЗО прогнозира, че около 20,6 милиона души ще умрат от сърдечно-съдови заболявания през 2030 година.    “Балансираната диета е първата стъпка към здраво сърце. Тя осигурява на човека полезни вещества, които са необходими за нормалната работа на всички функционални системи на тялото и поддържане на нормално телесно тегло”, цитира някои от препоръките РИА Новости.  При избора на ястия, трябва да се предпочетете домашни птици, риба и морски дарове, както и да изберете нискомаслени и неподсладени млечни и кисело-млечни продукти.    Освен това трябва да увеличите и приема на храни с високо съдържание на калий и магнезий, като сушени кайсии, боб, ядки и трици хляб, според препоръките.    Най-малко 400 грама на ден зеленчуци и плодове трябва да се консумират, но употребата на захар, сладкиши, сладкарски изделия и сладки безалкохолни напитки трябва да бъде ограничена, тъй като те са висококалорични, подчертава уебсайтът.    Консумацията на продукти, съдържащи омега-3 мастни киселини – несолена скумрия, сьомга, пъстърва, ще бъде полезна за сърцето. В този случай тлъстото месо, сметана и високомаслена извара трябва да бъдат ограничени.  Завеждащият отделението по сърдечна хирургия в Медицински изследователски център към Министерството на здравеопазването на Русия, Вадим Попов заявява, че рискови фактори за развитие на сърдечно-съдови заболявания се явяват неправилното хранене, лошите навици, стреса и генетичните фактори.   ", "date": "2019.09.29", "title": "Лекари посочиха продуктите, защитаващи сърцето"}
{"url": "http://epicenter.bg/article/Karadaya-v-Isperih--Vlastta-e-za-reshavaneto-na-problemite-na-horata--Mototo-ni-e--Vlast-za-horata-/194012/2/0", "text": "  Екипът на Централния лъч на ДПС присъства на предизборен митинг в град Исперих. В препълнена зала бяха представени кандидатите за кметове на населени места и общински съветници на ДПС начело с кандидата за кмет на община Исперих инж. Белгин Шукри.    В своето изказване председателят на ДПС Мустафа Карадайъ пожела успех на кандидатите и каза \"убеден съм, че на 27-ми октомври още на първия тур Белгин Шукри ще бъде избран за кмет на община Исперих\".    Карадайъ подчерта, че ДПС говори за включването на свободните и активни граждани във вземането на решенията и в контрола на изпълнението на тези решения.    Лидерът на ДПС критикува и модела на управление на общината и заяви, че никой няма право да си мисли, че може да репресира нашите хора. ДПС сме пазители на мира, стабилността и сигурността в нашата Родина, бе категоричен Карадайъ.     И в името на стабилността и сигурността на нашата Родина, ако е необходимо ще подкрепяме някоя власт.   заяви ясно председателят на ДПС.    Карадайъ обяви, че ДПС е единствения пазител на мира, целостта и стабилността. Това е нашата мисия, това е нашата карма, заключи той.    . Ние от ДПС пишем тази история с доброта, патриотизъм, мъдрост и без страх. Това е историята, която написахте вие и която продължихме да пишем заедно, допълни той.    На предизборния митинг в Исперих присъстваха още зам.-председателят на ДПС Ахмед Ахмедов, председателят на Младежко ДПС и евродепутат Илхан Кючюк, членът на ЦОБ Емел Етем, народните представители Ихсан Хаккъ, д-р Хасан Адемов, Имрен Мехмедова и Танер Али, Гюнер Четин-зам.-кмет на община Чорлу и отговорник на ДПС за район Тракия, Р Турция, кандидат кметове на общини и населени места.", "date": "2019.09.29", "title": "Карадайъ в Исперих: Властта е за решаването на проблемите на хората. И мотото ни е “Власт за хората!"}
{"url": "http://epicenter.bg/article/I-vnukat-na-Todor-Zhivkov-e-kandidat-za-kmet-na-Sofiya/194014/2/0", "text": "  Това стана ясно след като Централната избирателна комисия (ЦИК) публикува окончателно списъка с кандидатите за кандидатите за столични градоначалници. Един от тях е и Тодор Славков.   Синът на Людмила Живкова и Иван Славков e издигнат oт Движeниe \"Нaпрeд Бългaрия\", създадено в началото нa 90-тe години oт покойния му бaщa. Да припомним, Тодор Живков е бил кмет на София от 27 май – 1 ноември 1949 г.  ", "date": "2019.09.29", "title": "И внукът на Тодор Живков е кандидат за кмет на София"}
{"url": "http://epicenter.bg/article/Boil-Banov-podari-ikona-za-hrama--quot-Sv--sv--Konstantin-i-Elena-quot--v-Odrin-po-povod-150-ata-mu-godishnina/194020/2/0", "text": "Благодаря сърдечно на турската страна, на областната и на общинската управа в Одрин, за голямата подкрепа при опазването на нашето богато наследство, както и за усилията, които се полагат за реализирането на взаимната ни воля за културно общуване. Убеден съм, че отношенията между двете страни ще продължат да се развиват в дух на истинско добросъседство и приятелство.   С тези думи министърът на културата Боил Банов се обърна към заместник-областния управител на Одрин Юсуф Гюлер, към заместник-кмета на Одрин, директора на бюрото на външно министерство в Одрин, генералния консул на Република България в Одрин Васил Вълчев, посланика на Република България в Република Турция Надежда Нейнски, председателя на Съюза на тракийските дружества Красимир Премянов, духовните и официалните лица и гостите на честването на 150-годишнината на българската православна църква „Св. Св. Константин и Елена” в Одрин, съобщиха от пресцентъра на Министерството на културата.    Отслужена бе и тържествена света литургия. Министър Банов посочи, че благодарение на ползотворния диалог на българската държава с турските власти на централно и местно ниво е реставрирана тази българска светиня, която днес, век и половина по-късно, грее със своята красота и привлича интереса на туристите като една от знаковите забележителности на Одрин. По повод значимата годишнина на храма министър Банов подари специална икона на Света Богородица, изработена на Атон.  В приветствието си по повод годишнината на храма заместник-областният управител на Одрин Юсуф Гюлер подчерта, че съществуването на тази църква на това географско място е изключително важно за приятелските отношения между България и Турция. „Поздравявам Ви за активния обмен между двете ни държави, с отворено сърце Ви приветствам за съвместната ни работа“, допълни той.  Посланикът на Република България в Република Турция Надежда Нейнски подчерта, че днешният ден е истински празник за България. „Празник, защото в този ден нашата вяра става още по-силна. По-силна, защото тези, които са вдигнали и изградили тази църква, ни показаха, че когато хората искат нещо, Бог им помага да го сътворят, дори само за шест месеца“, допълни посланик Нейнски. Тя изрази радостта си, че за добруването на страните ни са се събрали заедно и българи, и турци, и гърци - за да подкрепят този български празник. Приветствие по повод тържествения ден произнесе и Васил Лиязе, председател на българското църковно настоятелство в Истанбул. Сред официалните гости бе и Емил Велинов, директор на Дирекция „Вероизповедания“ на МС.  В края на церемонията министърът на културата Боил Банов отличи с грамоти и плакети четирима български художници, които работят по изписването на българските обекти в Одрин.    Организатори на честването са Генералното консулство на Р. България в Одрин, съвместно с Фондацията на православните църкви на Българската Екзархия в Истанбул.  Храмът „Св. Св. Константин и Елена” в гр. Одрин е построен през 1869 г. със средства, събрани от родолюбивите българи, населявали града по това време. Той е бил една от четирите български църкви, съществували в края на XIX в. и началото на XX век в районите с българско население в Одрин. Храмът е бил действащ до средата на 40-те години на XX в. Основно реставриран със съдействието и експертната помощ на българската държава и отворен отново за посетители е на 14 септември 2008 г. През 2010 г. в двора на църквата е поставен паметник на първия български екзарх в новата ни история – Екзарх Антим I. ", "date": "2019.09.29", "title": "Боил Банов подари икона за храма \"Св. св. Константин и Елена\" в Одрин по повод 150-ата му годишнина"}
{"url": "http://epicenter.bg/article/Hristo-Monov--Sadiite--pusnali-Polfriyman--pokazaha-kukish-na-balgarskoto-pravosadie/194022/2/0", "text": "С изявленията си съдиите, пуснали предсрочно Джок Полфрийман, показаха, че ние - хората от улицата им пречим. Това каза в предаването \"Неделята\" по Нова телевизия Христо Монов, баща на убития от Полфрийман студент Андрей Монов.    Този съдебен състав трябваше да си даде отвод, тъй като председателят на състава и докладчикът са доста тясно свързани с Българския хелзинкски комитет, добави Монов.    Веднага след убийството на сина ми този човек поиска да бъде пуснат да оправи прическата си, а след това беше искал в килията да му пуснат порно канали, заяви бащата на убития студент.    Не очаквах да е толкова нагло. Този съдебен състав показа кукиш (неприличен жест - б.р.) на българското правосъдие. С това си решение съдиите нарушиха чувството ни на справедливост, подчерта Монов.    Не раздавам улично правосъдие, просто се боря правосъдието да възтържествува, каза още Андрей Монов.  ", "date": "2019.09.29", "title": "Христо Монов: Съдиите, пуснали Полфрийман, показаха кукиш на българското правосъдие"}
{"url": "http://epicenter.bg/article/Karakachanov--Byahme-izlagani--Dogovorat-s-Makedoniya-ne-se-izpalnyava-po-vina-na-Skopie/194024/2/0", "text": "Каракачанов: Не съм оптимист, че македонската страна ще надмогне себе си. Дано се лъжа!    В страницата си във „Фейсбук“ лидерът на ВМРО, министър на отбраната и заместник министър-председател на Република България Красимир Каракачанов публикува пространствен коментар по повод предстоящите срещи във връзка с европейското бъдеще на Македония.        На 17 октомври предстои Европейски съвет, на който се очаква лидерите на страните от ЕС да вземат решение за начало на преговори за членство на Македония и Албания в ЕС. България винаги е имала принципна позиция в подкрепа на Македония както по отношение на нейната евроатлантическа интеграция, така и на нейната стабилност и териториална цялост. Тази подкрепа е била винаги ясна, но и обвързана с това каква политика спрямо България се води в съседна Македония и дали тя отговаря на принципите на ЕС за добросъседство и най-вече на българските национални интереси.    За нас от двете страни на Деве баир са живеели и живеят хора, споделящи обща история, общи герои, обща култура и език. Насила разделени от повратностите на историческите събития тези хора днес живеят в две различни държави. . Този македонизъм по своята същност е основно антибългарски, целящ манипулативната и гротескна     За съжаление след края на Югославия този антибългарски македонизъм не само не изчезна, а се превърна и в държавната идеология и доктрина на новата независима държава Република Македония.  Най-крещящата от всички манипулации е именно тази, че Груевски беше председател на партия носеща името ВМРО - която исторически е била винаги най-силният стожер на българщината.     В подписания на 1 август 2017 г. Договор за приятелство и добросъседство между Македония и България всъщност най-важният елемент е клаузата за Обща история.     като Григор Пърличев, Райко Жинзифов, братя Миладинови, Кузман Шапкарев, всички революционери като д-р Христо Татарчев, Гоце Делчев, Дамян Груев, Борис Сарафов, Васил Чекаларов, Гьорче Петров, ген. Александър Протогеров, Тодор Александров, Иван Михайлов и много други. Всички те са се определяли сами като българи, имали са българска национална и етническа идентичност за себе си, говорели са и писали на български книжовен език и са оставили след себе си хиляди страници документи, писма и мемоари, казващи сами за себе си това.     за ВМРО - организация създадена и ръководена от корави българи, бореща се свободата на Македония, но най-вече за нейната българщина. Това е лесно проверимо и доказуемо, включително в архивите на Държавния архив на Македония. Хора и партии в Македония, които си мислят нещо друго по отношение на историческата ВМРО и нейните ръководители, или живеят в някаква странна щизофрения, или са тотално неграмотни, неуки и неписмени. Има и трети вариант всъщност - работят по белградска агенда.    Но да се върнем към фактите - беше създадена смесена историческа комисия с професионални историци от двете ни страни, на която беше даден мандат да намери в бързи срокове този общ и честен прочит на общата ни история и това да залегне в учебните материали, които се преподават в училищата.    . Вината за това е изцяло на македонската страна, която постоянно бави темпото, прави обструкции и се опитва всячески да преиначава значението на оригиналните исторически документи, като постоянно ги тълкува и „обективизира“ от днешна гледна точка.  Македонските историци в комисията са отдадени цялостно на това да защитят максимално титовата и антибългарска конструкция на македонизма.    Последните няколко заседания на Комисията са тотална катастрофа и това беше констатирано и от самите нейни членове.  сравнявайки го с обикновен опортюнист и нагаждач, който се е декларирал българин, само защото обстоятелствата около него били такива. Същото го каза и по отношение на стотиците хиляди български граждани в Македония, които за него са очевидно лъжци и измамници.        Днес ясно мога да констатирам дълбокото си разочарование, че  Подписването и изпълнението на този Договор бе условието за безрезервната подкрепа от страна на България за Македония за членството ѝ в НАТО и ЕС. Благодарение на този Договор и нашата подкрепа Република Северна Македония ще стане съвсем скоро член на НАТО.       за да ѝ бъде дадена дата за начало на преговори за членство в ЕС. Това решение зависи както от всички държави членки, така и от всяка от тях поотделно.   Както беше ясно заявено от премиера Борисов по време на официалното му посещение в Скопие на 1 август тази година,     На 14 и 15 октомври пък предстои и поредното заседание на Историческата комисия. Не съм оптимист, че македонската страна ще успее да надмогне себе си и излезе с резултат, който да позволи на България да продължи да ги я подкрепя. Дано се лъжа!", "date": "2019.09.29", "title": "Каракачанов: Имахме надежда в Заев, но бяхме излъгани! Македония не изпълнява договора с България!"}
{"url": "http://epicenter.bg/article/Bivsh-zam-pravosaden-ministar--Pri-predsrochnoto-osvobozhdavane-osaznavaneto-na-vinata-ne-e-faktor/194025/2/0", "text": "Лично познавам Джок Полфрийман от 2013 година, когато ставаше въпрос за достъпа му до образование. Издадох заповед, с която му беше осигурен интернет и достъп до книги, за да продължи образованието си. Това каза в предаването \"120 минути\" по БТВ бившият зам.-министър на правосъдието Димитър Бонгалов.    Оставам с впечатление, че по-скоро затворническата администрация не постъпва правилно спрямо Джок Полфрийман като председател на сдружение. Издадени са нищожни актове, с които му се отнемат награди, и Полфрийман реагира адекватно, заяви Бонгалов.    По думите му методиката, по която се оценява доколко затворниците са се поправили, е остаряла. При издаването на присъдата осъзнаванаето на вината се приемаше за смекчаващо доказателство, но при предсрочното освобождаване осъзнаването на вината не е фактор, посочи бившият зам.-правосъден министър.    Този институт на предсрочното освобождаване е от 1968 год. и изисква да е изтърпяна половината присъда. В случая не се спори дали Полфрийман е изтърпял половината от присъдата си, а дали се е поправил, каза Бонгалов.    Той съобщи, че през 2017 година са подадени 2000 молби за предсрочно освобождаване, като от тях са уважени 1282.    Очаквам решението на Върховния касационен съд да бъде потвърдено, но ако не бъде потвърдено, ни чака дело в Съда за правата на човека, заяви още Димитър Бонгалов.  ", "date": "2019.09.29", "title": "Бивш зам.-правосъден министър: При предсрочното освобождаване осъзнаването на вината не е фактор"}
{"url": "http://epicenter.bg/article/Utre-shte-e-predimno-slanchevo-i-toplo-za-kraya-na-septemvri/194029/2/0", "text": "През нощта ще бъде ясно и почти тихо. Минималните температури ще бъдат между 10° и 15°. Утре ще е предимно слънчево и топло за края на септември. Ще духа слаб, в Дунавската равнина до умерен вятър от запад, в Източна България – от юг. Преобладаващите максимални температури ще бъдат между 27° и 32°. Атмосферното налягане ще продължи да се понижава и ще бъде по-ниско от средното за месеца. Над Черноморието ще бъде слънчево. Ще духа до умерен вятър от юг-югоизток. Максимални температури на въздуха: 25°-30°. Температурата на морската вода е 22°-23°. Вълнението на морето ще бъде 1-2 бала. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ). Над планините ще е предимно слънчево. Ще духа умерен, по билата и временно силен западен вятър. Максимална температура на височина 1200 метра около 21°, на 2000 метра – около 14°.   Във вторник и сряда ще бъде предимно слънчево и топло за периода. Първия ден ще духа слаб, в Дунавската равнина до умерен северозападен вятър и дневните температури, главно в североизточната половина от страната, слабо ще се понижат. Втория ден вятърът ще се обърне от юг-югозапад и максималните температури отново ще са над 25°, на отделни места ще достигат и до 30°-31°. Преобладаващите минимални и двата дни ще са между 11° и 16°.   В четвъртък в Източна България вятърът ще остане югозападен и дневните температури там ще са високи. В западната половина от страната вятърът ще се ориентира от северозапад и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми.  ", "date": "2019.09.29", "title": "Утре ще е предимно слънчево и топло за края на септември"}
{"url": "http://epicenter.bg/article/Karakachanov-VMRO-napuska-vlastta--ako-podkrepim-Severna-Makedoniya-za-chlenstvo-v-ES-/194031/2/0", "text": "    Това стана ясно от думите на вицепремиера и лидер на партията Красимир Каракачанов в ефира на \"Неделята на NOVA\".    Той ще поиска правителството да излезе с такова решение преди 17 октомври, когато предстои Европейски съвет, на който се очаква лидерите на страните от Европейския съюз да вземат решение за начало на преговори за членство на Македония и Албания в ЕС.  Решението ще се вземе само с абсолютно мнозинство. Дори и само една държава да бъде против, решение не може да бъде взето.  „Причината не е само изказването на Пендаровски, а заради цялата политика, която Македония води.  ”, заяви Каракачанов.      По-рано в позиция по темата във Фейсбук Каракачанов написа, че е скептичен за македонската страна ще надмогне себе си и ще изчисти фалшификациите.    По повод липсата на резултат от работата на българо-македонската комисия, която имаше задача да постигне общ прочит на историята ни в учебниците.    \"Тази комисия съществува вече от почти 2 г, но резултатите от работата ѝ, ако въобще има такива, са крайно разочароващи. Вината за това е изцяло на македонската страна, която постоянно бави темпото, прави обструкции и се опитва всячески да преиначава значението на оригиналните исторически документи, като постоянно ги тълкува и „обективизира“ от днешна гледна точка.    . Македонските историци в комисията са отдадени цялостно на това да защитят максимално титовата и антибългарска конструкция на македонизма. Последните няколко заседания на Комисията са тотална катастрофа и това беше констатирано и от самите нейни членове\", написа в профила си Каракачанов.    заяви вицепремиерът.   Припомняме, че утре президентът Румен Радев свиква спешни консултации с политическите лидери във връзка с отношенията ни с Македония. Премиерът е заявил присъствието си.", "date": "2019.09.29", "title": "Каракачанов категоричен: ВМРО напуска властта, ако подкрепим Северна Македония за членство в ЕС "}
{"url": "http://epicenter.bg/article/Shvedski-psihiatar--Kultat-kam-Greta-Tunberg-e-palna-ludost--Tya-e-neshto-kato-rok-zvezda-v-Shvetsiya/194032/2/0", "text": "Грета Тунберг не е нито дар, нито символ. Тя е 16-годишно дете със синдрома на Аспергер. Не знам защо хората се вслушват в едно 16-годишно дете, а не в учените. Бих го обяснил с култ, хората са много податливи към култове. Това каза в предаването \"120 минути\" по БТВ шведският психиатър Давид Еберхард.    Няма нищо лошо в нейната ангажираност, но тя не казва нищо научно. Посланието ѝ е да се паникьосаме, това не решава никакви проблеми. Въпросът е защо хората се вслушват в нея. Това е пълна лудост, заяви Еберхард.    Тя е нещо като рок звезда в Швеция. Тук, ако кажеш нещо против Грета, ще те заклеймят, че си против борбата с климатичните проблеми. Трябва да намерим решение за климатичните проблеми, но нейните решения не са правилни, обясни той.    Швеция е най-светската държава в света, трябва ни нова религия и това е тя, каза Еберхард, като отбеляза, че би препоръчал на Грета Тунберг да се върне на училище. ", "date": "2019.09.29", "title": "Шведски психиатър: Култът към Грета Тунберг е пълна лудост! Тя е нещо като рок звезда в Швеция"}
