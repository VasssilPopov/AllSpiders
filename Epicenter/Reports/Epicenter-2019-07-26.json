{"url": "http://epicenter.bg/article/Korneliya-Ninova-povede-koloezdachnoto-sastezanie-za-kupa--quot-Buzludzha-quot--/189109/2/0", "text": "Председателят на БСП Корнелия Нинова поведе колоездачното състезание за купа \"Бузлуджа\" от Габрово.   Освен нея, в надпреварата се включи и Крум Дончев.   Тази година участниците са над 80. БСП провежда състезанието за четвърта поредна  година, като то е част от националния календар на дисциплината.     Тази година състезанието се провежда в 7 категории : юноши от 15 до 18 години, елит до 23 години, мастърс до 35 години, мастърс до 40 години, мастърс до 50 години, мастърс над 60 години и жени.   На победителите от всички категории ще бъдат връчени награди от лидера на БСП Корнелия Нинова. Ще бъде връчена и награда за най- млад състезател на името на покойния голям колоездач Васил Дянков.", "date": "2019.07.26", "title": "Корнелия Нинова поведе колоездачното състезание за купа \"Бузлуджа\" "}
{"url": "http://epicenter.bg/article/NAP--Ne-se-nalaga-horata-da-smenyat-lichnite-si-dokumenti--VIDEO--/189059/2/0", "text": "Важно е да комуникираме отговорно независимо от създадената ситуация, за да не се създават ненужни поводи за паника“, заяви на брифинг говорителят на НАП  Росен Бъчваров.   Около половин милион българи вече са проверили дали данните им са изтекли след хакерската атака в НАП, съобщи говорителят на приходната агенция Росен Бъчваров.      От НАП съветват тези  „Това са чисто превантивни мерки от гледна точка на допълнителна сигурност.   заяви Бъчваров.    Втората препоръка е свързана с финансови злоупотребни –     Третото нещо, което трябва да се направи, е  . Там подробно са разказани има ли рискове от вземане на кредити от чужди лица, продажба и покупка на имущество.   потвърди още Росен Бъчваров.    Към момента приложението на НАП само разкрива, че има неправомерни данни, но не се знае какви са.      Асоциацията за отговорно небанково кредитиране заявиха, че „И преди това събитие и към настоящия момент компаниите, ангажирани с потребителско кредитиране, са предприели достатъчно мерки за идентификация на своите клиенти. Отделно от това процесът винаги включва намесата на служител, което верифицира процеса на отпускане на кредит. Кандидатстването за онлайн кредит не изчерпва процеса.   обясни председателят на Асоциацията за отговорно небанково кредитиране Николай Цветанов.  „ . Те не следва да сменят личните си карти, но за тях е по-висок рискът някой да се опитва да злоупотреби с данните им” , обясни заместник-изпълнителният директор на НАП Милена Кръстанова.   Бчваров обяви, че приложението не допуска грешка при запитване от българските граждани. „Има случаи, в които изпращането на съобщението се забавя. Поради тази причина допускаме три запитвания.  ”, уточни говорителят на Приходната агенция.    Той обяви, че в момента се съпоставят 70 млн. записа в базата на НАП с тези, които са разпространени публично.  , каза той.                                     ", "date": "2019.07.26", "title": "НАП: Не се налага да сменятe личните си документи, сменете паролите на пощите и ПИК на НАП  (ВИДЕО) "}
{"url": "http://epicenter.bg/article/Donchev--Probivat-v-NAP-e-mnogo-tezhak-kiberintsident--no-ne-e-nay-tezhkiyat--Vinovnite-shte-badat-nakazani/189073/2/0", "text": "    Това заяви вицепремиерът Томислав Дончев в Смолян.      Вторият по тежест инцидент е някой да унищожи данните и да ги няма. Ние трябва да защитим тези регистри. България дава много малко за киберсигурност – разходите на година са около 5 млн. лв., което е нищо, поясни вицепремиерът.    Той допълни, че Комисията за защита на личните данни има право да глобява всякакви публични и частни субекти. Случаят с НАП е особен, защото е публична институции, но глобата ще се плаща от данъци. Само че това не е единственото наказание.        Естествено е, че ще се разбере кой е виновен, ще се определи точно вината и на виновните лица, които са допуснали професионална небрежност, ще им се наложат наказания.   Работата започна, идентифициран е обемът лица - малко над 180, които имат изтекло критично количество данни. НАП се е свързала с тях, дават се съвети, предлага се помощ, посочи Дончев.    Той припомни, че ЕГН-тата са защитена информация от две години.   Имахме няколко срещи по темата. Трябва да наемаме по-висококачествени специалисти на по-високи заплати и трябва внедряване на най-модерни софтуерни решения за защита на критичните системи.     Най-трудното е електронните ни системи да са публични и в същото време да са защитени. Най-защитени са системите, които не са свързани с интернет като на МВР например, каза още Томислав Дончев.   За нещастие много подходящ сезон за разпространение на заразата. Вземат се, бих казал, радикални мерки. Но един от проблемите, който имаме е, че сред обществеността, даже бих казал и сред управата в засегнатите райони, нямаме пълно съдействие. Има опити и за извеждане, и за транспортиране на животни, което означава разпространение на заразата. Затова не само МВР, мобилизирали сме сили на Българската армия и колкото е необходимо ще бъдат мобилизирани допълнително, за да се осигурят карантинните мероприятия, заяви вицепремиерът и добави, че трябва да бъдат взети всички мерки да се ограничи разпространението на заразата.    Това, че са се похарчили законосъобразно едни средства, все още не означава нищо, същественият въпрос е каква е ползата от тях.  Вицепремиерът посочи, че през следващия програмен период са предвидени значително повече средства за страната ни, като обем финансовата рамка е около 26-27 милиарда лева.   подчерта той заместник министър-председателят.    Томислав Дончев и заместник-министърът на регионалното развитие и благоустройството Деница Николова участваха в заседание на Регионалния съвет за развитие на Южен централен район, на който се обсъди подходът за регионалната политика след 2020 г.     Това само с инвестиции в улици, кръстовища, градинки няма да стане, необходим е нов тип инвестиции, допълни вицепремиерът.    По думите му  Друго предизвикателство според Дончев е    Имаме няколко сфери, където нивото ни на мислене, планиране и осъществяване на такива проекти трябва да бъде надобщинско, регионално, посочи Томислав Дончев. Той смята, че трябва да се осигури достатъчен дял бюджети от всяка програма за такива проекти на надобщинско ниво.    Относно необходимостта от промяна на модела, по който се случват проектите и инвестициите, вицепремиерът препоръчва обществената дискусия да се направи преди нещо да се построи.  допълни Томислав Дончев, цитиран от БТА.", "date": "2019.07.26", "title": "Дончев: Пробивът в НАП е много тежък киберинцидент, но не е най-тежкият. Виновните ще бъдат наказани"}
{"url": "http://epicenter.bg/article/BSP-poiska-ostavkite-na-Tomislav-Donchev--Desislava-Taneva-i-na-direktora-na-BABH-/189075/2/0", "text": " заяви народният представител от ПГ на \"БСП за България\" Стоян Мирчев в отношение към изслушването на министър Десислава Танева за чумата по свинете.   \"Мога винаги да подам оставка. Повярвайте ми, този въпрос на фона на тази криза звучи само като облекчение\", заяви министър Десислава Танева.   Управляващите са на път да създадат системна криза, икономическа и екологична катастрофа с африканската чума по свинете. , заяви Мирчев.    Той обясни, че  По думите му само при избиването на 57 хил. глави става въпрос за 4 млн. кг. месо. Той подчерта, че министър Танева все още говори за превенция от заболяването. „Преди повече от 2 години започнахме да следим как се приближава заразата към България и нееднократно сме алармирали и през парламентарен контрол, и в комисията. Тогава беше времето за превенция.    Мирчев подчерта, че миналата година бившият министър на земеделието е заявил, че има неблагоприятна картина на разпространение на болестта у нас,  . По думите му вместо това са    „  каза още той. Депутатът подчерта, че миналата година е трябвало да бъде разрешено на ловците да влязат в района на границата с Румъния, за да помогнат за депопулацията на дивите свине, носещи заразата, но вместо това ловуването е било изцяло забранено.   Той подчерта, че в Португалия и Испания е доказано, че кръвопиещите насекоми също могат да разнасят заразата, а отново благодарение на бездействието на управляващите, ситуацията с комарите по течението на река Дунав също е тежка.  “, обясни той.    Мирчев призова всички потърпевши да бъдат обезщетени на пазарни цени.    Какво направихте за справяне с чумата по свинете - мерки на хартия без достатъчно действие „Какво се случва с разпространението на африканската чума по свинете у нас?“ Този въпрос отправи народният представител от ПГ на „БСП за България“ проф. Светла Бъчварова към министър Десислава Танева. Тя подчерта, че на карта е поставен сектор, който касае работни места, добавена стойност в БВП и осигуряване на продоволствен сектор в страната, който осигурява над 50% от потреблението. „На път сме всичко това да се срине и индустриалното производство на прасета да бъде унищожено\", заяви тя.   Проф. Бъчварова обясни, че това е заявено и от еврокомисаря по здравеопазване и безопасност на храните. По думите й неговите упреци са в две посоки – липса на ефективни действия на институциите; недостатъчно активна работа по запознаване на населението как да се предпази от чумата. Според него това е един брилянтен пример как някой е бил небрежен, не си е свършил работата и не е внимавал. Проф. Бъчварова обясни, че през януари 2018 г., със заповед на министъра е приета заповед за борба с африканската чума в цели 4 страници, в които: липсва координация между институциите; 2/3 от дейностите акцентират върху ликвидацията на огнищата, но не и върху превенцията; не е взета  предвид и възможността за дерогация и избиване само на заразените животни в големи комплекси, които могат да се обособят.   „Ако в стратегията беше предвидена и такава възможност, сега щеше да бъде много по-лесно да бъде управляван този процес по избиването на животните“, заяви тя. По думите й на 31.08.2018г.  е регистрирано първото огнище на чума у нас, но тази червена лампа не е била оценена, освен с ликвидирането и загробването на животни. „Правителството взе мерки само на хартия, но без достатъчно действие. Институциите, освен да констатират наближаването на заболяването, трябваше да координират всичките си действия и да излязат със строг план какво се прави във всеки един момент“, каза още тя.      „Как гарантира БАБХ, че заразата няма да продължи да се разпространява?\" Този въпрос отправи към ресорния министър депутатът от левицата от Русе Георги Стоилов. Той попита- ако терените за загробване са извън свинекомплексите, как БАБХ ще гарантира, че при транспортирането няма да се разпространи заразата от умъртвените животни или след заравянето им,  при разравяне от хищници, грабливи птици и други гризачи. Той подчерта, че става въпрос за хиляди тонове месо. Стоилов заяви, че според специалисти вирусът може да остане в колбасите до 50 дни, в замразеното месо 1000 дни, 300 дни в сушено месо, 160 дни в почвата и 180 дни във водоемите.          „Смятате ли да предприемете структурни и организационни промени с цел недопускането на проникването и разпространението на зарази по животните?“   Този въпрос отправи към министър Танева депутатът Цветан Топчиев. По думите му бързото развитие и разпространение през последните седмици на африканската чума по свинете налага извода, че това се случва не само поради естеството на заболяването, но и поради организационни и структурни недостатъци. По думите му за тази ситуация са допринесли премахването на ветеринарните участъци и недостатъчната обезпеченост с ветеринарни лекари и специалисти в областните структури на Агенция по храните; разделението на държавни и частно практикуващи ветеринарни лекари; утежнението от бюрократични процедури; ниското заплащане на труда на ветеринарните специалисти.  ", "date": "2019.07.26", "title": "БСП поиска оставките на Томислав Дончев, Десислава Танева и на директора на БАБХ Дамян Илиев"}
{"url": "http://epicenter.bg/article/Novonaznacheni-voennosluzheshti-polozhiha-voenna-kletva-v-101-vi-alpiyski-polk---Smolyan-/189079/2/0", "text": "В тържествена обстановка днес, 26 юли, 15 новоназначени военнослужещи положиха военна клетва в 101-ви алпийски полк – Смолян, съобщиха от пресцентъра на министерството на отбраната.    С приветствие към тях се обърна заместник-командирът по логистичното осигуряване подполковник Стефан Събински. Той им пожела здраве, увереност в собствените сили и успех в службата.    „Следвайте примера на военнослужещите от 101-ви алпийски полк и не забравяйте, че сте наследници на славния 21-ви Средногорски полк”, призова подполковник Събински.    Поздравления бяха получени от кмета на община Смолян Николай Мелемов и от областния управител на област Смолян Недялко Славов.    След тържествения ритуал подполковник Събински се срещна с присъстващите на ритуала родители и близки на положилите военна клетва, за да отговори на въпроси, свързани с предстоящите етапи на тяхното обучение и служба.  ", "date": "2019.07.26", "title": "Новоназначени военнослужещи положиха военна клетва в 101-ви алпийски полк - Смолян "}
{"url": "http://epicenter.bg/article/Karakachanov--Balgarskiyat-ofitser-tryabva-da-ima-samochuvstvieto-na-lider-v-obshtestvoto-/189082/2/0", "text": "\"Българският офицер трябва да има съзнанието, че е лидер в българското общество. Имайте самочувствието на лидери в обществото, а не само в подразделенията, в които служите\". Това каза министърът на отбраната Красимир Каракачанов в поздравлението си към курсантите от випуск „Александровски“ на Националния военен университет (НВУ) \"Васил Левски\" във Велико Търново, съобщиха от пресцентъра на министерството на отбраната.    \"Предайте знанията и уменията си на своите подчинени. Благодарен съм ви най-напред като българин и след това като министър на отбраната, че преди 5 години избрахте пътя на българския офицер\", каза още министър Каракачанов.    \"Вашата служба е тежка, в някои случаи - опасна. Но тя е благородна. Това е служба за защита на българската нация и държава. По вашия път са минали десетки хиляди мъже и жени. На тях се крепи българската държава\", подчерта министър Каракачанов.    \"Във ваше лице виждам утрешната Българска армия, която трябва да посрещне предизвикателствата на бъдещето\", заяви заместник-началникът на отбраната генерал-лейтенант Димитър Илиев. На базата на своя 34-годишен военен опит той се обърна към випускниците с думите, че трябва да се стремят към отлична военна и специална подготовка, да бъдат полезни на системата и да са готови да носят отговорност.    Генерал-лейтенант Димитър Илиев поздрави и завършващите сержантския колеж с думите: \"Вие имате изключително важна мисия: да осъществявате връзката между командира и войниците. Бъдете пример с професионалните си способности и нравствени качества\".    Началникът на НВУ бригаден генерал Пламен Богданов подчерта, че над 160 офицери и 30 сержанти влизат в редиците на Българската армия днес. Това е най-големият брой офицери в редиците на Въоръжените сили в последните години. \"Административният и академичният състав на НВУ с гордост показваме на българското общество, че Българската армия има ново попълнение добре обучени, знаещи и можещи млади хора\", заяви бригаден генерал Пламен Богданов.    В слово-отговор отличникът на випуска лейтенант Иван Пърчев благодари на преподавателите за професионализма и търпението и на родители и близки на курсантите за подкрепата. Благословия към завършващите отправи Негово Високопреосвещенство Великотърновският митрополит Григорий. За да изпратят новите офицери в тържествения за тях ден във Велико Търново дойдоха още много висши военни, представители на местната и държавната власт, много близки на курсантите.    Награди от министъра на отбраната Красимир Каракачанов получиха първенецът на випуска курсант-старшина Иван Пърчев, както и завършилите с диплома „Отличен“ курсант-старшина Иван Радоев, курсант-старшина Михаел Павлов, курсант-старшина Станислава Павлова, курсант-старшина Калоян Атанасов, курсант-старшина Милен Георгиев, курсант-старшина Ивайло Тодоров, курсант-старшина Георги Цурев. Отличен беше и първенецът на курса за придобиване на професионална квалификация по военно дело офицерски кандидат 2-ри клас Николай Николов.    От името на началника на отбраната награди получиха тримата първенци на випуска на Професионалния сержантски колеж към НВУ – младши сержант Димитър Андонов, младши сержант Диана Бонева и младши сержант Мая Димитрова.    В отговор на въпрос на журналисти министърът на отбраната Красимир Каракачанов коментира отхвърленото вето на президента върху ратификацията на договорите за новите самолети. Според него дебатът в българското общество по темата е бил достатъчно задълбочен и то е добре информирано. \"Като министър на отбраната мен ме интересува Българската армия да е добре въоръжена, със съвременно въоръжение\", заяви министър Каракачанов.    По думите му разходите по инвестиционния проект на Военновъздушните сили няма да се отразят по никакъв начин на другите два модернизационни проекта - на Сухопътните войски и на Военноморските сили. \"Една от най големите грешки в миналото е да се подпомага модернизацията само на един вид въоръжена сила\", посочи той и нарече спекулации твърденията, че тези разходи ще се отразят и върху доходите на военнослужещите.    За нов началник на НВУ е предложен полковник Иван Маламов, в момента командир на 110-и полк.    \"Идеята ми е да се промени досегашната практика във Военния университет да се изпращат хора, които са накрая на кариерата си. Моята амбиция е да изпращаме тук ръководители, които да са в средата на кариерата си и да защитават и развиват младите български офицери\", посочи министър Каракачанов. Процедурата по съгласуване на кандидатурата на полковник Иван Маламов вече е в ход.  ", "date": "2019.07.26", "title": "Каракачанов: Българският офицер трябва да има самочувствието на лидер в обществото "}
{"url": "http://epicenter.bg/article/BSP-provezhda-v-Gabrovo-razshireno-zasedanie-na-Natsionalniya-si-savet-/189086/2/0", "text": "БСП провежда в Габрово разширено заседание на Националния си съвет. На срещата участват областни и общински председатели на БСП, кметове и общински съветници.    След това членовете на БСП ще поднесат цветя пред паметната плоча на Бузлуджанския конгрес, паметника на Васил Априлов и Костницата на загиналите за свободата.    В 16.30 часа Корнелия Нинова ще открие ежегодното колоездачно изкачване от Габрово до Шипка за Купа \"Бузлуджа 2019\", а в 18.00 часа ще бъдат обявени победителите.    Ще бъдат поднесени венци и цветя в чест на боевете при Шипка по време на Руско-турската война (1877-1878) и на 141-ата годишнина от Освобождението на България.    В събота десетки хиляди социалисти се събират за традиционния събор на връх Бузлуджа в местността Историческа поляна. Съборът тази година отбелязва 128 години организирано социалистическо движение в България.", "date": "2019.07.26", "title": "БСП провежда в Габрово разширено заседание на Националния си съвет "}
{"url": "http://epicenter.bg/article/D-r-Damyan-Iliev--Osnovniyat-problem-s-afrikanskata-chuma-v-Balgariya-e--quot-zadniyat-dvor-quot-/189088/2/0", "text": "  Това каза в предаването \"Плюс минус\" по Нова телевизия изпълнителният директор на БАБХ д-р Дамян Илиев, който коментира темата за африканската чума по свинете.   \"Зад местата за загробване на умъртвените животни стоят много институции. Те са толкова много, че хората не могат да си ги представят. Още преди 2 години всяка община е трябвало да осигури такива места. Аз съм твърдо за загробване на животните. Към момента няма никаква опасност за заразяване на подпочвените води. Екарисажите нямат капацитет да поемат всички животни. Ще отнеме много повече време да се изгарят животните в инсинератори. Евтанизирането на животните трябва да се случи бързо. Ако решим да горим животните от Бръшлен, ще ни отнеме 150 дни. Никой в Европа не го прави. Нито една държава няма резерв от инсинератори за едно такова бедствие. Единственото изгаряне на животни е имало в Чехия, но там е нямало \"заден двор\", а животните са били само диви. Във всички останали държави животните се загробват. Фермите, в които се избиват животни, ще могат да бъдат използвани отново, след като премине известно време на оздравяване\", категоричен бе д-р Илиев.    \"Заявявам отговорно, че оградата по границата с Румъния не е отговорност на БАБХ. Прасетата съвсем спокойно могат да плуват. Днес чух мнение, че болно прасе не може да преплува Дунав. Това е така, но само ако прасето е клинично болно и има температура. 10 дни преди това прасето съвсем спокойно може да преплува реката. В момента ние спазваме европейско решение и стратегия за борба с африканската чума. Ние спазваме тези правила. Основният проблем в България е \"задният двор\". Ние не получаваме никаква подкрепа от селските кметове и хората. Всички регистрирани свиневъди ще бъдат компенсирани на пазарни цени. Запознат съм, че министър Танева търси начини и нерегистрираните да бъдат обезщетени по някакъв начин, въпреки че те са нарушители\", завърши шефът на БАБХ.    ", "date": "2019.07.26", "title": "Д-р Дамян Илиев: Основният проблем с африканската чума в България е \"задният двор\""}
{"url": "http://epicenter.bg/article/Saprugata-na-Lozan-Panov-upotrebi-sina-si-/189061/3/0", "text": "  В четвъртък следобед в няколко медии със синхронизирана редакционна политика се появи поредното \"странно\" писмо на Елисавета Панова, съпругата на председателя на Върховния касационен съд (ВКС) Лозан Панов. В новия си епистоларен шедьовър Панова се обръща директно към премиера Бойко Борисов, от когото иска обяснение, защо 20-годишният й син е бил обект на полицейска проверка и запис на личните му данни, докато е протестирал пред сградата на висшия кадрови орган на съдебната власт.   В четвъртък пред него около двеста протестъра, предвождани от проваления правосъден министър Христо Иванов, свързани с партията му \"Да, България\", с олигархичния кръг \"Капитал\" на подсъдимия олигарх Иво Прокопиев и наемници на укриващия се в Белград подсъдим фараон Цветан Василев, недоволстваха срещу единствената за момента номинация за главен прокурор – тази на Иван Гешев. Имаше и привърженици на зам.-главния прокурор, пише   От съобщение на Столичната дирекция на вътрешните работи (СДВР) се разбра, че синът на Елисавета Панова, носещ фамилията на покойния си баща Ганев, е присъствал на нерегламентиран протест, за който Столична община и полицейските власти, не са били предварително уведомени.   Оказва се, че зовящите за спазване на закона партийни активисти от \"Да, България\" дори не са намерили за нужно да уведомят общината, каквото е нормативното изискване за провеждане на всяко масово мероприятие.    \"Във връзка с прекратяването на груби нарушения на обществения ред - ограничаване на свободата на придвижване на гражданите и на движението на масовия градски транспорт в района на сградата на ВСС на ул. \"Екзарх Йосиф\" № 12, служители на СДВР са провели специализирана полицейска операция. В хода й са извършени проверки за установяване на самоличност съгласно чл. 70 ал. 1 т.3 от ЗМВР на 14 лица\", посочват от МВР.   От тази информация се разбира още, че всъщност 20-годишният младеж с \"будна гражданска съвест\" е бил само един от всички 14 лица, на които са били записани данните от личните карти, практика която служителите на МВР често предприемат при подобни прояви, основно спрямо протестиращи, които извършват непристойни действия или такива, които биха довели до провокиране на напрежението. Факт е, че униформените не допуснаха сблъсъци между двете групи протестиращи и това само показва професионалното изпълнение на задълженията им.   В писмото на Панова тя припомня и за своя сблъсък с органите на реда от 2004 г., както и това, че кумове на сватбата им с Лозан Панов на 14 февруари 2015 г. са семейството архитекти Весела и Пламен Мирянови, собственици на строителната фирма \"Артекс\". Само, че преди да отправя неоснователни упреци, \"Черния лебед\" на председателя на ВКС (по Христо Иванов) сама дължи отговори на множество въпроси.     За момента има две противоречащи си съдебни решения за т.нар. \"криминална регистрация\" на Елисавета Панова. Първото на съдия от Софийския районен съд (СРС) я потвърждава. Второто – на състав на Софийския градски съд (СГС), с което се отменя предходното, я отрича. Важна подробност, че автор на въззивното решение е магистрат, член на ръководството на политизирания Съюз на съдиите в България (ССБ), демонстриращ своята пристрастност към Лозан Панов. Макар формално Панова да няма \"криминална регистрация\", изразяваща  се в заснемане и сваляне на дактилоскопични следи, нейното име фигурира в масивите на МВР. Това се потвърждава от официален документ, в който се посочва, че на 14 юли 2004 г. Елисавета Ганева е уличена в извършването на хулиганство, съпротива на орган на властта, което е в нарушение на чл. 325, ал.2 от Наказателния кодекс. Фактът, че производството е прекратено, не отменя случая, в който името на \"Черния лебед\" присъства. Панова не е дала адекватен отговор – какво точно се е случило в офиса в центъра на столицата преди 15 години.   Днес Панова прави аналогия със своето поведение от 14 юли 2004 г. и това на 20-годишния й син пред сградата, в която собственият й съпруг е призван да взима решения по управлението на съдебната власт. Предвидливо Панов избяга от заседанието на Пленума на ВСС този четвъртък и отиде в Пловдив, за да притиска местните съдии кого да подкрепят за административни ръководители на съдилищата в града.   Преди да се опитва да назидава органите на реда и за пореден път да демонстрира арогантното си отношение към висшия кадрови орган на съдебната власт, стигайки до там, че да замества собственото си дете, Бети Панова (както предпочита да я наричат) трябва да даде отговор на въпроса – как и защо се е стигнало до ситуацията, отпреди пет години, в която едно от децата на покойния й съпруг от първия му брак подава сигнал срещу нея самата. В жалбата си по-големият брат на протестъра от този четвъртък уличава Бети Панова в измама и обсебване.   Съпругата на председателя на ВКС пише до Борисов и отправя обвинения за \"изтичането\" в медиите на копие от акта й за сключен брак отпреди четири години и половина. Само, че Панова пропуска да обясни – колко реално струва жилището в луксозната кооперация \"Дипломат\" в квартал \"Изгрев\", закупена от фирма \"Артекс\" през 2013 г., т.е. от бъдещите й кумове. Освен на собствения си син, Панова дължи това обяснение и на данъчните, а и на обществото, което има право да знае – живее ли \"съдия №1\" в имот, придобит на цена четири пъти по-ниска от реалната. От нотариалния акт по сделката може да се допусне, че са налице действия по укриване произхода на финансови средства в особено големи размери. Това, разбира се, подлежи на доказване  от данъчната администрация, чиято проверка продължава. Факт е, че към момента председателят на ВКС е уличен в неплащането на 16 000 лв. данъчни задължения, което той обжалва пред…съдебна инстанция, чийто административен ръководител е бил в продължение на пет години.   В писмото на Бети Панова до Бойко Борисов има и нещо много интимно. Тя говори за сватбата си, случила се само две седмици след като Панов пое най-висшата съдебна инстанция. Изглежда, че \"Черния лебед\" на Лозан Панов много иска да припомни на обществото, че по думите на бившия конституционен съдия Румен Ненков изборът на настоящия председател на ВКС е станал възможен и след осигуряването на политическа подкрепа  от лидера на ГЕРБ. Всъщност Борисов сам си призна, че е подкрепил избирането на Панов за \"съдия №1\". Може би Бети Панова се надява, че Бойко Борисов отново ще се поддаде на изнудване и ще нареди на правосъдния министър Данаил Кирилов да номинира удобен за кукловодите на Лозан Панов кандидат за следващ главен прокурор, пише\r\n \r\n   \r\n", "date": "2019.07.26", "title": "Жената на Лозан Панов употреби сина си в кампанията срещу ВСС и кандидата за главен прокурор"}
{"url": "http://epicenter.bg/article/ETsB-obyavava-dnes-rezultatite-ot-stres-testovete-na-shest-banki-u-nas/189025/4/0", "text": "Стабилни ли са българските банки? Отговор на този въпрос ще дадат резултатите от стрес тестовете, които Европейската централна банка ще публикува днес.    Предстоящото им огласяване съобщи БНБ снощи, след като Управителният съвет на централната банка ги обсъди и разпространи чрез медиите си позицията си.    Цялостната оценка на ЕЦБ се състоеше от преглед на качеството на активите (ПКА) и стрес тест на шест български банки.    Позицията на УС относно ефектите от резултатите от цялостната оценка върху надзорната политика на БНБ е следната:    1. Резултатите от оценката на ЕЦБ съответстват на резултатите от прегледа на активите и стрес теста, извършени от БНБ през 2016 г., и на оценките на банковия надзор след това, отчитайки изминалия период и промените в методологията с влизането в сила на счетоводния стандарт МСФО 9. Резултатите показват устойчивостта на българския банков сектор като цяло.    2. Следователно, БНБ одобрява резултатите от цялостната оценка. Ще бъдат предприети последващи действия, свързани с по-нататъшно укрепване на капиталовата позиция на банките, в строго съответствие с мандата на БНБ и съответната регулаторна рамка.    3. Използвайки резултатите от ПКА и развитията след референтната дата, БНБ извърши оценка спрямо пруденциалните изисквания на чл. 92 на Регламент (ЕС) №575/2013 на Европейския парламент и на Съвета. Резултатите от оценката на БНБ потвърждават, че всяка от шестте банки изпълнява пруденциалните изисквания на горепосочения Регламент.    Управителният съвет на БНБ отбелязва отличното сътрудничество между БНБ и ЕЦБ при извършването на цялостната оценка, което ще продължи в процеса на установяване на тясно сътрудничество.", "date": "2019.07.26", "title": "ЕЦБ обявава днес резултатите от стрес тестовете на шест банки у нас"}
{"url": "http://epicenter.bg/article/Petko-Dobrev--Na-26-yuli-tryabva-da-otdadem-pochit-kam-Krum---nay-slavniyat-balgarski-vladetel-/189023/11/0", "text": "На 26 юли българите трябва да отдадем дължимата почит към Крум – най-славният български владетел Според академичното издание „История на България“ Крум е водил политика за обединяване на българските славяни, славянизиране на държавата, обогатяване на него самия и първите му помощници и утежняване на положението на българското селячество. Всичко това той сторил чрез водените от него победоносни войни и въведените закони.   Така академичните ни историци са свели ролята на Крум до алчен владетел, който утежнил положението на българското селячество.  Анализът на историческите извори обаче показва, че тези твърдения са историческа манипулация. Имайки предвид изворите, то може да се твърди, че Крум започва реализацията на доктрината България.   Какво включва Доктрината България?  -Обединение на българите, заселили се в Централна и Югоизточна Европа в единна държава;  -Създаване на социално справедливо държавно устройство, което гарантира необходимата грижа за всеки български поданик;  -Превръщането на България в основна геополитическа сила на европейския континент. През първите 6 години от своето управление, т.е . до 809 г. той насочил своите усилия обединение на българите и превръщането на България в социално справедлива държава.   За това говори и Христо Драганов в своя препис на историята на Паисий:  „Затуй Крум се занимавал в първите шест години от царуването си само за вътрешните наредби на царството си“ [1] Успешните му военни кампании установяват пряка връзка между Мизия, Панония и Долната земя Охридска. През 805г Крум не просто разбил аварите, а освободил панонските българи.   Тези сведения черпим от споменатия препис на „История славянобългарска“, който е дело на Христо Драганов:  „Той помогнал на панонските българи да са освободят от франките и аварите, с които имали непрестанни боеве“ [2] През 809г Крум превзел Сердика и така практически било завършено обединението на Мизия, Панония и Долната земя Охридска.  В тази нова ситуация - обединена България - Крум изобщо не е протакал изпълнението на дълга си като владетел. Оповестил на всички свои поданици в обединена България законите, които ще регламентират техния живот, в това число и на българите, дошли от Аварския хаганат, за които говори Лексиконът на Свидас:   „А той като чул думите им, свикал всички българи и им заповядал, като издал следните закони: Ако някой обвини другиго, да не бъде слушан, преди да бъде вързан и разпитан. И ако се окаже, че той клевети и лъже, да бъде убит. Не се позволява да се дава храна на онзи, който краде. Или ако някой би се осмелил да направи това, имотите му да бъдат отнети. Заповядал също да се строшават краката на крадците и всички лозя да се изкоренят. На всеки, който проси, да не се дава малко, но да бъде (достатъчно) задоволен, за да не изпадне пак в нужда, или пък който не е постъпил така, да му бъдат отнети имотите”.[3] Законите му явно са били изключително строги и справедливи. Заможните хора са били задължени да помагат на бедните, тъй като ги е заплашвала конфискация на имотите при отказ. Няма друго законодателство в Европа от този период, което до такава степен да гарантира човешкото съществуване. Но това не се случва и в последващите епохи. Няма подобен пример и днес.   Звучи наистина странно, че заможният е длъжен да помогне на просяка. Дали този закон е бил реалност или легенда? Тъй като дълги години нас ни учеха, че богатият човек е изедник, че той винаги е лош, може би за това не обръщахме внимание на текст от Стратегикона на Кекавмен:  „Във всичко се застъпват за нуждаещия се. И наистина богатият е бог за бедния, понеже го облагодетелства. За това и българите наричат имотния - богат, което значи богоподобен”.[4] Ето го обяснението за произхода на обикновената думичка „богат”, което обаче характеризира твърде добре една от основните черти на периода преди налагане на византийското влияние в България. Българската държава не само гарантира реда в обществото, но и възможността за просперитет на всяка личност. Обединена и социално справедлива България се превърнала в незаобиколим геополитически фактор в Европа. Това накарало и Карл Велики да сключи мирен договор с Крум. За това говори Паисий:  „Сключил мир със западния цар“.[5] За сключения мирен договор с Карл Велики сведения намираме и в Българския апокрифен летопис.  Не така стои обаче въпросът с Византия. Обединена и социално справедлива България е била в разрез с доктрината Византия. Това принудило Никифор да тръгне не просто срещу българите, а срещу обединена България. Именно обединена България не може да съществува съгласно философията за същността на Източната Римска империя, т.е. Византия. Ето защо Никифор е решил не просто да срази българите, а да защити политическата доктрина на Византия, като наследник на Римската империя. Всички знаем как завършил този опит на Никифор да ликвидира обединена България – главата му била отрязана. Никифор навлизайки в България успял да достигне до Търново, където резидирал Крум. За това, че Крум е управлявал България от Търново сведения може да почерпим от Паисий:  „Той най–напред съградил Търново, три крепости между реката Янтра, и тук поставил царския престол“.[6] Дълги години т.н „официална“ историография упорито подменя истината за битката на Крум с Никифор. По този начин българският народ се лишава от възможността да знае къде се е състояла най-славната битка в българската военна история. По този начин българският народ се лишава от възможността да увековечи и отдава почит на най-значимия български владетел и неговата победа над Никифор. Най-ценни сведения за похода на Никифор в България намираме в Анонимния Ватикански разказ. Според тези сведения българите като видели огромната войска на Никифор избягали и се скрили в планините. Никифор имал два военни сблъсъка с войски на Крум. Първо разбил 12 000 българи, а при второто сражение 50000. Никифор преминал през средата на България и смятал, че завладял цяла България.   В продължение на 15 дни Никифор не продължил похода си. Войниците му опожарявали непожънатите още ниви. Войсковите части на ромеите били разположени далеч една от друга. Превземайки неизвестно селище, Никифор разграбил Крумовото съкровище и го раздавал на войниците си. След това обаче се отправил към Сердика. През тези 15 дни българите наблюдавали безчинствата на ромеите и същевременно изграждали дървени прегради, валове и ровове. През тези 15 дни някои ромеи започнали да бягат и чрез някакви хитрини да се измъкват. На 15 ден от нахлуването на Никифор българите връхлетели само върху императорския отряд и почнали да го избиват. Никифор бил погубен в първото сражение. Бягайки от сражението ромеите стигнали до много тинеста и мъчно пребродима река.[7] Разсъждавайки върху сведенията в анонимния Ватикански разказ може да се направи извод, че Никифор навлязъл в Тракия и от там поел през проход в Централна Стара планина. Имайки предвид сведението на Паисий, че Крум е основал Търново и там е бил неговия престол, то може да се направи извод, че Никифор е превзел Търново.   В близост до Търново се намира и античния Никополис ад Иструм - град с изключително важно значение за ромеите. Край Никополис ад Иструм е минавал и пътя за Сердика. И не е случайно сведението, което ни дава Паисий, че Крум разбил Никифор недалеч от Никопол, край Славомир(днешно Сломер)[8]. Следователно може да се направи извод, че ромеите са били разположени в територия заключена между днешното село Никюп, река Росица, река Янтра и днешното село Сломер, бившо Славомир.   Никифор е бил разположил собствения си стан до село Сломер и за това българите нападнали първо там, с цел да успеят да унищожат императорския отряд и самия Никифор. И успели. За тази мълнееносна победа по всяка вероятност има значение и доброто разузнаване на българите, които преценили, че голямото разстояние между ромейските военни части ще им попречи да разберат за атаката срещу имперския отряд. Тъй като в действителност другите ромейски военни части наистина не узнали за атаката срещу имперския отряд, то това дало възможност на Крумовите войници да погубят Никифор още в първото сражение. След това поражение на ромеите пълният им разгром е бил неизбежен. Крум не просто е обединил българите. Той е заплашил съществуването на доктрината Византия. И не е случайно, че за неговата победа са потърсени библейски аналози. Как българите описват Крум? Паисий определя Крум като:   „отбран, великодушен и благополучен във война.”[9]  Христо Драганов в своя препис на историята на Паисий също вижда Крум като изключителен владетел:  „Подир Кардама воцарил са Крум, 12-ий цар Болгарский, който бил голям и остроумен юнак“[10]  По подобен начин пише и Раковски за Крум:  „Той великий и мудрий мъж“ [11]  Византийците пък според Теофан видели в лицето на Крум превъплъщението на друга личност, която не само че е библейска, но е и цар, разтърсил античността - Сенахерим. И тази аналогия с известния асирийски цар е поредното доказателство, че Крум и на Изток, и на Запад е бил приет като велик владетел. Разтърсващи са думите на Мишел дьо Монтен в глава XXI на „Есета“ по повод държавата на Крум:  „В тази държава думите означаващи лъжа, предателство, измяна, недобросъвестност,скъперничество, завист,клевета, са непознати“[12].  Крум положил основите на българска династия, която „официалната“ ни историография упорито се мъчи да прекъсне чрез манипулиране на българската история. Такава манипулация е например династията на Асеневци. В българската историография има едно наложено твърдение, че има Второ българско царство и то започва с въстанието на Асен и Петър. С това въстание се слага и началото на династията Асеневци. Ако се позовем на историографията от 20 и 21 век то двама недоволни боляри, за чийто произход има различни хипотези, решили и организирали въстание на българите.   Тяхното недоволство е свързано с отказа на Василевса да им предостави искана от тях прония върху Трапезица и Царевец. Въстанието започнало в Търново. Като повод двамата братя използвали недоволството на българите, които били обложени с нови тежки данъци, които са свързани с предстоящите разходи на Василевса, които е трябвало да бъдат направени във връзка с неговата предстояща сватба с унгарска принцеса.   По-големият брат Теодор бил коронясан за цар и приел името Петър. Така започват военните действия, които довели до създаване на т.н. Второ българско царство и възцаряването на династията Асеневци. Има различни хипотези за произхода на Асеневци. В тяхното родословие различни историци търсят влашки и кумански произход. Най – известните Асеневци според представителите на „официалната“ ни историография са Петър, Асен, Калоян и Иван Асен II.  Защо според официалната ни историография Асеневци са една историческа енигма? Това е така, защото официалната историография не е решила въпросите защо точно Асеневци и защо точно в Търново те се възцаряват.  Защо точно Асеневци? Отговорът на този въпрос е повече от елементарен – защото те не са просто българи, а наследници на царския род, който произхожда доказано поне от Крум. Самият Калоян в свое писмо до Папа Инокентий заявява, че е наследник от царския род:  „Моите предшественици, царете на българите и власите –Симеон, Петър и Самуил, прародители мои, и на всички останали български царе“[13].  За царския произход на Асеневци говори и Папа Инокентий в свое писмо до унгарския крал Емерих: „Двамата братя Петър и Йоаниций, произхождащи от рода на предишните царе, започнаха не толкова да завземат, колкото да възвръщат земята на своите бащи“[14]  Паисий Хилендарски също ни два сведения за царския произход на Асеневци. Той дори ни сочи, че те са внуци на изгоненият във Влахия Самуилов син Гаврил: „Така патриархът по божие повеление повиква Асен и неговия брат Петър от Влахия. Били от царски род, внуци на Гаврил, Самоиловия син, който бил изгонен, както се казва във Влахия“.[15]  За Гаврил - изгонения от българите във Влашко син на Самоил пише и Иерисхимонах Спиридон: „След Радомир се възцарил Йоан–Владимир. Българите изгонили Гаврила, Самоиловия син, във Влахия и поставили Йоан, Ароновия син. Арон бил Самоилов и Давидов брат. Свети Йоан-Владимир царувал три години и водил отначало чист, свят и богоугоден живот“.[16]  За царския произход на братята Петър и Асен говори и гръцкият книжовник Димитриос Дарварис(1757-1823):  „Като не могли да понасят чуждото иго, българите водени от двамата братя от царски род Петрос и Асан, въстанали отново при цар Исак Ангел“[17] И да се върнем на въпроса защо точно Асеневци? Така повелява българската традиция- царе могат да бъдат само наследници на царска кръв. И тъй като те са такива е естествено да изпълнят историческата си мисия – да поведат българите. Защо наричат династията си Асеневци? Нито един от братята не носи името Асен. В Бориловия синодик е изписано истинското име на втория брат, който ние познаваме като Асен – Белгун. Иерисхимонах Спиридон в своята история ни дава указания, че Белгун е Асен Втори:  „След смъртта на Асен Втори и след смъртта на брат му Петър се възцарил Калиян“. [18] Пак Спиридон ни сочи, че неговият син е Асен Трети:  „След смъртта на Борил, българския цар, се възцарил Асен Трети“[19]  Кой тогава е Асен Първи и защо царските наследници повели българите наричат себе си Асеневци? Отговорът на този въпрос намираме в Паисий и Спиридон- Асен Първи е първият български владетел с признато царско достойнство. Според Паисий той бил избран от българите за владетел след като те изгонили от престола Мойсей -синът на Тривелий: „Тривелия оставил монашеството временно, пак взел царската власт, хванал своя син и го ослепил жестоко, задето обърнал българския народ към идолопоклонство. След това предал царството на по-младия си син с такава заповед: казал му да управлява разумно царството и твърдо да държи християнската вяра, за да не получи и той наказание като по-стария си брат за непослушание. И възприел пак монашеския чин, завършил свято своя живот. Монашеското му име било Теоктист монах. По-младият му син малко време следвал заповедите на баща си. Бил развратен във вярата и непоносим за българите. Затова го изгонили от кралския престол и поставили за свой крал Асен Велики.“[20]  Пак според Паисий Асен Велики през 740г разбива арабите край Акронион.   Тази военна победа на българите е практическа помощ за византийците, които си връщат владението върху Мидия и Армения. За тази битка пише и Спиридон. Именно заради българската победа Василевсът Лъв Исавър дал царска титла на Асен Велики: „След смъртта на Мойсей, българския крал, се коронясал на кралство неговият сродник на име Асен Велики по времето на същия този Лъв Исавър. Той бил в дружески отношения с гръцкия цар Лъв и му дал голяма помощ, защото арабите превзели Армения и Мидия – най-добрите земи на царя Лъв . А Лъв помолил Асен той да тръгне със своята войска срещу арабите.   Той отишъл и безброй народ посякъл: Истър, Армения и Мидия освободил и на Лъв, кесаря, ги предал.И такъв страх всял у арабите, че те вече не смеели да посегнат и удрят гръцката държава. Заради това Лъв кесар дал на Асен царска титла и корона. Така потова време българите за втори път приели царска титла: за пръв път от Александър Македонски, а за втори път – от Лъв Исавър, в лето Господне 717. И станал Асен Велики първи български цар“.[21] Тук трябва да се добави, че Лъв Исавър става Василевс в 717г.  Асен Велики, който според Паисий се възцарява през 720 г. и царува в Охрид много години и починал в мир. И така да се върнем към енигмата Асеневци. Братята Белгун, Теодор и Калоян носят царска кръв. Те са преки наследници на Гаврил -синът на Самуил, който се спасил във Влашко. Царската династия на българите, към която принадлежат братята води своето начало доказано поне от Крум. Крум изградил Търново и в него поставил царския престол. Недалеч от Търново Крум разбил Никифор. Къде тогава наследниците на Крум и българските царе да вдигнат въстание ако не в Търново? За да докажат своята пряка връзка с царското достойнство на българите братята стават Асеневци, по името на първия български цар Асен Велики. За това и Белгун го познаваме като Асен. За Белгун и Теодор няма Второ българско царство. Има просто единствено и само Царство България. Как българската официална историография се мъчи да манипулира историята чрез Асеневци? Премълчава историята на Асен Велики –първият средновековен български цар получил царско достойнство от Василевса Лъв Исавър. Едновременно с това заличава спомена за Асен Велики създавайки мита за Симеон Велики. Забравя да прочете Спиридон и така Иван Асен става от Трети-Втори. Манипулира българската история като налага невярното твърдение, че Крум е управлявал в Плиска и разбил Никифор във Върбишкия проход. Обединява двама сина на Самоил -Гаврил и Радомир и създава един измислен исторически образ Гаврил Радомир. Така изкуствено се създава Второ Българско Царство и нова царска династия Асеневци. С други думи официалната ни историография обслужва домогванията на Византия. Друга историческа манипулация на „официалната“ ни историография, чрез която се прикрива връзката между Търново, Крум, Никифор и Славомир, е т.н. Дунавски дворец на Омуртаг. Известен е надписът на Омуртаг, който се намира във Велико Търново, в църквата Св.40 мъченици. В този надпис имаме информация за дворец на Омуртаг, построен на Дунав и една могила: „Кан сюбиги Омуртаг, обитавайки в стария свой дом, направи преславен дом на Дунава. И като измерих /разстоянието/ между двата всеславни дома, направих могила на средата, и от самата среда на могилата до стария мой дворец са 20 000 растега, и до Дунава са 20 000 растега.“[22] През годините се изказаха различни предположения за местоположението на обектите, които са посочени в надписа. Преобладаващите твърдения са, че старият дом на Омуртаг е в Плиска, а този на Дунав е в Силистра, Малък Преславец или на остров Пъкуюл луй Соаре. Мисля, че в тези хипотези бяха допуснати някои грешки, които навеждаха до неправилни изводи. Какво имам в предвид? Първата грешка в този казус, наречен дворец на Омуртаг, е пренебрегването на факта, че надписът е намерен в Търново. Не знам защо, но много бързо се произнесоха, че това е надпис от Плиска, който е пренесен в Търново. Защо се изключи вариантът този средновековен надпис да си е бил там, където е и намерен - в Търново? Може би защото според надписа Омуртаг е обитавал стария си дом? Да, това е било така, защото така е и написано. Но по какъв начин определиха, че Плиска е старият му дом вече е загадка. Вероятно това се дължи на разбирането, че щом е владетел, трябва да живее в столицата. А по какъв начин точно се определи, че Плиска е столица по времето на Омуртаг? Пак загадка. По същия начин български историци определиха, че Никифор опожарил Плиска и разграбил там двореца на Крум.  Втората грешка е липсата на картографски проучвания. Обектът на Дунава по това време е можел да бъде разположен от Буда Пеща до делтата на Дунав. Защо ли? Ами защото реката е била българска по цялото това протежение. Т.е. за да се определят старият дом и преславният дом на Дунав, трябва да се използва картографията, която включва Дунав и пространството заключено на север и на юг от реката с максималната граница за отстояние от 40000 оргии. Защо казвам 40000 оргии на север и на юг от реката?   Много просто – в надписа разстоянието между двата обекта е 40000 оргии, без уточнение на посоката. Неправилно бе наложена замяната на оргиите с разстези. Но днес наистина битуващото разбиране за въпросното измерване на разстояние е различно от това, което е отразено в самия надпис. Не съм специалист по средновековни мерни единици, но в литературата се срещат два вида оргии - обикновена и царска.   Първата е с размер 1,78м, а втората е 2,134м. Т.е. разстоянието между двата обекта може да е минимум 71,2км и максимум 85,36км. Ето защо Плиска автоматично отпада от вероятните селища, където може да бъде стария дом на Омуртаг. Плиска се намира на много по-голямо разстояние от река Дунав. Ако се приеме, че в Плиска е бил старият дом на Омуртаг, то значи, че или грешката е в надписа или река Дунав е имала друго легло. Но поне към настоящия момент няма данни средновековният автор да е сгрешил, както и реката да е изместила своето легло на север. От надписа е видно, че за да бъде построена могилата точно по средата, е измерено и въпросното разстояние. След като надписът е в Търново, то най-вероятно и старият дом на Омуртаг да е бил там. И ако погледнем разположението на Търново спрямо река Дунав, не може да не забележим, че на 79 км от днешния Велико Търново се намира Свищов. На 4 км източно от Свищов се намира античният град Нове. Т.е. ако домът на Омуртаг е бил около днешния Търново, а т.нар. преславен дом на Дунав е около Нове, то разстоянието между тях може да бъде 40000 оргии. Разбира се, когато говорим за този преславен дом или дворец на Дунав, трябва да си отговорим на въпроса и за неговите функции. Едва ли той е бил просто една резиденция, в която българският владетел или все още канартикин е трябвало да си почива.   По това време България е суперсила в Европа. Пренарежда се политическата карта на Европа. Ето защо си мисля, че изборът на дворец край Свищов не може да е случаен, а е стратегически. Ако се погледне разположението на Свищов по реката ще забележим, че се намира на 554км от делтата и на 616км от Белград. Свищов е стратегическо място за един владетел, който иска да контролира Дунав. А ако се погледне разстоянието между Свищов и Буда Пеща от една страна и разстоянието между Свищов и река Днестър от друга, не можем да не забележим, че това местоположение отговаря за стратегическа база, където да бъде съсредоточен Дунавският флот на българската държава по времето на Крум и Омуртаг.   Известно ни е, че Омуртаг се е възползвал от българския дунавски флот във военни операции по посока държавата на франките. Известно ни е и, че пълководецът на Омуртаг Окорсис загива след като е отишъл на реката Днестър. С този флот българските войски са се придвижвали не само по река Дунав, но и по нейните притоци, които са били корабоплавателни. В мирно време съответно говорим за търговски флот и негова база почти в географския център на тогавашна България. С оглед на гореизложеното смятам, че дворец на Омуртаг край Свищов е бил изграден като център, откъдето да се ръководи речният флот на българите.   Паисий също пише в своята история, че някога в Свищов българите са имали престол и то във времето преди Омуртаг.[23] Очевидно и според него Свищов не е случаен град за българската история и българските владетели. По времето на Омуртаг река Дунав е вътрешна българска река. От тази гледна точка, Свищов е стратегическо място за контрол върху корабоплаването в това огромно пространство, което днес наричаме Дунавски еврорегион. Средата на разстоянието и построената там могила попадат в землището на село Обединение, община П. Тръмбеш.Там има антична крепост в местността Калето, която е близо до пътя, свързващ античните Никополис ад Иструм и Нове. Средновековните следи се намират в местностите Кощра, Ялията и Трите могили. С други думи мястото на Търново в българската история не започва с т.н. Второ Българско Царство. Вероятно областта между Търново, античните Нове и Никополис ад Иструм е играела важна роля по времето на Крум и Омуртаг. И не е случаен фактът, че в този район край Славомир е бил разбит Никифор. Не е случаен фактът, че в Търново наследниците на Крум – Белгун, Теодор и Калоян възстановяват българската държавност.  И сега да поставим въпросите за случайността? Защо е било необходимо да се смени името на Славомир със Сломер? За да забравим мястото, където Крум е разбил Никифор ли? Дали е случайност, че Временното руско управление след Сан-Стефанския мирен договор започва да работи в Пловдив, а не в историческата столица на българите Търново? Дали е случайност, че след Пловдив, Временното руско управление на 10.10.1878г се премества в София, а не в Търново? Дали е случайност, че по предложение на проф.Марин Дринов на 03.04.1879г Учредителното събрание определя за столица на Княжество България София, а се пренебрегва историческата столица на българите от времето на началото на Крумовата династия Търново? Не мисля, че това са исторически случайности. Това са просто действия, които са в унисон с имперската стратегия на Русия от времето на Екатерина Велика. А в тази доктрина сериозно присъствие има Гръцкият проект на Евгений Булгарис.   И така с изборът на София за столица на Княжество България се продължава манипулацията на българската история с цел окончателно да бъде окончателно забравено лобното място на Никифор край село Славомир. Време е историческата истина да възтържествува и в местността Слава могила край село Сломер бъде издигнат монумент в чест на Крум и българската победа на 26.07.811г.   ", "date": "2019.07.26", "title": "Петко Добрев: На 26 юли трябва да отдадем почит към Крум – най-славният български владетел "}
{"url": "http://epicenter.bg/article/Mirela-Kostadinova--Neblagodarnostta-oshte-prizhive-presledva-Vasil-Aprilov/189037/11/105", "text": "През тази година честваме 230 г. от рождението на Васил Априлов. По случай годишнината Националната библиотека организира през изминалата седмица ден на отворените врати. Там посетителите видяха оригиналното завещание на възрожденеца, което е изключително ценен документ. В параграф 29 е изписано собственоръчно от самият Априлов как да бъдат изразходвани средствата и по-нататъшното развитие на българското образователно дело. От цялото си имущество 76 000 сребърни рубли, една голяма част остават за Априловската гимназия в Габрово, за текущи нужди. От тях да се подготвят „достойни учители“, „да се разшири образованието и науките“ и да се използват за стипендии на ученици в Одеса. Предвидени са разходи за деца от бедни семейства, които искат да учат в школото. Гимназията наследява икона със сребърно кандило, портрети, книги от личната му библиотека, а също и съчиненията му. Подробно е описано и за какво да се използват лихвите и в какви срокове. Пари са заделени и за написване на история на България, както и за откриването на печатница и библиотека в родния му град. Априловата идея е училището да израсне в „духовна академия, лицей или университет“. Той определя средства за погребението си и надгробния си паметник, скромни дарения за сестра си, Одеската катедрала, габровската църква „Св. Богородица“, разходи по узаконяване на завещанието. В документа напомня парите му да се харчат разумно и пестеливо и изисква всяка година да се прави отчет. Завещанието на Априлов е заветът му към потомците и желанието му в бъдеще „да не секва стремежа към знание, просвета, наука, към все по-голямо богатство и извисяване на духа“. И до днес Априловската гимназия съхранява неговите идеи. Училището е открито на 2 януари 1835 г. от Неофит Рилски, който специално е подготвен за работа по новата взаимоучилищна метода. Преподаването е на български език. Априловото училище става въодушевяващ пример за откриването и на други училища в страната, където се подготвят учители и необходимите помагала. Но колко ли знаят как е възнаградена Априловата добродетелност и щедрост от близките негови родственици? И не само от тях…  Един възрожденски и малко известен пример ни припомня за племенника на Васил Априлов – Николай, син на брат му Никифор, който е единственото момче в техния род. Момчето е дванадесетгодишно, когато баща му умира. Априлов го взема при себе си в Русия, за да го изучи. След шест години поискал да го изпрати да следва медицина, но майката, властна гъркиня, се възпротивила. По същото време живеела в Цариград и прибрала сина си при себе си. Наскоро тя починала и Николай се сетил за чичо си Васил. С негова помощ постъпил в Цариградското медицинско училище като стипендиант. Сетне пожелал да специализира в Париж. Априлов мечтаел момчето да поеме „род родов“, фамилията им да е българска и наследствено учена- да се знае българският език от наследниците на Николай. Съпругата му да е образована габровка, за да се запази българското самосъзнание. Не закъсняла и тежката отплата…  Момчето се дипломирало благодарение на средствата на чичо си, но се оженило за погърчената дъщеря на прочутия българин хаджи Христо.   Николай Априлов останал да живее в Цариград, без да стъпи нито веднъж в родното място на баща си и чичо си в Габрово. Той не приел да бъде и „душеприказчик“ на завещанието на чичо си Васил. Не стига това, а и водил и продължителен съдебен процес за отмяна на завещанието на Васил Априлов. Искал парите, дадени на габровското училище. Николай Априлов желаел капиталите на чичо му да останат само в неговите ръце, но това не се случило благодарение на другите душеприказчици – Николай Палаузов и Васил Рашеев.  Още една подобна история тежи между страниците на Априловия живот. Тя е с младия Найден Геров, който учи гимназия в Одеса, а после административни и стопански науки в Ришельовския лицей. Издръжката за обучението му и избора на училище поема Васил Априлов и Николай Палаузов.  Хаджи Геро, бащата на бъдещия учител, автор на учебници, поет, преводач, дипломат, фолклорист и общественик, пише до двамата покровители на сина си: „Да ви ся помолим и самички за нашето чедо Найден… да имате попечение за него като за свое, рождено чедо, и да го наставлявате да ходи благочинно, и да ся обучава в свещенното писание и в сичките добри науки и граждански, и черковни“.  Априлов приема бащински заръката на хаджи Геро за седемнадесетгодишното му момче, препоръчано и от Неофит Рилски. Дошло време Априловите грижи и заръки да дотегнат на Найден и той пише на баща си: „Той иска сичко нещо, дето стане за нашите от него да е, той да има участие, той да е первий, той да се слави…“  Найден Геров обвинява попечителя си в „локален патриотизъм и суетен показ“. Неблагодарността и неподчинението му към подадената навреме Априлова ръка, едва ли могат да се оправдаят с младостта на момчето. Априлов е искрен и уверен в това, което прави за него. Понадраснал младежкото си самочувствие, поласкан от това, че се справя добре с българския език, Найден Геров оспорва българския правопис. От тук започват нови противоречия с благодетеля му. Много години след това Геров ще се усети за примера на Априлов. Ще помага за обучението на българи в Русия.  Самият Васил Евстатиев Априлов е роден на 21 юли 1789 г. в Габрово. Баща му Евстати Априлов е от стар влиятелен род, има четири момичета и три момчета. Големите му синове Христо и Никифор заминават за Русия около 1774 г. и стават търговци. Правят добра търговия с внос на български стоки (розово масло и коприна) и износ на руски стоки. Васил е на 10 години, когато баща му умира и той остава сирак. Брат му Христо се завръща в Габрово и заедно с купената коприна отвежда Васил в Русия. В Габровското килийно училище той се е научил вече да чете и пише.  В Москва братята му го настаняват в гръцко семейство, за да изучава и езика им, необходим за търговията, за която го гласят. Записват го в училище и след две години Васил чете и пише на гръцки и руски език. По това време Христо тръгва по търговия за Брашов и взема и Васил.   Оставя го при свои близки, за да учи в гимназия там, която завършва през 1807 г. Владее вече добре немски и латински език и заминава за Виена, за да продължи с науките в университет. Записва се в медицинския факултет, но във Виена остава само две години. Търговията на братята му не върви. Васил е принуден да отиде в Одеса при Христо, който се е преместил там след раздялата си с Никифор, който поел за Цариград. Брат му Христо умира през 1811 г. и Васил започва работа като чиновник в кантората на Теодориди в Одеса. През това време брат му Никифор се оженил за богата гъркиня и се връща в Одеса. Открива фабрика за производство на дестилация на водка и взима брат си при себе си. Работата върви добре и разширяват предприятието. През 1821 г. братята Никифор и Васил Априлови отварят фабрика за рафиниране на жълта холандска захар, а около 1828 г. натрупват добри пари. Васил е слаб физически и решава да напусне търговията заради здравето си и да се отдаде на спокойния живот на рентиер.  Никифор се връща в Цариград, а Васил остава в Одеса и влага натрупаните пари в държавна банка и в ценни държавни книжа. По време на Заверата през 1821 г. подпомага гръцките революционери, виден член е на гръцката колония в Одеса. Избран е за член в настоятелството на гръцкото училище там. Той е ревностен елинофил, но влиза в конфликт с гръцката ефория в Одеса.  През 1830 г. заминава за Цариград , предвид болнавостта си и отблизо вижда живота на българската колония. Влияние върху личността му оказва книгата на Юрий Венелин „Древние и нынешние болгаре в политическом, народописном, историческом и религиозном их отношении к россияном“.   След завръщането си Априлов се заема с организиране на живота на българите в Одеса и Бесарабия. Одеса играе важна роля в националноосвободителната борба на балканските народи. Тук Априлов има своите заслуги за превръщането на Одеса в център на новобългарската култура и образование. На него дължим руското културно влияние в България. Той е образован за времето човек и участва в книжовния живот на българите и пише по въпроси на езика, литературата, историята, етнографията, фолклора. С габровеца Никола Палаузов и др. родолюбиви българи В. Априлов събира необходимите средства за построяването на първото класно училище в Габрово – за него е важна първо просветата на народа му. На това се отдава до края на живота си. На 20 юни 1832 г. Априлов и Палаузов правят тефтер за събиране на помощи за новото училище и първи записват по 2 000 гроша. Училището започва да се строи на 23 март 1833 г., а през следващата е напълно изградено.  През 1847 г. Априлов заминава да се лекува в Цариград и Бурса. Преди да потегли оставя завещанието си на съхранение у двамата определени от него първи душеприказчици – Николай Палаузов и Матвей Милованов, които след смъртта му трябва да го внесат в Комерческия съд в Одеса за утвърждаване и влизане в сила. На връщане се отбива в Габрово, където е посрещнат тържествено. Потегляйки за Русия, стига Галац и умира на 2 октомври 1847 г. По-късно костите му са препогребани с почести в двора на Априловската гимназия. Днес името на Васил Априлов носят улица, библиотека, литературна награда и самата гимназия в родния му град.", "date": "2019.07.26", "title": "Мирела Костадинова: Неблагодарността още приживе преследва Васил Априлов"}
{"url": "http://epicenter.bg/article/SASht-vrashtat-smartnoto-nakazanie--sled-16-godishno-prekasvane/189016/7/0", "text": "  Министерството на правосъдието е одобрило нов протокол за изпълняване на присъди със смъртоносна инжекция и е планирало, по искане на министър Уилям Бар, пет екзекуции, които ще бъдат извършени във федерален затвор в град Тера Хоут, щата Индиана, пред декември тази години и януари 2020 г.   Тогава ще бъдат изпълнени присъдите на петима мъже, осъдени от федерални съдебни заседатели за това, че са \"убили, а в някои случаи - изтезавали и изнасилили, най-уязвимите членове на обществото: деца или възрастни хора\", и са изчерпали всички правни възможности за обжалване, посочи в комюнике министерството.   \"Министерството на правосъдието отстоява върховенството на закона и наш дълг към жертвите и техните семейства е да изпълним присъдата, наложена от съдебната ни система\", заяви в комюнике Уилям Бар, цитиран от Ройтерс.   \"Смъртното наказание е неморално и не работи\", реагира сенатор Камала Харис, претендентка за номинацията на Демократическата партия за президентските избори догодина. \r\n \r\n \r\n \r\n  \"Твърде много невинни хора са били осъдени на смърт. Нужен ни е мораториум на национално равнище върху смъртното наказание, а не връщането му\", написа тя в Туитър. \r\n   \r\n В света им достатъчно насилие, не е нужно правителството да добавя още, заяви друг претендент за номинацията на демократите, Бърни Сандърс.   Президентът Тръмп редовно настоява за по-често прилагане на смъртна присъда - за трафика на наркотици, масови убийства, за убийство на полица, за ислямисти. Смъртното наказание е законно в САЩ, но има значителни различия между щатите. В много от тях то е незаконно, а в други е обявен мораториум.   Смъртната присъда е в сила в 25 от 50-те щата, но в много от тях на практика то не се прилага, поради трудностите по осигуряване на смъртоносните субстанции и въпросите доколко законни са тези продукти. При все това само през 2018 г. в цялата страна бяха екзекутирани 25 осъдени на смърт, 13 от тях - в щата Тексас.", "date": "2019.07.26", "title": "САЩ връщат смъртното наказание, след 16-годишно прекъсване"}
{"url": "http://epicenter.bg/article/Dzhokovich-propuska--quot-Rodzhars-kap-quot--Grigor-Dimitrov-e-parva-rezerva/189056/8/0", "text": "Турнирът от сериите \"Мастърс\" в Канада, който тази година се провежда в Монреал, ще мине без участието на Новак Джокович, съобщава официалният сайт на ATP. Световният №1 и четирикратен шампион от турнира е взел решение да си даде повече време за възстановяване след Уимбълдън. Преди дни и Роджър Федерер отказа участие в Монреал. Поставен под №1 в схемата в отсъствието на Джокович ще бъде шампионът от миналата година Рафаел Надал, който е носител на общо три трофея от \"Роджйрс Къп\" в Канада. Място в основната схема печелят Ришар Гаске и Михаил Кукушкин. Първа резерва, веднага след тях, е Григор Димитров.    Източник: Фокус", "date": "2019.07.26", "title": "Джокович пропуска \"Роджърс къп\", Григор Димитров е първа резерва"}
{"url": "http://epicenter.bg/article/Stanimira-Petrova-obedini-sportni-zvezdi-za-Yordanka-ot-Yambol/189036/10/0", "text": "Животът на Йорданка Митова от Ямбол  свършва и започва отново по коренно различен и драматичен начин през лятото на 2012 година, когато при тежка катастрофа остава затисната под колата. Изпада в кома, има тежки наранявания на гръбнака, в местната болница липсва неврохирург, губи се ценно време до транспортирането й към София. Въпреки че остава в инвалидна количка, борбената дама тренира всеки ден, за да може  да бъде пълноценна майка на Деси и Георги. Тя дискретно отронва, че с бащата на децата й са решили да се разделят след инцидента, обаче е ясно - както в повечето случаи мъжът е абдикирал пред трудностите.   Йорданка живее с родителите си, които също имат тежки заболявания, но благодарение на системните и упорити упражнения успява да поддържа сама домакинството си. Надеждата пронизва госпожа Митева при запознанството й с д-р Джихан Абазович, светило в европейската регенеративна медицина и един от пионерите на BMAC. Бимак терапията е  неинвазивна амбулаторна процедура, при която се взима костен мозък от пациента, без той да се залежава в болница.   Лечението е известно като терапия със стволови клетки, защото костният мозък съдържа стволови клетки, които могат да образуват нови клетки като кост, хрущял и мускул. За събиране на костния мозък се използва специална игла. Новоконцентрираните стволови клетки след това се инжектират в проблемната област, за да стимулират регенерацията на клетките.   Това намалява болката, лекува хронични наранявания, алтернатива е  на хирургическата интервенция, елиминира нуждата от дългосрочно лечение,  възстановяването на стари травми също е успешно. При повечето пациенти се наблюдава подобрение в рамките на 2-6 седмици, понякога по-рано, но времето  варира според човека. Резултатът е увеличаване на здравината и стабилността. Най-често е необходима само една процедура, за да се усетят положителни резултати, но някои хора имат нужда от втора или трета инжекция. Такъв е случаят на Йорданка. За пълния курс на терапията й в турска или сръбска клиника са необходими невъобразимите за семейството 45 хиляди евро.   Фондацията на Теодора Игнатова „Докосни щастието“, която вече е помогнала на видинчанина Георги Георгиев да проходи след травма на гръбнака, подава ръка на прикованата в количка майка.   Многократната световна и европейска шампионка по висок скок Йорданка Благоева, като почетен член на благотворителната организация, разказва на първата златна медалистка по бокс за България от първенство на планетата Станимира Петрова за инициативата „Осинови кауза“. В нея известни и значими личности подкрепят сбирането на средства за болни и страдащи. Сърцатата боксьорка се трогва от съдбата на ямболчанката и настоява да се запознае лично с „осиновената“.   „Никога не бях чувала за Йорданка. Тя знаеше коя съм аз, но аз не знаех, че има 37-годишна жена, претърпяла трагичен инцидент, който я оставя след много травми в инвалидна количка. Тя е майка на 2 прекрасни деца, а те са цялото й семейство. Тя работи, учи и се грижи за всички. Животът е тежък и невинаги справедлив, но всеки има право на втори шанс. Нейният струва 90 000 лева. Заслужава си да го направим заедно, заслужава си да помогнем, заслужава си да бъдем пример, както сме и в спорта“, споделя Станимира Петрова.   Като посланик на „Докосни щастието“ тя организира благотворителен търг под наслов “Станимира Петрова и шампиони” чрез фейсбук страницата “Да победим заедно с Йорданка”. Първоначално единственият предмет за наддаването е екипът, с който печели златен медал на Европейските игри в Минск през 2019-а.  И веднага ценител, пожелал анонимност, предлага за него 1000 лева, които бързо биват „захлупени“ от по-големи суми.    Но понеже доброто е заразно, боксьорката увлича за каузата свои съотборници, треньори и други звездни спортисти. Самата Йорданка Благоева също се включва в ескалиращия от именито присъствие аукцион. Тя дарява плакета за благодарност за цялостния й принос в спорта, връчен й от ПФК ЛЕВСКИ, уникалното издание на нейната книга ‘’Босоногата кралица’’ със собственоръчно написано посвещение за бъдещия притежател. За да зарадва и детската аудитория, г-жа Благоева предоставя 10 чифта нови маратонки, номер 30 с надеждата да помогне за промяната на един човешки живот.   Легендарният боксьор, а сега още по-прочут треньор, Петър Лесов, олимпийски шампион от Москва, 1980, първият български световен шампион и двукратен европейски златен медалист, решава да се раздели с най-ценния си спомен от Световното първенство в Япония през 1979 г. -  ръкавиците, спечелили първата световна титлата България в бокса! Те са безценни за него, но той носи голямо сърце и за него е по-важно да помогне на изпаднала в беда майка.   Още един прочут боксьор - Детелин Далаклиев, златен медалист от световното в  Милано през 2009-а и трикратен шампион на първенството по бокс на Европейски съюз (2004, 2005, 2007, 2009), отваря душата за Йорданка и подкрепя Станимира в каузата й за събиране на средства. Това увлича и  , многократен шампион на България по бокс за младежи.  Той се разделя с най-ценното си отличие, единствения си медал от Европейско първенство до момента. Тервел Пулев безда се замисли се включва в благотворителната акция.   Скачачката Мирела Демирева, вицеолимпийска шампионка от игрите в Рио през 2016г., носителка на неизброимо много отличия от всякакви първенства, щедро предоставя номера си от Олимпийските игри в Бразилия -  безценен за нея спомен от най-върховото й постижение.   Българската Федерация по вдигане на тежести подкрепя благотворителния търг “Станимира Петрова и шампиони” с последната си спечелена купа за 3-то място на Европейския шампионат за младежи до 15-годишна възраст през 2018г.   И световната и двукратна европейска шампионка по таекуондо и световна вицешампионка по савате - Катерина Бейчева се обединява със спортистите, за да донесат обща победа на Йорданка! Златното момиче Християна Тодорова позлати благотворителния търг с автограф върху лентата, с която е завоювала световна титла за България. А златното момче на сноуборда Радослав Янков се лиши от номера, с който спечели световната купа в своята дисциплина през 2015 година. Не остава безразличен и Армен Назарян…   Списъкът с изключителни и добросърдечни спортисти набъбва с всеки изминал ден и те доказват, че са не само превъзходни атлети, а и истински хора.   Обнадеждената от благородната щедрост на спортистите Йорданка Митева през сълзи отронва „И ако на финала стана стимул за някого, тогава наистина съм победител.”", "date": "2019.07.26", "title": "Станимира Петрова обедини спортни звезди за Йорданка от Ямбол"}
{"url": "http://epicenter.bg/article/Barbara-Streyzand-progovori-za-vrazkata-si-s-prints-Charlz--/189040/10/100", "text": "Наскоро певицата Барбара Стрейзанд изнесе концерт за почитателите си в Лондон и между песните неочаквано засегна темата за любовната си връзка с принц Чарлз.   „Ако си бях изиграла добре картите, щях да стана първата принцеса-еврейка“, пошегува се тя. Както се оказа обаче, и в тази шега има зрънце истина. Чарлз наистина бил очарован от Стрейзанд и двамата имали любовна връзка.   Певицата и принцът се срещнали за пръв път през 1974 г. на снимачната площадка на филма „Весела жена“. Принцът останал сразен от тази нестандартна жена. Според слуховете после Чарлз дори окачил в покоите си плакат с образа на актрисата, в която наистина бил влюбен.   Следващата среща между Стрейзанд и престолонаследника била чак през 1994 г., когато Барбара участвала в благотворително мероприятие на принца в Лондон. След като Чарлз се разделил с принцеса Даяна (докато още не бил женен за Камила Паркър-Боулз), той тайно се срещнал няколко пъти с певицата. Така че и Стрейзанд е могла да се сдобие с титлата „принцеса на Уелс“.   Звездата по онова време не била обвързана. С първия ѝ мъж били отдавна разведени, а до брака ѝ с актьора Джеймс Бролин (с когото Барбара е щастлива и до днес) оставали още няколко години.   Не е известно защо връзката между принца и Стрейзанд така и не получила бъдеще. Но може би това е за добро, защото и двамата са намерили щастието си. Впрочем в скандалната биография на Стрейзанд, публикувана през 2006 г., се споменават и много други известни мъже, които са били луди по нея. Сред тях са актьорът Омар Шариф, тенисистът Андре Агаси и… Доди Ал Файед, последният партньор на лейди Ди. Изглежда Барбара е била по вкуса на всичките мъже на принцеса Даяна. Източник: woman.bg", "date": "2019.07.26", "title": "Барбара Стрейзанд проговори за връзката си с принц Чарлз: Можех да стана първата принцеса-еврейка"}
{"url": "http://epicenter.bg/article/Triznachka-rodi-chetiriznatsi--ima-i-bliznatsi/189065/10/99", "text": "32-годишна жителка на американския град Солт Лейк Сити постави необичаен рекорд, който много трудно ще бъде повторен.   В. \"Мирър\" информира, че 32-годишната Кайла Глайнс е родила четиризнаци - малките Рийз, Дбжеймисън, Оукли и Линкълн. По-интересното обаче е, че самата тя е тризначка, а и вече има две деца-близнаци.   Дълги години жената жената не можела да има деца. Преди три години започнала да лекува безплодието си. Междувременно двамата със съпруга си били осиновили две деца, но искали все пак да имат и свои родни рожби.   През август 2017 година Кайла родила живи близнаци, като третото бебе починало в утробата ѝ. Две години по-късно жената вече успяла да роди четири здрави бебета. Сега Кайла признава, че е щастлива, въпреки факта, че ще трябва със съпруга й да се грижат едновременно за осем деца.   Източник: Стандарт", "date": "2019.07.26", "title": "Тризначка роди четиризнаци, има и близнаци"}
{"url": "http://epicenter.bg/article/Seriozno-zastrasheni-ot--quot-NAPliyks-quot--sa-nad-47-000-balgari--a-ne-samo-189/189012/2/0", "text": "Сериозно застрашени от \"НАПлийкс\" са над 47 000 българи, а не само 189, както оповестиха ден по-рано от приходната агенция. За това предупредиха IT специалисти вчера.     Според данъчните само за 189 души има едновременно изтичане на данни за имена, ЕГН, адрес, номер, валидност и издател на лична карта, заради което те са в най-голяма опасност от злоупотреби с лични данни.   НАП обяви, че персонално ще ги предупреди по телефон или имейл, че те ще трябва да сменят документите си за самоличност.    Във фейсбук обаче ИТ специалист предупреди, че при анализ на масива от файлове, изтекъл в интернет, подобен набор от лични данни може да се открие за 47 262 българи.   \"Не казвам, че НАП ни хвърля прах в очите и се опитва да омаловажи собствената си немарливост по отношение на работата с лична информация и данни на граждани. Силно се надявам да успокоят хората, че в бързината просто са допуснали грешка, и да се поправят\", посочва ИТ специалистът Антон Аврамов.    За разминаването алармира пред bTV и експертът по дигитална сигурност Ясен Танев, който преди дни описа безпрецедентната хакерска атака срещу информационните системи на НАП, довела до изтичане на чувствителни данни за над 5 млн. българи, като IT Чернобил. \"Помолихме НАП да прегледа данните\", каза Танев.    \"Продължаваме анализа на данните. Посочили сме колко смятаме за изложени на най-висок риск\", отговориха на в. \"Сега\" вчера от НАП по повод сигнала за много по-голям брой сериозно засегнати граждани.    Вчера НАП най-после пусна приложението, в което чрез ЕГН и номер на мобилния телефон всеки може да направи справка дали има изтекли лични данни.   Преди това данъчните обясняваха, че приложението се бави, защото трябвало да се провери дали незаконно разпространената от хакерите информация е като тази в реалните бази данни на НАП. Ден след теча финансовият министър Владислав Горанов декларира, че няма външна намеса в данните - нито изтриване, нито дописване.     Проверката в приложението на НАП обаче не дава кой знае каква информация. След като се посочи ЕГН и мобилен телефон, всеки потребител получава номер на заявката и веднага след това SMS. Той известява единствено дали по съответната заявка ИМА или НЯМА неправомерно разкрити лични данни.    \"Едва след като приключи съпоставката на реалните данни на НАП с тези от разпространените от хакери файлове, ще решим как да се даде достъп до по-подробна информация\", обясни за в. \"Сега\" говорителят на НАП Росен Бъчваров.   Вероятно при идентификация с ПИК или електронен подпис всеки, който е получил SMS, че съществува в масива с неправомерно изтеклите данни, ще може да направи проверка какви лични данни са станали публично достояние , обясни Бъчваров.   НАП вече пусна инструкции с въпроси и отговори как да се предпазим от злоупотреби с лични данни. \"Това е наръчник за оцеляване след теча, който би трябвало да следват и всички нотариуси, банки и институции\", коментира Ясен Танев.    Нотариалната камара увери, че ще изповядва сделките с повишено внимание, така че да е невъзможно някой да продаде имот, без собственикът да разбере.   От асоциациите на банките, на лизинговите дружества и на фирмите за бързи кредити пък уверяват, че и сега използвали достатъчно надеждни мерки за установяване на самоличността на хората, които кандидатстват за заеми.  ", "date": "2019.07.26", "title": "Сериозно застрашени от \"НАПлийкс\" са над 47 000 българи, а не само 189"}
{"url": "http://epicenter.bg/article/Deputatite-glasuvat-vetoto-na-prezidenta-za-sdelkata-za-novi-iztrebiteli--/189013/2/0", "text": "Депутатите гласуват ветото на президента за сделката за нови изтребители.  Държавният глава върна ратификацията на четирите договора за F-16 с мотива, че са одобрени прибързано и без дебат.    Сделката, която вече е договорена между България и Съединените щати е за 2, 1 млрд. лева за 8 бойни самолета. Те трябва да бъдат платени наведнъж до 4 септември.    Депутатите от ГЕРБ, ДПС и ВМРО вече подкрепиха ратификацията на договорите.    Ако сделката бъде окончателно одобрена от парламента, всички осем F-16 трябва да пристигнат в Българи до 2023 г.   \"Като държавен глава и върховен главнокомандващ на Въоръжените сили на Република България    \"Когато се вземат стратегически решения, свързани с отбраната и националната сигурност на страната, е необходимо не само да бъдат осигурени постижими за държавата финансови параметри, но и да има широк консенсус и подкрепа. Острите спорове в Народното събрание при обсъждането на ратификационния закон, нетипични за този вид закони, показаха, че по параметрите на договора не е потърсено и не е постигнато обществено съгласие\", отбелязва държавният глава.   \" В мотивите се отбелязва, че в своята практика Конституционният съд е имал възможност да подчертае неразривната връзка между ратификационния закон и международния договор - предмет на ратификацията, която ги прави един цялостен акт.   Вместо това законът, с който се ратифицира такъв особено значим договор, бе приет по \"бързата писта\", посочва президентът.   Поради скъсената законодателна процедура, според Радев, са    \"Не е допустимо при решаването на такъв стратегически за България въпрос като гарантиране на националната сигурност да се използва процедурата \"по изключение\", отбелязва държавният глава.   \"На България е необходим самолет с многофункционални способности, което се постига не само с качествата му, а и с пълен пакет въоръжение, съпътстващо оборудване и обучение на личния състав.   посочва президентът.   \"При обсъждането и гласуването в пленарната зала на Народното събрание бяха изказани възражения и предложения, които не можаха да бъдат развити и обсъдени поради приложената съкратена законодателна процедура\", пише в мотивите за ветото.   \" \", коментира зам.-председателят на ВМРО Искрен Веселинов пред журналисти във връзка с президентското вето. Веселинов посочи, че за самолетите има срокове и ако бъдат изпуснати, България ще трябва да започне преговорите отначало.   \" , ако не отхвърлим президентското вето върху договорите за Ф-16\", коментира пък председателят на Комисията по отбрана и депутат от ГЕРБ ген. Константин Попов. \"Първо, трябва да кажа, че в петък Народното събрание гласува закона за ратификация на четирите договора, в понеделник президентът е подписал връщането на закона със съответните мотиви, с които сме запознали. Те са 2 страници. Основно се свеждат до две важни неща. Първото, че се е приело по бързата писта на две четения в един ден и че нямало достатъчно обсъждания по темата. Второто, че няма необходимия консенсус. Това, което мога да кажа аз, е, че  . Второ, смятам, че достатъчно много се говори в продължение на години за това какъв самолет ни трябва, как ни трябва и в Комисията по отбрана, и после в зала. Достатъчно много хора говориха\", смята Попов.   \"Имаме консенсус за това, че трябва да се модернизират въоръжените сили. Имаме консенсус, че на нас ни трябва нов, модерен боен самолет. Ф-16 е един прекрасен самолет, една прекрасна възможност българските ВВС да бъдат модернизирани, модерни и това да промени начина на мислене за водене на въздушен, съвременен бой\", добави ген. Попов. По думите му това ще има отражение и за другите видове въоръжени сили. \" , подчерта Попов.   \r\n \r\n", "date": "2019.07.26", "title": "Депутатите гласуват ветото на президента за сделката за нови изтребители"}
{"url": "http://epicenter.bg/article/Gen--Konstantin-Popov--Vetoto-na-prezidenta-za-mezhdunarodnite-dogovori-za-F-16-e-izlishno-i-nerazumno/189044/2/0", "text": "Ветото на президента за международните договори за F-16 е излишно и неразумно. Това каза председателят на Комисията по отбрана и депутат от ГЕРБ ген. Константин Попов по време на дебатите по президентското вето върху международните договори за F- 16, предаде репортер на Агенция „Фокус“.    \"Когато стана въпрос за мотивите, очевидно се доказа, че те са абсолютно несъстоятелни. Според мен това е един добър ход на президента и на неговата администрация да напишеш едни несъстоятелни мотиви, за да може да отиде разговорът по същество. Поздравления за това. Договорите, както стана ясно, са типови, ясни, едни за всички, много десетки и десетки държави са ги подписали, при общо взето една рамка, едни условия, гаранции, неустойки. Тук въпросът е защо нашият президент и БСП не са съгласни с този начин на работа и не са съгласни да се водят преговори с американското правителство\", подчерта ген. Попов.    \"Добре, не са съгласни, но когато не си съгласен с нещо, за да стоиш добре, трябва да дадеш някакви варианти. Нещо добро да предложиш, иначе изглежда несъстоятелно цялото ваше твърдение\", допълни още той.    Той се обърна към опозицията и ги призова да предложат разумния вариант, за да знаят, как да гласуват сега.    \"Ако не го предложите, гласувайте против това абсолютно излишно и неразумно вето\", заяви още Попов.    \"Международните договори за F-16 осигуряват способностите, които Народното събрание ни е задължило с проекта за инвестиционен разход\", обясни заместник-министърът на отбраната ген. Атанас Запрянов по време на дебатите.    \"Беше казано, че е унизително министър на отбраната, вицепремиер да подпише от българска страна договори, а от американска - от Агенцията на САЩ за международни продажби. Те си спазват техните правила. Те нямат ратификация, ние имаме ратификация, затова сме при вас. Двете страни действат в рамките на националните си законодателства. Нека да уважаваме и другата страна и да не правим от това проблем\", заяви още ген. Запрянов.    Според него дълбоко погрешно е да се сравняват договори между държави, за които не знаем параметрите. Той посочи, че тълкуването на подобни твърдения е много разочароващо.    \"Словакия е достойна държава, членка на НАТО точно толкова, колкото и България\", заяви още той.  ", "date": "2019.07.26", "title": "Ген. Константин Попов: Ветото на президента за международните договори за F-16 е излишно и неразумно"}
{"url": "http://epicenter.bg/article/Parlamentat-othvarli-vetoto-na-prezidenta-Radev-za-dogovorite-za-F-16-/189046/2/0", "text": "Парламентът преодоля президентското вето върху международните договори за F-16 блок 70, предаде репортер на Агенция „Фокус“.    Дебатите по ветото продължиха малко над 2 часа. „За“ повторното приемане на ратификацията на международните договори гласуваха 128 народни представители, „против“ – 73 и „въздържали се“ - 3, с което ветото бе преодоляно.    Съгласно Правилника за организацията и дейността на парламента Народното събрание приема повторно закона с мнозинство от повече от половината от всички народни представители, което означава, че ветото е преодоляно.    Президентът върна за ново обсъждане международните договори. Сред мотивите на му са, че е липсвало обществено съгласие по темата, както и че ратификацията е трябвало да измине цялостния път по Конституция и да бъде разгледана и приета на две гласувания в отделни заседания на Народното събрание.    Ратификацията бе приета на първо и второ четене на 19 юли.   Повторно гласуваното решение на парламента ще бъде изпратено напрезидента за подписване.  ", "date": "2019.07.26", "title": "Парламентът отхвърли ветото на президента Радев за договорите за F-16 "}
{"url": "http://epicenter.bg/article/Krasimir-Tsipov--Balgarskite-grazhdani-ne-tryabva-da-podmenyat-lichnite-si-dokumenti-/189048/2/0", "text": "Това, което е изтекло от масивите на НАП са лични данни, но това не означава, че българските граждани трябва да си подменят личните документи. Включително и тези, за които НАП съобщи, че има изтичане на лични данни. Това заяви Красимир Ципов от ГЕРБ в кулоарите на парламента, предаде Канал 3.    По думите му гражданите трябва да запазят спокойствие.    \"Няма нужда от нагнетване на напрежението и всяване на паника, но БСП са способни само на това. Корнелия Нинова трябва да е наясно, че няма да натрупа дивиденти от това\", заяви той.    \"С данните от сървърите на НАП няма как да се извършат имотни сделки. Уважаеми български граждани, няма как да ви прехърлят имотите с тези изтекли данни\", успокои Ципов.  ", "date": "2019.07.26", "title": "Красимир Ципов: Българските граждани не трябва да подменят личните си документи "}
{"url": "http://epicenter.bg/article/SEM-utvardi-noviya-Upravitelen-savet-na-BNR/189050/2/0", "text": "С четири гласа \"за\" и един \"въздържал се\" членовете на Съвета за електронни медии утвърдиха новия Управителен съвет на Българското национално радио по предложение на новоизбрания генерален директор на БНР Светослав Костов.    В новия Управителен съвет влизат юристите Галя Тренчева и Димитър Димитров и журналистите Стефан Ташев и Мария Маркова. В заседанието на Съвета за първи път участва и новоизбраният член на медийния регулатор от парламентарната квота Галина Георгиева.   Източник: Новини.бг", "date": "2019.07.26", "title": "СЕМ утвърди новия Управителен съвет на БНР"}
{"url": "http://epicenter.bg/article/Daniela-Daritkova--Nyama-da-se-mesim-vav-vatreshnite-raboti-na-Patriotite/189052/2/0", "text": "\"В политическа партия ГЕРБ имаме един принцип - да не се месим във вътрешните работи на други партии. Би следвало те да решат всички проблеми помежду си.\" Така шефката на парламентарната група на ГЕРБ Даниела Дариткова коментира скандалите в малкия коалиционен партньор - \"Обединени патриоти\".    \"Разчитам, че всички са достатъчно отговорни да се придържат към коалиционното ни споразумение за управление, което все още е факт\", продължи Дариткова.    \"Няма данни за преформатиране на управляващото мнозинство. Ако има някакви проблеми, би следвало те да се решат в големия коалиционен съвет\", допълни още тя.   Източник: Канал 3", "date": "2019.07.26", "title": "Даниела Дариткова: Няма да се месим във вътрешните работи на Патриотите"}
{"url": "http://epicenter.bg/article/Ivo-Hristov-poiska-dopalnitelni-70-miliona-evro-ot-ES-za-borba-s-afrikanskata-chuma/189053/2/0", "text": "Допълнителни 70 милиона евро за борба с африканската чума по свинете (АЧС) да бъдат предвидени в бюджета на ЕС за 2020 г. – такова предложение направиха евродепутатите Иво Христов и Кармен Аврам (Румъния), членове на Комисията по земеделие и развитие на селските райони.    Евродепутатите направиха две предложения - за увеличаване с 50 милиона евро на перото \"Фонд за спешни мерки, свързани със здравето на животните и растенията\" и с 20 милиона евро - перото \"Осигуряване на по-висок здравен статус на животните и висока степен на защита на животните в Съюза\".    Идеята е Фондът за спешни мерки да разполага с по-голям финансов ресурс, който да бъде предоставян на държавите членки, а оттам - на фермерите - за справяне с последиците от африканската чума по свинете (в конкретния случай).    Предложението си Христов аргументира с факта, че това е необходим ресурс, защото на практика перспектива за край на разпространение на чумата няма. Налице е постоянен ръст на заболеваемостта и икономическите щети граничат с икономически срив за сектор, който има много добри показатели и ръст през последните няколко години в България.    Второто предложение цели да бъдат предвидени допълнителни 20 милиона евро за проучване и разработка на ваксина срещу африканската чума по свинете.    Към момента ваксина срещу заболяването няма. Разработването на такава отнема между 6 и 8 години. В САЩ вече се работи в това направление, макар че там заболяването не е разпространено. При все това, САЩ търгуват със страни, където има огнища на африканската чума по свинете.    Според Христов с разработването на такава ваксина в Европа ще се намали вероятността да зависим от трета страна, която не е член на ЕС, от ваксина, която решава належащ проблем в границите на Съюза.    И двете предложения касаят бюджета на ЕС, но идеята е допълнителните средства да бъдат насочени към най-засегнатите.    По информация на ГД „Здравеопазване и безопасност на храните“ на ЕК (ГД SANTE), от началото на годината до средата на месец юли има регистрирани 3 548 случая на африканска чума по свинете в ЕС - 334 случая при дивите прасета и 3 214 сред домашните прасета (това включва животните в индустриалните комплекси и домашните такива).    В България щетите от заболяването се увеличават драстично. Два индустриални комплекса бяха засегнати (в област Русе - с. Бръшлен и с. Николаево), три области обявиха бедствено положение (Русе, Плевен и Разград). Вчера еврокомисарят по здравеопазването и безопасността на храните Витянис Андрюкайтис изказа голямо разочарование от българските власти за действията им във връзка с разпространението на африканската чума по свинете. В интервю за БНР Андрюкайтис заяви, че ако властите в страната ни не вземат своевременно мерки, България може да загуби цялото си свиневъдство.", "date": "2019.07.26", "title": "Иво Христов поиска допълнителни 70 милиона евро от ЕС за борба с африканската чума"}
{"url": "http://epicenter.bg/article/Yotova--Kato-darzhava-tryabva-da-sazdadem-Balgarski-kulturen-institut-za-tsyalostna-kulturna-diplomatsiya/189058/2/0", "text": "Като държава трябва да създадем Български културен институт и да говорим за цялостна културна дипломация и културно влияние на България. Това каза вицепрезидентът на Република България Илияна Йотова пред Агенция „Фокус“ по повод участието си в 12-ата годишна среща на Асоциацията на българските училища в чужбина.   Тя посочи, че ако отидем в едно училище в чужбина, независимо дали става дума за европейска страна или зад океана, ще видим, че около него буквално се завихря целият духовен и културен живот на българските общности.   „Там са децата, там са учителите, там са родителите. Тази симбиоза между тези три важни компонента формира до голяма степен духа и облика на цялата българска общност. Там са нашите традиции, там са нашите обичаи. Там се раждат дори местни етнографски български музеи, там се празнуват общите празници. Всичко се върти около този център. Това съвсем не е достатъчно“, обясни вицепрезидентът.   Според нея като държава трябва да създадем Български културен институт. Йотова отчете, че за него именно тя е един от най-амбицираните хора. „Подготвихме концепция, запознах редица институции в страната с нея. Разбира се, тя може би не е най-добрата, но е добра основа за диалог и за разговор, така че да говорим за цялостна културна дипломация и културно влияние на България. Тогава действително ще сме направили една много сериозна стъпка напред“, подчерта вицепрезидентът.  Тя посочи, че всички са обединени от една обща цел и тази цел е съхранение на българската култура, преди всичко съхранение и развитие на българския език. \"Говорим за една духовна територия на България. Там, където се говори български език, тази територия е част от тази духовна общност, за която говорим. Имаме много работа, която трябва да свършим, но аз съм убедена, че с общи усилия ще го направим. Тези две години посветих наистина много усилия аз и моя екип, и президентството като цяло, за това да свържем българските общности по света. Смятам, че сме в правилната посока\", коментира вицепрезидентът Йотова. ", "date": "2019.07.26", "title": "Йотова: Като държава трябва да създадем Български културен институт за цялостна културна дипломация"}
{"url": "http://epicenter.bg/article/Vladimir-Petrov--Upravlyavashtite-sa-slepi-za-problemite-na-grazhdanite-vav--Vrabnitsa-/189060/2/0", "text": "Управляващите са слепи за проблемите на гражданите в района. Това заяви кандидатът на БСП за кмет на \"Връбница\" Владимир Петров. Той се включи в поредното протестно шествие на живеещите в \"Обеля-1\" в четвъртък вечерта. От началото на седмицата всеки ден хората от квартала се събират и провеждат шествие, с което изразяват недоволството си от застрояването на междублоковите пространства и зелените площи, от лошата инфраструктура в квартала, от липсата на места в детските ясли и градини и на паркинги.    \"Поредният наш протест в \"Обеля-1\" получи много сериозна подкрепа. Омбудсманът на Република България Мая Манолова прояви сериозен интерес към нашите проблеми и се включи в шествието ни, каза Владимир Петров. - Всички будни граждани от квартала, които отново се събрахме да протестираме, имахме възможност да споделим с нея нашите тревоги. Тя отдели достатъчно време и желание да се запознае лично и на място с проблемите ни. Всички заедно обиколихме обекти и места в \"Обеля-1\", на които, според нас, има нередности и нарушения. За разлика от кмета на района и от управляващите в София, Мая Манолова обърна внимание на гражданите, изслуша ги и чу притесненията и недоволството им. А това по принцип е първият знак, че един проблем може да бъде решен. Защото, когато онези, от които зависи отстраняването на нередностите и несправедливостите в квартала ни, се правят на слепи и не искат да ги видят, няма как да ги отстранят. Отдавна е ясно, че гражданите в квартала не можем да разчитаме на тях. Ще им покажем, че и те вече не могат да разчитат на нашето доверие\".    Владимир Петров добави, че ще продължи да подкрепя гражданите в справедливите им протести срещу бездействието на кмета на района и категоричния му отказ да чуе за проблемите им. \"Очевидно това е стил на работа на управляващите досега, тъй като видях, че и кметът на София Йорданка Фандъкова не се вълнува от проблемите на гражданите, коментира той. - Аз участвах и в протеста преди сесията на Столичния общински съвет на улица \"Московска\" №33 в четвъртък. Кметът Фандъкова нито слезе при нас, за да чуе за проблемите ни, нито изпрати нейни представители. Подкрепа получихме единствено от омбудсмана Мая Манолова. Тя разговаря с всеки от нас и беше безкрайно права, че Столична община не може да си позволи да противопоставя едни граждани на София на други граждани на София. Работата на администрацията в общината е да намира най-правилните и добри за хората решения, но не го прави, за съжаление\".", "date": "2019.07.26", "title": "Владимир Петров: Управляващите са слепи за проблемите на гражданите във „Връбница“"}
{"url": "http://epicenter.bg/article/Desislava-Taneva--Nyama-drug-variant-osven-umartvyavane-na-vsichki-zarazeni-s-chuma-svine-/189062/2/0", "text": "Няма опасност реколтата от зърно да бъде заразена от Африканска чума в онези 21 региона, обхванати от заразата. Това обяви от парламентарната трибуна министърът на земеделието Десислава Танева по време на изслушването й от депутатите, предаде Нова тв.    Танева беше категорична, че всеки, който плаши стопаните с това, е национален предател.    \"Всяко упражнение на тази тема използва моментната ситуация, не почива на каквато и да е логика. Това е манипулативно говорене. Това е национално предателство. Недопустимо говорене\", възмути се Танева.    Коментарът й бе в отговор на тревогата на депутата от ВМРО Александър Сабанов, който разкри, че десетки производители на зърнени култури се оплакват, че прекупвачите ги заблуждават да продават бързо реколтата си, за да не се окажат на загуба заради заразата.    \"Категорично заявявам - няма такава вероятност. Няма такава опасност. Няма такава забрана. Това е истината\", категорична беше Десислава Танева. Тя добави, че най-големите износители на зърно, като Украйна, например, от години имат Африканска чума, а са в топ класациите на износители на пшеница.    Земеделската министърка отчете още, че заради заразата планира организационни и кадрови промени, но не влезе в конкретика. Тя съобщи, че се предвижда ловни дружинки в районите със зараза да обходят горите в търсене на трупове на диви прасета. Затова от министерството замислят да има стимул за намерен умрял глиган.    \"Един призрак броди из Европа и това е призракът на Африканската чума\", констатира по време на дебатите депутатът от ДПС Бюрхан Абазов, който отново настоя, вместо ловни дружинки, с тези обходи на горите за болни диви прасета да се заеме армията и жандармерията. По думите на министър Танева обаче практиката е с това да се заемат местните ловни дружинки, защото те добре си познават района. Десислава Танева заяви още, че няма друг вариант освен умъртвяване на всички животни при установяване на зараза с африканска чума, предаде БНР.    \"Мога да ви дам примери и с Бръшлен, където всяка вечер по няколко десетки прасета умират от заболяването, без възможност за разделение по халетата. Такава дерогация е недопустима за африканската чума по свинете,\" заяви министърът.    Пред депутатите министърът на земеделието Десислава Танева заяви, че се налагат промени в организацията на действията по овладяване на заразата с африканската чума по свинете.    \"Времето е такова, географското ни положение е такова, че епизоотичната обстановка е много тежка. Ние ще направим съответния анализ къде са пропуските и как можем да подобрим координацията, дейностите и действията, за да бъдем по-бързи и навсякъде, където е необходимо, ви гарантирам, че ще предприемам и организационни, и кадрови промени,\" категорично заяви Танева.    Вчера еврокомисарят по здравеопазването и безопасността на храните Витянис Андрюкайтис препоръча на властите у нас да предприемат мерки във връзка със заболяването, за да не изгуби България цялото си свиневъдство.  ", "date": "2019.07.26", "title": "Танева успокои зърнопроизводителите: Няма риск за вас от чумата по свинете, манипулират ви!"}
{"url": "http://epicenter.bg/article/Fandakova--Vazstanovyava-se-dvizhenieto-po-yuzhnoto-platno-na-bul---quot-Balgariya-quot--/189063/2/0", "text": "От тази нощ се възстановява движението по южното платно на бул. \"България\" в участъка от бул. \"И. Гешов\" до бул. \"Черни връх\". Това каза кметът на София Йорданка Фандъкова след проверка на ремонтните дейности на южното платно на бул. \"България\".    Тя припомни, че движението е спряно, за да бъде ремонтиран цялостно участъкът с тротоарите. \"Работата по тротоара ще продължи. Тя няма да пречи на движението\", поясни Фандъкова. Кметът заяви, че от 27 юли започва ремонтът на северното платно. Заради дъждовете работата по него се забави със седмица.   \"До края на август се очаква да бъде затворено за движение северното платно\", каза Йорданка Фандъкова, като поясни, че всичко зависи от времето. Тя добави, че са започнали работа и на още едно пътно платно.   \"Възложихме да се работи и по подхода от бул. \"България\" по посока бул. \"Витоша\", който също беше в много лошо състояние\", обясни Фандъкова и каза, че това няма да пречи на движението в южното платно.   Тя добави, че си дава сметка за трудностите, които се причиняват на гражданите по време на големите ремонти. \"Решението изисква смелост. Винаги съм смятала, че хората проявяват разбиране, когато виждат, че се работи и когато виждат, че се получава и става по-добра инфраструктурата. Бул. \"България\" е един от последните неремонтирани основни булеварди\", каза още тя.   Фандъкова припомни, че ремонтът е започнал миналата година, но на друг участък от булеварда. Най-късно преди началото на учебната година трябва да бъдат готови всички участъци, по които работим, а постоянната маркировка ще бъде поставена тогава, когато приключи изцяло ремонтът и в двете платна\", заяви още Йорданка Фандъкова.   Връзката към бул. „Витоша” обаче остава в процес на ремонт. Тепърва експерти ще преценят дали на тази отсечка трябва да бъде подменена хидроизолацията.    Целият проект струва на държавата 2 млн. и 700 хил. лв.   Източник: Нова.тв", "date": "2019.07.26", "title": "Фандъкова: Възстановява се движението по южното платно на бул. \"България\" "}
{"url": "http://epicenter.bg/article/Borisov-vika-na-razgovor-kmeta-na-Plovdiv-Ivan-Totev-i-oblastniya-upravitel-Zdravko-Dimitrov/189064/2/0", "text": "  Министър-председателят е разпитвал двамата местни управници за ключовите проекти. Това каза Здравко Димитров след разговора, на който е била поканена и пловдивската депутатка, председател на парламентарната комисия и финанси и бюджет Менда Стоянова, съобщава     . За докарването на чистата планинска вода до Пловдив и съседните села е избран изпълнител, който ще започне предпроектно проучване на терена.    Тотев го уверил, че всичко, каквото е захванал, ще бъде изпълнено.   Обсъждали са и проведените по районите събрания в ГЕРБ за избор на кандидати за кмет на Пловдив, кметове на шестте района и общински съветници. Големият въпрос - кой ще е кандидатът на ГЕРБ за кмет на Пловдив, останал неразискван.     Допускаха дори, че премиерът ще поиска Димитров и Тотев да си стиснат ръцете около следната схема - Здравко Димитров да е кандидат за кмет, а Иван Тотев да си запази партийния пост в Пловдив.   Подобно помирение беше предприето от премиера след местните избори през 2015 г. Двамата бяха на различните страни на предизборната барикада. Борисов назначи Здравко Димитров за губернатор и публично, в присъствие на митрополит Николай и журналисти, ги закле да работят заедно за града. Преди четири дни Тотев заяви, че няма да се кандидатира. По-рано пък той самият каза, че Здравко Димитров би бил най-добрият кмет.    си за предстоящия вот. След него се нарежда      След него е нарежда кметът на район \"Централен\" Георги Стаменов. Редицата на номинираните завършва с Димитър Колев, който е кмет на район \"Западен\".   Запознати твърдят, че отказът пред медиите, който Иван Тотев си направи пред медиите за трети мандат, все пак му остава отворена вратичка. Причината - по устав на ГЕРБ той трябвало да си направи самоотвод на партийно събрание, което досега той не е сторил.   След 10 август Изпълнителната комисия на ГЕРБ ще вземе окончателните решения за това кои ще са кандидатите за кмет, общински съветници и районни кметове в града на тепетата.    ", "date": "2019.07.26", "title": "Борисов се срещна с Иван Тотев и Здравко Димитров. Кой ще е кандидатът за кмет на Пловдив?"}
{"url": "http://epicenter.bg/article/Tri-sportni-turnira-se-provedoha-v-Momchilgrad/189067/2/0", "text": "Турнири по шахмат, спортен бридж и спортна стрелба се проведоха в Момчилград. Проявите са част от проявите, посветени на 10-та международна среща \"Момчилград винаги в сърцето ми\". При шахматистите най-добър беше Станко Христов. На второ място се класира Салих Дурмуш, а трети стана Стоян Георгиев. Енвер Али спечели турнира по спортен бридж. Негови подгласници станаха Ахмед Юсеин и Мустафа Садула. Спортна стрелба се проведе в два кръга. При отборното състезание най-добри се оказаха стрелците от Ловна дружина \"Садовица\". На второ място се класира Ловна дружина \"Птичар\", а на трето Ловна дружина \"Рогозче\". В индивидуалното класиране най-точен беше Орхан Юсеин ЛД \"Садовица\". Негов подгласник стана Бенемин Салиф от ЛД \"Птичар\", а на трето място се класира Сефтин Мустафа от ЛД \"Звездел\".", "date": "2019.07.26", "title": "Три спортни турнира се проведоха в Момчилград"}
{"url": "http://epicenter.bg/article/VMRO-vnasya-zakonodatelni-predlozheniya-za-borba-sas-zamarsyavaneto-na-vazduha/189068/2/0", "text": "Правомощията на общините за контрол над битовото отопление трябва да се разширят, за да спре изгарянето на гуми, парцали и пластмасови предмети през зимата – проблем, характерен основно за гетата. Също така трябва да се помисли дали има възможност да се въведат забрани за движение на автомобили под определен евроклас в най-проблемите зони на града. Това става ясно от дебатите в Столичния общински съвет, предизвикани от доклад на заместник-кмета на София по екологията.    Общинските съветници от ВМРО в София настояват за сериозни промени в закона за чистотата на атмосферния въздух, за да се дадат повече правомощия на кметовете и общинските съвети да налагат мерки за намаляване на вредните емисии. На сесията на Столичния общински съвет на 25 юли ВМРО и ГЕРБ влязоха в задочно пререкание дали това, което се прави, е достатъчно и дали е нужен по-радикален подход.    Повод стана докладът на заместник-кмета по екологията за актуализиране на Планът за качеството на атмосферния въздух. Във връзка с това Карлос Контрера направи остро изказване:    „Съжалявам, че госпожа Христова не е в залата, за да си проведем един разговор. Хубаво е, че го започваме сега, през лятото, а не като предния път в ситуация, да кажем, на криза да се опитваме да приемаме мерки на коляно, които е ясно, че трудно ще сработят. Анализът, който е представен в доклада на липсващата г-жа Христова, е доста интересен и той потвърждава едни наши стари опасения, че по отношение на едни показатели битовото отопление се явява най-голямото предизвикателство за качеството и чистотата на атмосферния въздух. По отношение на други показатели това е автомобилният трафик в града. Което означава, че подходите, с които трябва да борим двата проблема, очевидно са различни. Всички знаем, че имаме този проблем и трябва да работим в посока намаляването на ефекта. Защото ясно е, че въздухът няма да стане през зимата кристално чист. Оттук нататък за битовото отопление. Аз бих поразсъждавал, отправям и това предизвикателство към Вас, по темата за законодателна промяна, която да даде повече и по-радикални правомощия на общините що се отнася до битовото отопление. Защото в момента ние имаме правна възможност да ограничим използването на определени горива в определени територии. Но тази мярка, това правомощие по закон никога не е използвано. И то не само в София. Може би една от причините е, че текстът е много неясен - как се случва това, за какъв срок, каква точно е процедурата? Но категорично мисля, че едно изменение – мисля, че това е чл. 28 от Закона за чистотата на атмосферния въздух - би могло да даде повече правомощия не само на кмета дадена община, но и на общинските съвети да налагат принудителни мерки. И в определени зони, ако трябва, да се забранява използването на определен вид гориво. Или на определен вид отоплителни тела. Да, това се непопулярни мерки. Да, вероятно ще има брожения, ще има протести. Но когато западна София дими дни наред и оттам се носи на талази отровен въздух, аз не виждам друго решение.    Следващото нещо за трафика - защото нашият основен проблем в София е с техническото състояние на автомобилите. Да, по софийските улици има автомобили, които дори не са регистрирани на територията на общината, но които обикалят, цапат, пушат и създават огромни проблеми. Но тук ние отново трябва да поискаме някаква възможност от законодателя, за да контролираме този процес. Иначе този разговор ще го водим непрекъснато, с тези думи, година след година в София. Затова, г-жо Едрева (председател на ГЕРБ в СОС), когато ме репликирате от място, Ви казвам - провокирам Ви да мислим и да предложим на народните представители. В момента се подготвя поредно изменение. И е редно да помислим, защото аз не съм убеден, че със забрани за паркирането намаляваме особено трафика. Трафикът ще продължи да се движи в други зони и автомобилите ще продължат да цапат въздуха. Дали е възможно да забраним дизелите в София - на този етап мисля, че отговорът е „не“. Дали е възможно да въведем ограничения за навлизане на автомобили от определена еврокатегория в определени зони на града - по-скоро „да“. Така че това са темите, по които да мислим.“    Общинският съветник от ВМРО Димитър Антов пък допълни, че нищо не се прави по въпроса с гетата и горенето на всякакви отпадъци. Той настоя за крути мерки, ако трябва и законодателни, с които да се принудят жителите на гетата да спрат с обгазяването на София. „Искам да продължа темата за битовото замърсяване и за нашите действия. Аз живея близо до циганската махала в Бакърена фабрика, съсед съм, през една улица. Аз мога да Ви кажа в кой ден се горят кабели и дворът ми прилича на нападнат от химическа атака. Мога да Ви кажа в кой ден се горят гуми и тогава кълба черен дим се разнасят над мене и върху двора ми валят черни сажди. В същото време ние там не предприемаме никакъв контрол и нито сме глобили някого, нито знаем как да глобим някого. Ако се сложи една станция около тази махала, тя ще избухне. Тя ще гръмне веднага. В същото време говорим за някакви мерки, ще ограничаваме някой да си пали дървата, ще спрем колите. Може и това да бъде направено, но ние не правим основните неща. Ние пак отиваме в някакви дреболии. Основните неща са големи, онези които видимо замърсяват. Направете нещо там! Не го правим, господа!“.    Предложенията на патриотите са да се дадат правомощия на местната власт да налага принудителни мерки над замърсителите, включително забрани за ползване на определени видове горива, изземване на от общините на материали и отпадъци, ползвани за гориво в незаконни постройки. Предлага се и въвеждане на възможността в общинските жилища да се въведат забрани за отопление на твърдо гориво.    По отношение на проблемите с автомобилния трафик ВМРО предлагат засилване на функциите на екоминистерството чрез изпълнителните му агенции, за да се гарантира, че по улиците не се управляват автомобили, които цапат въздуха.    Според Контрера и Антов е нужно да се проведе дискусия с народни представители от всички партии и преди есенния сезон да се внесат законодателни предложения, за да не се окажем неподготвени за зимния сезон на 2019-2020 г.", "date": "2019.07.26", "title": "ВМРО внася законодателни предложения за борба със замърсяването на въздуха"}
{"url": "http://epicenter.bg/article/Karakachanov--Armiyata-ima-gotovnost-da-pomogne-za-reshavane-na-problema-s-afrikanskata-chuma-po-svinete/189069/2/0", "text": "Българската армия има готовност да окаже подкрепа за решаване на проблема с африканската чума по свинете, ако такава бъде поискана. За това има и издадена заповед. Това каза пред журналисти във Велико Търново министърът на отбраната Красимир Каракачанов, предаде репортер на Радио „Фокус“ – Велико Търново.    Каракачанов уточни, че може Военна полиция да подпомага колегите си от районните управления при контрол на пунктовете, през които преминават животните. По думите му до момента помощ от армията не е търсена.    Министър Каракачанов коментира и назначаването на нов ректор за Националния военен университет „Васил Левски“. Вече е внесено предложение до президента и сега се чака издаването на Указ от него.    „Предлагаме полк. Иван Миланов, до сега командир на 110-и полк – Пловдив. Идеята ми е да се промени досегашната практика. Без някой да се засяга ще кажа, че обикновено във военен университет изпращаха някой, който е в края на кариерата си, или хора, от които искаха да се отърват. И тези, които идваха, бяха немотивирани. Изпращаме офицер, който е в средата на кариерата си, да дойде тук и да покаже, че може да възпитават младите български офицери и това да е или трамплин, или провал за кариерата му. Това ми е амбицията“, обясни министърът.    Той добави, че се очаква указът да бъде издаден до края на юли  ", "date": "2019.07.26", "title": "Каракачанов: Армията има готовност да помогне за решаване на проблема с африканската чума по свинете"}
{"url": "http://epicenter.bg/article/BSP-tragva-za-Buzludzha/189018/2/0", "text": "Традиционният събор на БСП на Историческа поляна под връх Бузлуджа ще се проведе утре, социалистите ще отбележат 128 години организирано социалистическо движение в България.    Днес Националният съвет на партията ще проведе разширено заседание с участие на областни и общински председатели на БСП, кметове и общински съветници в Габрово. На форума в 14.00 часа в зала \"Възраждане\" се очаква НС да утвърди и номинираните до този момент кандидати за участие в местните избори.    Дневният ред включва политическата платформа на БСП за участие в „Местни избори 2019“. Платформата бе приета от Изпълнителното бюро на партията във вторник. Срокът за нейното изготвяне и представяне пред членовете на Пленума бе 31 юли. Такова бе решението на 49-тия конгрес на БСП на 16 юни. По точката ще докладва заместник-председателят на партията Владимир Москов.    На вниманието на Пленума се поставя и проект на решение за участие на БСП в изборите за кметове и общински  съветници, насрочени за 27 октомври 2019 г. Проектът ще бъде представен от лидера на БСП Корнелия Нинова.    След заседанието ще бъдат поднесени цветя пред паметната плоча на Бузлуджанския конгрес, паметника на Васил Априлов и Костницата на загиналите за свободата. Лидерът Корнелия Нинова ще открие ежегодното колоездачно изкачване от Габрово до Шипка за Купа \"Бузлуджа 2019\", а в 18.00 часа ще бъдат обявени победителите.    Ще се поднесат венци и цветя в чест на боевете при Шипка по време на Рускотурската война (1877-1878) и на 141-годишнина от Освобождението на България, съобщиха от пресцентъра на БСП.    Утре тържествата на Бузлуджа започват в 10.45 часа с художествена част от програмата с изпълнителите „Щурчета'' и духов оркестър „Виво Монтана“. Ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд.    Словото на Нинова е в 11.30 часа на сцената на Историческата поляна.    Програмата продължава с концерт на Николина Чакърдъкова и Неврокопския танцов ансамбъл.    В 13.30 часа на поляната над хижа „Малка Бузлуджа” ще се проведе младежка дискусия „Оставам в Българя!  Променям своята община!”, в която ще участва и председателят на левицата Корнелия Нинова.   В 14.00 часа на Историческата поляна ще се проведат срещи на членове на ИБ на НС на БСП и народни представители с участници в Националния събор от общините и областите.", "date": "2019.07.26", "title": "БСП тръгва към Бузлуджа с Платформа на партията за местни избори"}
{"url": "http://epicenter.bg/article/Tarpim-seriozni-neuspehi-v-3-ot-merkite-sreshtu-chumata--zayavi-zam-ministar-Ivanov-/189019/2/0", "text": " Търпим сериозни неуспехи в 3 от мерките, които трябваше да предприемем срещу разпространението на чумата по свинете. Това заяви заместник-земеделският министър доц. Янко Иванов по Нова тв.    Той ги изброи - редуциране в популацията на дивите животни, стопанствата от тип заден двор, които продължват да същестуват и да се роят, и третата мярка е комуникацията.    Сега ще нанесем корекции по отношение политиката на лова. Няма марка, която с магическа пръчка да реши всички проблеми, но вече се налагат извънредни мерки, каза зам.-министърът.    Той обяви, че заминава за Русе, за да проучи ситуацията на място.    Тази инфекция сама няма да приключи. Първо трябва да ликвидираме източника на заразата, да пресечем пътя на предаване на болестта, допълни той.    Ако не успеем да ликвидираме чумата в България, тя ще ликвидира свиневъдството, каза той. ", "date": "2019.07.26", "title": "Търпим сериозни неуспехи в 3 от мерките срещу чумата, заяви зам.-министър Иванов "}
{"url": "http://epicenter.bg/article/Petar-Vitanov--20-godishen-otkradna-masiv-ot-lichni-danni--Kak-shte-ni-priemat-v-Shengen-/189020/2/0", "text": "Българските граждани са двойно ощетени след хакерската атака в НАП. Първо ще се налага да плащат и второ остава притеснението, кой ще използва изтеклите им лични данни. Това заяви ръководителят на Делегацията на българските социалисти в Европейския парламент Петър Витанов в сутрешния блок на БНТ.  \"Съдът трябва да докаже кой е извършителят на това деяние. Поръчителят е много важен. Явно атаката има и политически привкус\", каза още по темата българският евродепутат от ГЕРБ/ЕНП Андрей Новаков. \"Има нужда да се подобри киберзащитата. Публичният сектор по-трудно догонва постиженията на частния бизнес\", допълни той. \"Очевидно държавата не може да защити данните ни. Как ще бъдем приети в Шенген след като 20-годишен открадна толкова лични данни\", коментира Витанов. \"Не можем да започнем да преписваме и този проблем с Шенгенската зона. Не мога да приема за сериозно такова нещо\", завърши Новаков.", "date": "2019.07.26", "title": "Петър Витанов: 20-годишен открадна масив от лични данни. Как ще ни приемат в Шенген?!"}
{"url": "http://epicenter.bg/article/Pravoslavnata-tsarkva-pochita-Sveta-Paraskeva/189022/2/0", "text": "Днес Православната църква почита Света Параскева. Петка, както още е известна тя, била особено обичана и почитана светица в много поместни църкви. На нея са посветени и много храмове.    Редно е, обаче, да различаваме преподобната Параскева (Петка) Епиватска Българска, живяла в X‐XI век (чествана на 14 октомври).    Тя била родом от Епиват (Тракия) от родители българи. Животът й и посмъртните чудеса вдъхновено е описал св. патриарх Евтимий. От 1238 г. до падането под турско робство светите й мощи църква почивали в църквата \"Св. Петка Търновска\" във Велико Търново. След вековни странствания те били положени през 1641 г. в катедралата в Яш (Северна Румъния) ‐ място на поклонници от цял свят.    Великомъченицата Параскева Иконийска (28 октомври), родом от Икония (Мала Азия), отдала живота си на милосърдие и проповед, посечена след много мъчения също с меч по време на гонителя Диоклетиан през 303 година. Преподобномъченицата Параскева Римлянка, живяла през II век и по апостолски проповядвала на езичниците дори в Рим, столицата на империята.    Посечена с меч след жестоки и дълги мъчения, св. Параскева обърнала със смелостта и чудесата си мнозина във вярата. Мощите й по‐късно били пренесени в Цариград.    На този ден имен ден празнуват всички с имената Параскев, Параскева, Парашкев и Парашкевa.", "date": "2019.07.26", "title": "Православната църква почита Света Параскева"}
{"url": "http://epicenter.bg/article/Ivan-Geshev--Az-pravya-neshta--koito-drugite-mogat-samo-da-obeshtayat/189024/2/0", "text": "Аз правя неща, които другите могат само да обещаят. Това заяви пред Нова телевизия  заместник главният прокурор Иван Гешев, който бе номиниран за поста главен прокурор от прокурорската колегия на ВСС.  Засега той е единствената номиназия, последната дата за нови кандидатури е 29 юли. Гешев коментира протестите вчера по повод номинацията му. „Не следя политическите събития, не съм в час в политическия дневен ред. Не се притеснявам от другите номинации за главен прокурор“, заяви той.  Ще се работи активно с всички бивши служители на фирмата \"Тад груп\" -  включително и с тези, които са напуснали през последните дни. Фирмата няма повече служители, всички са подали молба за напускане, съобщи той.  По думите му установено е, че са констатирани  500 000 хиляди пароли и имена на пощенски кутии на една известна българска имейл платформа, “което едва ли може да се впише в термина законно”, допълни Гешев. Факт е, че е осъществявано нерегламентирано търсене в тази база данни.  Това ни дава основание да мислим, че има две направление на дейността на тази фирма.  Едното е осъществяване на киберрекет, а втората насока е, че тези технически възможности за този киберрекет  са използвани и надградени за осъществяване на кибертероризъм . Една от версиите, по които работим е той да бъде използван за политически цели, допълни той. Не следя политическите събития, не съм в час с политическия дневен ред, както виждате имам много работа. Не се притеснявам от другите номинации за главен прокурор. Аз правя неща, които другите могат само да обещаят, коментира Гешев протестите от вчера и номинацията си за главен прокурор.   Вчера спецпрокуратурата повдигна обвинение в подбудителство на собственика и на търговския директор на фирмата, в която работи компютърният специалист Кристиян Бойков, подведен под отговорност за хакерската атака срещу НАП. Собственикът на Tad Group Иван Тодоров и търговският директор Георги Янков са обвинени в умишлено склоняване на Бойков да извърши компютърно престъпление.    Търговският директор и Кристиян Бойков са освободени под парична гаранция от 20 000 лв. Собственикът е обявен за общодържавно издирване. За него е издадена и европейска заповед за арест.   ", "date": "2019.07.26", "title": "Иван Гешев: Аз правя неща, които другите могат само да обещаят"}
{"url": "http://epicenter.bg/article/Harizanov-za-skandalite-v--quot-malkata-koalitsiya-quot--Robinyata-Izaura-pasti-da-yade-/189026/2/0", "text": ". Това заяви политологът Борис Попиванов в сутрешния блок на БНТ по повод президентското вето върху сделката за изтребителите F-16.    \"  Когато алтернативата на F-16 беше \"Грипен\", който не отговаря на стандартите на държава членка на НАТО\", разкри по темата Георги Харизанов от Института за дясна политика.    \"Сделката бе реализирана преди да приключат ратификациите и преговорите\", коментира още Попиванов.    \"Няма заплаха за голямата коалиция. Нито една от партиите в \"малката коалиция\" не заплашват управлението. Нито една от партиите не е заявила неодобрение към управляващата партия. Най-постоянната тема този мандат беше кога ще се разпаднат \"Обединени патриоти\". Те се караха постоянно.   допълни Попиванов по темата за изключването на ПП \"Атака\" от \"малката коалиция\".    \"Този латино сериал започна да става банален. Робинята Изаура пасти да яде\", смята по темата Харизанов.    \"И трите сили са достатъчно малки и се притесняват какви позиции ще заемат в следващия мандат\", коментира Попиванов.   ", "date": "2019.07.26", "title": "Харизанов за скандалите в \"малката коалиция\": Робинята Изаура пасти да яде "}
{"url": "http://epicenter.bg/article/Karayancheva/189027/2/0", "text": "Председателят на парламента Цвета Караянчева обяви в началото на днешното заседание промените в ПГ \"Обединени патриоти\". С решение на групата се променя съставът, като се изключват Волен Сидеров, Десислав Чуколов и Павел Шопов от \"Атака\".   ВМРО и НФСБ ще продължат да работят заедно, но без \"Атака\", която изключиха. Лидерът на партията Волен Сидеров и депутатите му Павел Шопов и Десислав Чуколов са изключени и от парламентарната група. Това обявиха официално в четвъртък пред медиите ръководствата на ВМРО и НФСБ. Решението за \"отлюспването\" на депутатите от \"Атака\" е взето с 20 гласа \"за\" и нито един \"против\" и \"въздържал се\".    Източник: Нова.тв", "date": "2019.07.26", "title": "Караянчева: Сидеров, Шопов и Чуколов вече са независими депутати"}
{"url": "http://epicenter.bg/article/NFSB-i-VMRO--Nyama-promyana-v-upravlenskata-formula-GERB-i--quot-Obedineni-patrioti-quot--/189028/2/48", "text": "Няма промяна в управленската формула и драма в развода с \"Атака\". Така двамата съпредседатели на ПГ на \"Обединени патриоти\" Искрен Веселинов от ВМРО и Валентин Касабов от НФСБ коментираха изключването на Волен Сидеров, Десислав Чуколов и Павел Шопов от парламентарната група, предаде Агенция \"Фокус\".    Няма промяна на управленската формула, управлението на ГЕРБ и \"Обединени патриоти\" продължава. Това каза съпредседателят на ПГ на \"Обединени патриоти\" и заместник-председател на ВМРО Искрен Веселинов пред журналисти.    \"Коалиция \"Обединени патриоти\" съществува, тя продължава своя път. Тя държи на подписите, които е положила в коалиционното споразумение с ГЕРБ. Ангажиментите за управление на страната продължават да бъдат и наши. Г-н Сидеров не е част от тази коалиция, ако има необходимост той да договаря нещо отделно с ГЕРБ, нека си проведат двустранните контакти\", заяви още Веселинов.    Попитан дали без депутатите на Волен Сидеров са малцинство, Веселинов посочи, че имало и такива правителства. Той посочи, че няма причина да се съгласуват с премиера Бойко Борисов вътрешнокоалиционните отношения.    \"Една коалиция е общност на цели, идеи и добри отношения между хората. Тези неща не съществуват\", допълни още Веселинов.    Няма драма в развода с \"Атака\" - останалите четирима депутати от партията може да останат при нас. Това каза съпредседателят на ПГ на \"Обединени патриоти\" и заместник-председател на НФСБ Валентин Касабов.    Той прогнозира, че след изключването на \"Атака\" най-вероятно ще се случи поредният сценарий и ще има викане, крякане. \"Това, на което сме свикнали с част от \"Атака\". Не знам, ще видим какво ще измислят\", допълни още Касабов. \"Животът продължава, да са живи и здрави\", допълни още Касабов.    По думите му с изключването на \"Атака\" всичко е точно и правомерно. \"Ако сте забелязали, че много малко хора от \"Атака\" гласуват, включително наши законопроекти. Тях ги няма в залата, те не работят\", уточни още Касабов.    Според Касабов \"Атака\" може да си направи допълнителен договор и да продължи да подкрепя ГЕРБ.  ", "date": "2019.07.26", "title": "НФСБ и ВМРО: Няма промяна в управленската формула ГЕРБ и \"Обединени патриоти\" "}
{"url": "http://epicenter.bg/article/Hilyadi-se-sabraha-na-otkrivaneto-na-pametnika-na-Naim-Syuleymanoglu-v-Momchilgrad/189029/2/0", "text": "Хиляди се събраха в центъра на Момчилград, за да присъстват на церемонията по откриването на първия в България паметник на най-великия щангист на всички времена Наим Сюлейманоглу.   За церемонията, която е част от 10-та международна среща \"Момчилград винаги в сърцето ми\", в родопския град пристигнаха Мустафа Карадайъ, председател на ДПС и Мерал Акшенер, председател на Партия на доброто в Република Турция. Тук беше и братът на тежко-атлета - Мухарем Сюлейманоглу. \"Наим никога не забрави родния край - и когато беше на върха на спортната си кариера, и когато вече не беше активен състезател. Той никога не прекъсна връзката с корените си. И за това духът му винаги ще остане тук в Момчилград\", заяви в словото си кметът на общината Сунай Хасан. Той разказа, че идеята за издигане на паметника се е родила спонтанно и е била подкрепена от местната общественост.   Идейният проект за него е на момчилградския художник Камбер Камбер и на скулптора Шукрю Мустафа, който е родом от село Кос.   Автори на паметника са Шюкрю Мустафа и колегата му Бехчед Данаджъ. Фигурата е от бронз и висока е 2,20 м. Постаментът е 4-метров и е облицован с мрамор от Измир. Паметникът е издигнат пред новопостроения спортен комплекс, носещ името на великия щангист. \"През 1986 година България изпрати Наум Шаламанов от тук, но днес той се връща с този паметник като Наим Сюлейманоглу\", заяви братът на шампиона Мухарем Сюлейманоглу. Той благодари на кмета Сунай Хасан за издигането на паметника. \"Наим има своето място в сърцето на всеки един от нас. Пожелавам Господ да му даде най-хубавото място в Рая\", заяви Мерал Акшенер, която пристигна в Момчилград специално за случая. \"Преживял разделението в родината ни в най-тежката му форма, асимилационната държавна политика в най-уродливата й форма, Наим наред със спортните си победи, ни остави уроци по човешко достойнство и мъжество. Наим ни научи как може една кауза да обединява и да прави хората по-силни\", заяви лидерът на ДПС Мустафа Карадайъ. Той допълни, че завещаното от Наим не е никак малко и хората ще се учат от неговите победи. \"Когато губим вяра в собствените си сили, да се сещаме за Наим. Когато губим връзката един с друг, да се сещаме за Наим\", каза още Мустафа Карадайъ. На откриването на паметника на Наим Сюлейманоглу официални гости бяха Ахмед Ахмедов, зам.-председател на ДПС, Хасан Азис, зам.-председател на ДПС, Ердинч Хайрула, член на Централното оперативно бюро на ДПС, народните представители от 44 народно събрание Халил Халилов, Ерол Мехмед, Адлен Шефкет, Танер Али, Ихсан Хакъ, Бюрхан Абазов, Имрен Мехмедова, Хайри Садъков, Джейхан Ибрямов, Сергей Кичиков, Севим Али, Елхан Кълков, бившият евродепутат Неджми Али.   Присъстваха и народните представители от Турция Илхан Айгюн, Еркан Айдън, Юксел Юзкан, Ахмед Ерозан, Исмаил Татлъоглу, Шенол Сунаб, Бедри Яшар, Абдулах Наадини. В Момчилград бяха генералният гонсул на Турция Хюсеин Ергани, Неделчо Колев, президент на Българската федерация по вдигане на тежести, Тамер Ташпънар, председател на Турската федерация по вдигане на тежести.   В церемонията участваха кметове на общини от областите Кърджали, Смолян, Хасково и председатели на общински съвети. Имаше делегации от общини в Турция, водени от Реджеб Гьокан, кмет на Едирне, Мерт Уйгун, кмет на Байрамич, Мустафа Каялар, кмет на Мендерес, Мехмед Угур Сертаслан, кмет на Гемлик, Гюнер Четин, зам.- кмет на Чорлу, Ергин Йенер, зам кмет на Нюлюфер.   Сред официалните лица бяха Изет Шабан, председател на ДПС за област Кърджали, Байрям Байрям, председател на областната младежката организация на ДПС, почетните граждани Фуат Гювен, Хасан Ходжооглу, Хасан Йозтюрк, Петър Стойчев, Федаил Гюлер.   Тук бяха продуцентът на филма \"Джобният Херкулес – Наим Сюлейманоглу\" Мустафа Услу и актьорът, който играе ролята на щангиста – Хаят Ван Ек.", "date": "2019.07.26", "title": "Хиляди се събраха на откриването на паметника на Наим Сюлейманоглу в Момчилград (Снимки)"}
{"url": "http://epicenter.bg/article/Rumen-Gechev--Redno-li-e-nashiyat-vitsepremier-da-podpisva-za-F-16-s-shofyora-na-reysa-na-Pentagona-/189030/2/48", "text": "Редно ли е нашият вицепремиер да подписва договора за F-16 с шофьора на рейса на Пентагона. Това каза народният представител от ПГ на „БСП за България“ проф. Румен Гечев по дебатите по президентското вето по международните договори за F-16, предаде репортер на Агенция „Фокус“.    „Обсъждаме един изключително важен въпрос както от финансово-икономическа, така и от политическа и геостратегическа същност. Затова с аргументи и факти, спокойно предлагам да обсъдим нашата позиция, която е да подкрепим ветото на президента на Републиката поради няколко причини“, каза още проф. Гечев.    Той посочи, че заключенията на работния екип на ВВС е, че възможните правни спорове между купувача и продавача се решават само по правото на САЩ.    „Като всички възможни юридически разноски в бъдеще ще бъдат за сметка на българската държава, вместо това да става по международното право, както е практиката. Второ, гаранционните условия, условията по рекламация са формулирани преимуществено за американската страна. Третата констатация беше, че стандартните условия по договорите са определени едностранно и не подлежат на промяна по искане на българската страна. Четвърто, че правителството на Щатите може едностранно да променя условията по договора“, допълни още проф. Гечев по отношение на заключенията на работния екип ВВС. Според него цената е твърде висока.    Той посочи, че другите страни и народи, когато купуват изтребители, сключват договори за реално индустриално сътрудничество, а тук не е.    „Накрая кой е подписал договорите. Това беше нещо, което също е изумително. От българска страна договорите са подписани както следва на най-високо ниво – от двама министри: министъра на отбраната и вицепремиер и министъра на икономиката. Знаете ли кой е подписал договора от другите страни – двата основни договора? Подписал го е началник на отдел в Агенцията за чуждестранна военна помощ. Началник на отдел, не е шефът на Агенцията, не е заместник-шефа на Агенцията. Началник на отделче е подписал с българския вицепремиер договорите. Какъв междуправителствен договор. Няма го министъра на отбраната на САЩ или на финансите, или на каквото и да било. Няма заместник-министъра. Няма шеф на управление. Тука няма никой. Вие питахте ли тези хора дали имат официално пълномощно от правителството на САЩ?“, каза още проф. Гечев.  ", "date": "2019.07.26", "title": "Румен Гечев: Редно ли е нашият вицепремиер да подписва за F-16 с шофьора на рейса на Пентагона?"}
{"url": "http://epicenter.bg/article/NAP-puska-telefon-za-balgarite-v-chuzhbina--za-da-proveryat-dali-sa-im-iztekli-dannite-/189031/2/0", "text": "Националната агенция за приходите ще пусне днес специален телефон, на който българите в чужбина, да проверят дали данните им са изтекли в хакерската атака срещу агенцията.    Разкриването на телефонна линия се налага, тъй като живеещите в чужбина, които нямат номер към български мобилен оператор, не могат да направят проверка през приложението, което вече ползват хората у нас.    За да се запази сигурността, проверката минава през различни първоначални въпроси и чак тогава се внасят личните данни, съобщават от НАП.  ", "date": "2019.07.26", "title": "НАП пуска телефон за българите в чужбина, за да проверят дали са им изтекли данните "}
{"url": "http://epicenter.bg/article/Emil-Hristov--Vetoto-na-prezidenta-za-F-16-e-otklonenie-ot-modernizatsiyata-na-VVS-/189032/2/48", "text": "Ветото на президента за F-16 е отклонение от модернизацията на ВВС. Това каза заместник-председателят на парламента и депутат от ГЕРБ Емил Христов по време на дебатите по президентското вето по международните договори за F-16, предаде репортер на Агенция „Фокус“.    Според него развиването на тези, че националният интерес не е защитен, като се използват само внимателно подбрани въпроси, цели единствено манипулация на общественото мнение и представлява опит за поредно отклонение от модернизацията на ВВС и създаване на негативно отношение към тях и към хората, работили за реализиране на проекта\", заяви още Христов.    \"Да разгледаме ветото като един процес с две измерения - политическо или стратегическо. Това беше отбелязано вече и парламентарно, конституционно. На 26 юни 2013 г. министърът на отбраната Ангел Найденов подписа заповед, а на 19 юли пътна карта за изпълнение на основните действия. В картата е даден един срок, проектът да бъде внесен до 10 октомври в Министерски съвет. Неслучайно ви връщам там, защото тя е ключова. Тя се явява логично следствие на два документа. Единият документ е концепцията за изграждане на отбранителна способност и тя е от октомври месец 2012 г., като в нея цитирам един единствен извод: \"употребяваният боен самолет в пакета, предложен от Португалия и САЩ има изразено най-добри комплексни показатели и най-пълно отговаря на утвърдените изисквания\", каза още Христов.    Той посочи, че вторият документ е доклад за реализация на проекта от 12 март 2013 г.    \"Неизпълнението на тази заповед на министъра на отбраната Ангел Найденов, не мога да твърдя, че било умишлено, спира работата по проекта и по-късно дава нова посока в неговата реализация. До този момент в обществото, сред политиците и главно сред специалистите, които работят, съществува увереност, че работата по проекта върви в правилна посока, че ръководството на Министерство на отбраната, на проекта и екипът от специалисти са единни. Бихме могли да кажем, че съществува, ако не широк, то поне добър консенсус и обществена подкрепа. Неслучайно го споменавам това. С други думи, ако не обществено съгласие, то съществува спокойствие и доверие към екипа, който работи по проекта\", допълни още Христов.    По думите му това е до 2014 г., когато в обществото се появява \"Грипен\".    \"Оттогава досега в обществото съществува разлом. Сред политиците - непреодолими противоречия, с годините те ставаха все по-дълбоки и все по-непреодолими. Поставиха се под съмнение компетентността на политическото ръководство на Министерство на отбраната, решенията на правителството, дейността на Народното събрание и колкото и да звучи невероятно, професионализма на офицерите от ВВС\", каза още Христов.    Според него всички тези действия внушават недоверие към работата на Народното събрание и правото му да се произнася по този изключително важен въпрос.    Той отчете, че това е първото вето, които не се основава на съмнения, а единствено и само на процедурата по приемане на закона от Народното събрание.  ", "date": "2019.07.26", "title": "Емил Христов: Ветото на президента за F-16 е отклонение от модернизацията на ВВС "}
{"url": "http://epicenter.bg/article/Ninova--Pravitelstvoto-da-osiguri-bezplatno-smyana-na-lichnite-dokumenti-na-zhelaeshtite-balgari-/189035/2/0", "text": "Предлагаме Народното събрание да задължи правителството да осигури безплатно смяна на личните документи на желаещите българи след атаката срещу НАП. Това каза лидерът на БСП Корнелия Нинова пред журналисти, предаде репортер на Агенция „Фокус“.    Нинова обърна внимание, че от вчера НАП публикува приложение, от което всеки може да провери дали са му изтеглени данните.    \"От вчера до днес десетки хиляди са проверили и има такива. Правителството действа абсолютно неадекватно в тази ситуация. Ние поемаме следната инициатива. Смятаме, че трябва да се гарантира сигурността на хората, на сигурността им, държавата да си поеме отговорността, защото държава и правителството не можаха да опазят личните данни\", обясни лидерът на БСП.    \"Внасяме проект за решение, с което задължаваме правителството да осигури безплатно смяна на личните докуметни на онези българи, които поискат това и да създаде добра организация това да стане без напрежение, опашки и чакане. Предлагаме това да се свърши в тримесечен срок. От понеделник започваме срещи с Нотариалната камара, висшия адвокатски съвет, търсим тяхното професионално мнение, за да гарантираме да няма злоупотреби на личните данни на хората“, каза още лидерът на социалистите.  ", "date": "2019.07.26", "title": "Нинова: Правителството да осигури безплатна смяна на личните документи на желаещите българи!"}
{"url": "http://epicenter.bg/article/Parlamentat-udalzhi-rabotnoto-si-vreme-do-izcherpvane-na-dnevniya-red-/189038/2/0", "text": "Парламентът удължи своето работно време до изчерпване на дневния си ред, предаде репортер на Агенция „Фокус“. Това предложи председателят на НС Цвета Караянчева.    За него гласуваха 126 народни представители, 7 против, 13 въздържали се.    Работното време се удължава до гласуване на президентското вето за международните договори, промените в закона за военното разузнаване на второ четене и изслушването на министър Десислава Танева и вицепремиерът Томислав Дончев за ситуацията с АЧС по свинете.  ", "date": "2019.07.26", "title": "Парламентът удължи работното си време до изчерпване на дневния ред "}
{"url": "http://epicenter.bg/article/Emil-Radev-kam-komisar-Yurova--Sledvashtiyat-monitoringov-doklad-shte-bade-li-posleden-za-Balgariya--/189039/2/0", "text": "„Можем ли да очакваме следващият доклад за България по Механизма за сътрудничество и проверка да бъде последен?”, попита българският евродепутат от ГЕРБ/ЕНП и зам.-председател на Комисията по граждански свободи, правосъдие и вътрешни работи Емил Радев. Въпросът му бе отправен към Вера Юрова, комисар за правосъдието, потребителите и равенството между половете, в рамките на размяна на мнения с членове на Европейския парламент, съобщиха от пресцентъра на ГЕРБ.    Емил Радев изтъкна, че в продължение на години България и Румъния са били залъгвани, че спорният и дискриминационен механизъм ще отпадне веднага щом държавите изпълнят необходимите критерии.    „През годините бяха посочвани определен брой положителни доклади от страна на ЕК, реформи, които да бъдат предприети, наличие на политическа воля у държавите и т.н. Самият председател Жан-Клод Юнкер нееднократно също е обещавал, че този мониторинг ще отпадне до края на настоящия мандат на ЕК, който приключва в края на октомври. Предвид предложения миналата седмица от Европейската комисия общоевропейски механизъм за върховенството на закона, приложим за всички държави-членки, мониторинговият механизъм за България и Румъния трябва да отпадне“, категорично настоя българският евродепутат.    Според него механизмът е проява на двоен стандарт спрямо двете държави, какъвто се наблюдава и по отношение на качеството на храните в Източна Европа.    „Аз мога само да повторя това, което каза председателят Юнкер, че механизмът трябва да отпадне в случай, че държавите-членки завършват реформите и следват препоръките. Това е много интензивен процес между комисията и държавите-членки”, заяви в отговор комисар Юрова, като допълни, че все още не е настъпил краят на октомври.    Относно двойните стандарти при храните тя информира, че се прави всичко възможно, за да се противодейства на този проблем. По време на дискусията беше отчетено, че Европейската комисия е изготвила методология за тестване на храните, дала е 2 млн. евро на националните контролни органи за извършване на съответните анализи, както и е излязла с правно становище, според което порочните практики са незаконни и трябва да бъдат санкционирани.    Еврокомисарят подчерта, че от януари 2020 г. ще бъде предложен и регламент, с който ще се подобри трансграничното сътрудничество между асоциациите на потребителите, така че те да могат са действат заедно срещу нарушения на европейското законодателство, свързани с двойни стандарти при храните.  ", "date": "2019.07.26", "title": "Емил Радев към комисар Юрова: Следващият мониторингов доклад ще бъде ли последен за България? "}
{"url": "http://epicenter.bg/article/Borisov-i-Zaev-otbelyazvat-2-g--ot-Dogovora-za-priyatelstvo-/189041/2/0", "text": "На 1 август 2019 г. министър-председателят Бойко Борисов ще бъде на посещение в Република Северна Македония, където заедно с премиера Зоран Заев ще отбележат втората годишнина от подписването на Договора за добросъседство, приятелство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев. Това съобщиха от Правителствената информационна служба.    Министър-председателите Бойко Борисов и Зоран Заев ще проведат двустранна среща, на която ще обсъдят напредъка на сътрудничеството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие.    В столицата на Република Северна Македония министър-председателят Бойко Борисов ще проведе среща и с президента Стево Пендаровски.    В Дойран двамата премиери Бойко Борисов и Зоран Заев ще открият възстановения паметник на полковник Константин Каварналиев.   ", "date": "2019.07.26", "title": "Борисов и Заев отбелязват 2 години от Договора за приятелство "}
{"url": "http://epicenter.bg/article/Ekologat-Albena-Simeonova--Tsyala-Balgariya-e-zaplashena-ot--quot-svinskiya-Chernobil-quot-/189014/2/0", "text": "  Тя потвърди думите на еврокомисар Витянис Андрюкайтис, че заради небрежност на някой България е подложена на този ужас. По думите ѝ, тази небрежност не е на някой обикновен човек или ловец. Тя напомни, че от 2014 година България е предупредена.   „Заплашен е целият отрасъл“, каза още Симеонова. „Вирусът е много стабилен и много трудно ще се премахне“, добави тя.   Албена Симеонова заяви още, че според нея трябва всички да бъдат обезщетени, но напомни още, че не всичко е пари.", "date": "2019.07.26", "title": "Екологът Албена Симеонова: Цяла България е заплашена от \"свинския Чернобил\""}
{"url": "http://epicenter.bg/article/Svinevad--V-badeshte-tsenata-na-svinskoto-shte-skochi-s-okolo-20-30--/189015/2/0", "text": "Към момента нямаме право да изкарваме живи животни, но можем да изнасяме место. Забранено е и да вкарваме жито, но имаме добри запаси. Това заяви Вихрен Димитров, изпълнителен директор на свинекомплекс на 5 км от новото огнище на африканската чума в село Бръшлен.    \"Нормално е когато нямаш продажби да търпиш загуби\", каза още той в сутрешния блок на БНТ.    \"Има няколко вида прасета, като някой са подрастващи и незаразени. Вирусът не може да отиде от едно помещение в друго\", коментира Димитров.    \"В Испания не е имало чума по свинете от над 20 години, но те имат план от 130-страници. Нека те дойдат, за да свършим работата\", разкри свиневъда.    \"В бъдеще цената на свинското ще скочи с около 20-30 %. Хората ще се плашат и да консумират месото, въпреки че то не е опасно. Пазарът ще стане хаотичен\", завърши Вихрен Димитров.", "date": "2019.07.26", "title": "Свиневъд: В бъдеще цената на свинското ще скочи с около 20-30% "}
{"url": "http://epicenter.bg/article/Parlamentat-shte-izslusha-Tomislav-Donchev-i-Desislava-Taneva-za-krizata-s-chumata/189017/2/0", "text": "Заради кризата с африканската чума по свинете (АЧС), Народното събрание ще изслуша земеделския министър Десислава Танева и ресорния вицепремиер Томислав Дончев.   Вчера опозицията поиска те да бъдат извикани в парламента и да отговорят какви мерки предприема държавата за справяне със заразата.  Критики за действията на властите дойдоха и от Брюксел. Европейският комисар по здравеопазването и безопасността на храните Витянис Андрюкайтис заяви, че България не е предприела достатъчно мерки за ограничаване на заразата и с това поставя под риск оцеляването на целия сектор. 21 са вече регистрираните случаи на африканска чума в лични стопанства у нас. А 57 000 животни трябва да бъдат унищожени в двата засегнати свинекомплекса. Очаква се днес да започне отложената евтаназия на прасетата в село Бръшлен, които ще бъдат загробени на нова площадка заради протест на местните хора. Бедствено положение е обявено в няколко области. ", "date": "2019.07.26", "title": "Парламентът ще изслуша Томислав Дончев и Десислава Танева за кризата с чумата"}
{"url": "http://epicenter.bg/article/Ivan-Todorov--Spazvali-sme-vsichki-pravila-za-sahranenie-na-lichni-danni--Ne-sam-podbuzhdal-Kristiyan/189042/2/0", "text": "Сега чета, че ме определят като кибертерорист . Не зная как и по какъв начин съм обвинен. Спазвали сме всички правила за съхранение на лични данни. Не съм подбуждал Кристиян към нищо. Това каза Иван Тодоров, собственик на „Тад груп“. \r\n Той даде интервю за БТВ и НТВ едновременно. \r\n   \r\n Пред тях сподели: „Пътувам доста. В офиса стоя по няколко часа на седмица. Срещите ни с Кристиян са били само професионално. Ние не сме пъдари на нашите служители. Билетите за Канада, където сега се намирам, са купени преди два месеца. Следващата седмица се прибирам. Не се притеснявам. Надявам се на подкрепа от обществото. \r\n   \r\n Такива бази данни има под път и над път. Може да има бази за банки, институции. Нямам представа какво има на компютъра на Кристиян. Служителите нямат право да влизат в други системи. Ако го направят имат наказание от 100 000 лева. На моя компютър няма нищо. Защо да го правим това нещо. Не съм обвързан с нито една партия. Не са ме търсили , аз нямам връзка с такива хора. Не съм го карал да източват база данни от други компании или институции. Самата фирма е изградена от специалисти за киберсигурност. В момента сме жертва. По някаква причини държавата се е обърнала срещу мен. Не мога да коментирам дали е удар от конкуренцията. Адвокатите смятат, че всичко е нагласено. В офиса съм по няколко часа на седмица. Само съм инвеститор в тази фирма\". \r\n", "date": "2019.07.26", "title": "Иван Тодоров: Спазвали сме всички правила за съхранение на лични данни. Не съм подбуждал Кристиян"}
{"url": "http://epicenter.bg/article/Valentin-Radev--Izgubih-bas-zaradi-prezidenta-Radev--ne-ochakvah--che-shte-nalozhi-veto-na-F-16-/189043/2/0", "text": "Депутатът от ГЕРБ Валентин Радев излезе на парламентарната трибуна и коментира ветото срещу сделката за самолетите Ф-16. Бившият вътрешен министър попита защо държавният глава не се е противопоставил срещу американските изтребители, когато не е бил президент.    Той се пошегува, че е изгубил бас заради това, че не е предполагал, че Румен Радев ще наложи вето за сделката.   Бившият министър допълни, че страната ни няма да се превръща в троянски кон на държава, която е на изток от НАТО. Валентин Радев попита и опозицията, дали държавният глава ѝ е обяснил каква цена ще платим, ако купим самолети \"Грипен\".", "date": "2019.07.26", "title": "Валентин Радев: Изгубих бас заради президента Радев, не очаквах, че ще наложи вето на Ф-16 "}
{"url": "http://epicenter.bg/article/Karakachanov--Ako-nyama-veto-varhu-byudzheta--pashtame-za-F-16-do-31-yuli-i-dogovorat-vliza-v-sila/189071/2/0", "text": "Налагането на вето върху сделката за купуването на новите самолети F-16 беше излишно. Това заяви пред журналисти във Велико Търново вицепремиерът и министър на отбраната Красимир Каракачанов, предаде репортер на Радио „Фокус“ - Велико Търново.    Според Каракачанов мотивът, че дебат по темата не е воден в обществото, е неверен.    „Напротив, за това се говори от поне две години. Както видяхте и днес при обсъждането на президентското вето, нямаше никакви нови аргументи – нито от страна на опозицията, която е опозиция и трябва да е против, нито от страна на управляващите, които вече казаха каквото имаха. Но както и да е, това е конституционно право на президента и аз го уважавам“, коментира още министърът.    Той добави, че ако няма вето върху актуализацията на бюджета, парите за летателните машини ще се преведат до края на юли. След това и договорът за изработката и доставката им влиза в сила.    „Аз не съм русофил или американофил, мен ме интересува Българската армия да е добре въоръжена и то с ново и модерно оръжие. Като страна-членка на ЕС, при съществуващите санкции, да кажеш на хората, че ще купиш руски самолети, означава да ги лъжеш, че някога изобщо ще купиш самолети. Миг-29 не е лош самолет, аз полагам усилия да възстановим летателната способност на поне 10 такива, с които разполагаме, до края на моя мандат. Сега летят само 4 от 15, но F-16 беше най-добрият вариант за момента“, каза още министърът.    Той допълни, че новите самолети ще са изцяло оборудвани и след три години ще са вече в експлоатация.   Разходът за самолетите няма да се отрази нито на другите два проекта за модернизация на армията, нито на повишаването на заплатите във Въоръжените сили, коментира още Каракачанов.  ", "date": "2019.07.26", "title": "Каракачанов: Ако няма вето върху бюджета, пащаме за F-16 до 31 юли и договорът влиза в сила (ВИДЕО)"}
{"url": "http://epicenter.bg/article/MON-shte-prashta-eksperti-po-domovete-na-otsastvashti-ot-uchilishte-detsa/189072/2/0", "text": "От следващата учебна година започва още по-активна работа за привличането и включването на децата и учениците в образователната система, съобщават от пресцентъра на МОН.   За целта детските градини и училищата в страната ще сформират постоянни екипи за превенция на отсъствията без уважителни причини.   В тях могат да влизат и учителите, които се грижат за приобщаването на деца към системата. При необходимост новите екипи ще функционират всекидневно, предвиждат промени в работата по Механизма, предложени за обществено обсъждане от Министерството на образованието и науката.    Дейността на екипите за превенция ще е насочена към намаляване на риска от отпадане. Експертите ще посещават домовете на отсъстващите по неуважителни причини деца и ученици, като обходите ще се правят още след регистрирането на отсъствията. Също така се предвижда да се работи активно с родителите, за да се осигурява участието на децата и учениците в образователния процес. Екипите ще бъдат подпомагани и занапред от представители на общините, Дирекция \"Социално подпомагане“ и Министерството на вътрешните работи. ", "date": "2019.07.26", "title": "МОН ще праща експерти по домовете на отсъстващи от училище деца"}
{"url": "http://epicenter.bg/article/Koya-e-priyatelkata-na-Boris-Dzhonsan-/189081/10/99", "text": "Досега 31-годишната приятелка на новия премиер на Великобритания - Борис Джонсън, умело избягваше светлините на прожекторите. Като партньорка на Джонсън, през последните 18 месеца Кари Саймъндс успяваше да се \"скрие\" фотографските обективи и да стои настрана от медийното внимание, но сега, когато половинката ѝ има ключова политическа роля, нещата стоят по различен начин. Днес вече ще ѝ бъде далеч по-трудно да запази личното си пространство. Когато тя се присъедини към екипа на Борис, по време на първата му реч като министър-председател, фотографите полудяха и не спряха да я снимат. Последните дни британските медии също сериозно усложниха задачата на Саймъндс да страни от вниманието, след като поставиха фокуса си върху нея. Сега цяла Англия се пита дали тя ще се нанесе на \"Даунинг стрийт\" 10, заедно със своя партньор, след като го остави да прекрачи прага сам. Това наруши традицията на острова - новият премиер да влезе за пръв път в резиденцията в компанията на съпругата (или съпруга) си. Ако все пак Кари реши да се премести при своя любим, тя ще се превърне в най-младата ѝ обитателка (партньор на първи министър) през последните 173 години. През септември м.г. 55-годиният Борис Джонсън и съпругата му - Марина Уилър, обявиха, че се разделят след 25 години брак. Двамата имат общо 4 деца. За първи път връзката на Джонсън и Саймъндс стана публично достояние по време на кампанията му, когато една вечер полицията бе извикана в дома им. Тогава изплашените съседи се обадили на служителите на реда, понеже чуват чупеното на предмети и виковете на Кари, която крещи на Борис да я остави на мира и да се махне оттам. Не след дълго пресата публикува снимка на двойката, показваща, че са преодолели неразбирателството, но кадъра се видя съмнителен на повечето хора, които изразиха мнение, че той е нагласен. Кари е дъщеря Матю Саймъндс - съоснователя на вестник \"Independent\" и Джоузефин МакФий. Посещава частно девическо училище, след което изучава Театрознание и История на изкуството в престижния университет Уоруик. След като се дипломира, през 2010 г. започва работа като прессекретар на Консервативната партия, като бързо се издига нагоре. На 29 г. става най-младият директор на комуникациите на партията. През 2012 г. тя е част от кампанията, която помогна на Джонсън да бъде избран за кмет на Лондон. Днес Кари работи като старши съветник на благотворителната организация \"Oceana\", чиято цел е опазването на околната среда. Тя е силна и уверена жена, зад която стои тежка история, защото на 19-годишна възраст става жертва на Джон Уорбойс - Таксиметровия изнасилвач, който е нападнал поне 100 жени в Обединеното кралство преди да бъде заловен. Един ден, докато чака автобус на спирката, до нея спира такси. Шофьорът ѝ предлага да я закара до тях само за 5 паунда, при което тя се съгласява. Когато Кари се настанява на задната седалка, той ѝ предлага чаша шампанско, но тя отказва. По някое време мъжът отбива колата и се качва отзад при нея. Предизвиква я да изпие чаша водка срещу 50 паунда и напълно безплатен превоз. Без да знае, че в питието е разтворено сънотворно, тя приема. \"Направих го, което беше глупаво, но просто исках да се прибера у дома. От онзи момент не се сещам какво е станало и никога няма да разбера\", признава Саймъндс. Преживяното вече е зад гърба ѝ и тя сама е извървяла дългия път на признанието, борейки се честно за всеки един свой успех. Ако връзката на Борис и Кари премине на следващия етап и той повдигне въпроса за брак, Джонсън ще се превърне в първия премиер от 250 години, който ще се ожени по време на служба.   Източник: dir.bg", "date": "2019.07.26", "title": "Коя е Кари Саймъндс - приятелката на Борис Джонсън? (Снимки)"}
{"url": "http://epicenter.bg/article/Dzheni-Sushi-za-tseluvkata-na-Kubrat--Shtyah-da-mu-prostya--ako-mi-se-beshe-izvinil/189093/10/0", "text": "Дженифър Равало, или Джени Суши, стана популярна в България през последните няколко месеца. Видеоклипът, в който Кубрат Пулев целуна репортерката след своя последен мач срещу Богдан Дину, обиколи целия свят. В резултат на това българинът получи забрана да се боксира. Санкцията беше вдигната преди няколко дни.    На последното заседание на калифорнийската комисия Кубрат Пулев на няколко пъти каза, че съжалява.    \"Мислех, че на първото заседание ще се извини за това, че ме хвана за лицето и ме целуна. Но това не стана. Беше с неговия преводач и продължи да лъже комисията. Обясняваше как съм танцувала в скут и как съм се забавлявала. Още повече лъжи. Той беше наказан, назначиха му курсове за сексуално посегателство и трябваше да плати глоба. На второто заседание беше тотално различен. Изглеждаше, че наистина съжалява за станалото. Но в същото време лобираше да си върне лиценза. Само времето ще покаже дали реално съжалява за стореното\". Така репортерката коментира извинението на Пулев в интервю за в. \"България днес\".    Суши разказа подробности от инцидента с целувката. \"Бях шокирана и изненадана. Той хвана лицето и ме целуна. После, когато си тръгвах, ме хвана за дупето. С неговите приятели започнаха да се смеят, което беше много срамно и унизително за мен. Директно напуснах палатката.Исках да си събера нещата и да се махна оттам. Доста хора ме попитаха, защо ако съм била толкова бясна, не съм го зашлевила или ударила. Но той е близо двуметров боксьор, който тежи 110 килограма и току-що е пребил съперника. Целият е в кръв. Това си е достатъчно плашещо. Всичко стана толкова бързо. Исках да се махна. Не знам дали можете да си го представите. Хората казват: \"О, това е само целувка!\". Но когато се опитваш да си вършиш работата, е нещо неприятно. След това Кубрат и неговите приятели започнаха да ми се смеят. Не знам дали беше заради хващането на задника или заради шеги към мен.\"    Репортерката призна, че е отишла в ресторанта с приятелите на Кубрат, защото е знаела, че той няма да присъства, тъй като трябвало да бъде прегледан от доктор. \"Забавлявах се с неговите приятели. Изпихме няколко питиета. Всичко беше наред. Кубрат дойде в лобито чак към края на вечерта. Когато пихме с него и си казвахме наздраве, беше в самия край. Тогава се смеех и той се сети за целувката на моето видео. Казах му: \"Разбира се, ще я махна\". След това реших да не го правя. И го публикувах. Когато се замислих за всичко това и за целувката, за начина, по който ме хвана за задника, и за смеха... Точно това ме вбеси. Ако беше казал нещо, вероятно щях да изрежа целувката. Когато публикувах видеото, някой го беше постнал в туитър и всичко избухна. Бях доста изненадана и изплашена. Не коментирах нищо в продължение на няколко дни. След това Кубрат каза, че сме били приятели, а след това сме се смеели и прегръщали. Но аз го срещнах само веднъж. Почти не бяхме разменили думи на кантара. Не бяхме приятели. Той не се е смеел с мен, а се смя на мен. Хвана ме за задника. Доста неща бяха казани в социалните мрежи. Трябваше да отговоря по някакъв начин. Реално това е сексуално посегателство. Говорих с някои от неговите приятели, а не с него.\"    Дните след целувката са емоционални и трудни за Джени. \"Доста хора, които не познавам, просто започваха да ме мразят. Дори и приятели започнаха да се съмняват в мен. В главата ми се въртеше мисълта дали съм взела точното решение. Сега, когато всичко приключи, мисля, че постъпих правилно. Има доста жени, които са преживели подобни неща, но не говорят за тях. Смятат, че нямат подкрепата нито възможността да кажат нещичко. След всичко, което се случи с Кубрат, се видя, че имаме думата и можем да направим разликата. Ако някой ви сграбчи по начин, по който не ви харесва, можете да кажете нещо. Няма нужда да мълчите. Кажете не, не ми харесва. Дори и да ми беше приятел и да ми беше хванал задника, нямаше да ми хареса.\"    Болезнени се оказват и нападките към нея от тогавашната приятелка на Кубрат - Андреа. \"Тази жена не ме познава. Може би тя има проблеми с нейното гадже и връзка си и си го изкарва на мен. Не съм направила нищо на нея, нито на Кубрат. Тя ме атакуваше и приказваше лъжи. Може би той й ги е наговорил. Знаех, че гневът й всъщност е към него. Щом не са заедно, това е по-добре за нея. Тя не знае нищо за мен. Кубрат или някой друг я залива с лъжи, а тя вярва на тях. Разбира се, че ще повярва на гаджето си, защото някоя, която тя не познава, го атакува. \"", "date": "2019.07.26", "title": "Джени Суши за целувката на Кубрат: Щях да му простя, ако ми се беше извинил"}
{"url": "http://epicenter.bg/article/Nov-film-na-Stiliyan-Ivanov-ot-poreditsata--Reportazhi-za-Vyarata--/189094/10/0", "text": "Благодарение на меценатите Гергана и Пламен Ташкови продължава работата по документалния филм за извънрелигиозните вярвания на хората от различни епохи и географски точки, част от кино-поредицата  “Репортажи за Вярата”.   В нея вече 25 години режисьорът Стилиян Иванов разказва за скритото знание на траките, Месопотамия и Анатолия; Орфей и орфизма; Мевляна и суфизма; Лили Димкова и Бялото братство; Ванга; Вера Кочовска; Преподобна Стойна...   Премиерата на 48-ия филмов разказ на Стилиян е редвидена за 22.02.2020 г. По-голямата част вече е заснета в Канада и представя шамани на две северноамерикански индиански племена - мъж и жена.   Предстоят снимки в България, създаване на музика и анимация за онагледяване на вярванията и ритуалите...   Спазвайки многогодишна традиция Додофилм ще разпространи документалната лента чрез ютюб канала си, чрез телевизии и DVD тираж.", "date": "2019.07.26", "title": "Нов филм на Стилиян Иванов от поредицата “Репортажи за Вярата” "}
{"url": "http://epicenter.bg/article/Mule-vleze-bezprepyatstveno-v-nay-ohranyavanoto-letishte-v-Tel-Aviv-/189092/10/0", "text": "  Израелският съвременен класик-писателят Давид Гросман има роман който се казва „И един кон влезе в бара..“, но действителността задмина писателското въображение. Едно муле влезе посред нощ във ВИП салона на една от най-охраняваните сгради в света - израелското международно летище „Бен Гурион“.   Нечаканият пътешественик пристигнал около 3 часа призори, преодолявайки всякакви препятствия. При разпита една от охранителките казала, че помислила, че е задремала и й се присънва толкова странно животно.   Мулето влязло в района на чекинга. Климатичната инсталация явно му харесала. Когато го забелязала, охраната поискала да го изведе, но то се запънало като магаре на баир и не искало да излиза от добре охладената зала. Наложило се униформените да обиколят десетината заведения в летището и да съберат изостанали салати, за да го примамят. Напоили го също.   На летището има ветеринар, който отговаря и за пансиона за кучета и котки, където заминаващите остават домашните си любимци. Той прегледал ВИП пасажера и обявил, че мулето е гладено добре, съвсем здраво е и явно не е работило много и не е било малтретирано.   Сутринта полицаите обиколили близките села и ферми да проверят няма ли изгубено муле, но никъде не знаели нищо за такова животно. Телевизиите и радиата издирват собственика му. В същото време всички останали пасажери не пропускат да си направят селфи с ВИП пътника и интернет изобилства от снимки на мулето. Сега май ще се наложи да му търсят осиновител. ", "date": "2019.07.26", "title": "Муле влезе безпрепятствено в най-охраняваното летище \"Бен Гурион\" в Израел"}
{"url": "http://epicenter.bg/article/Kralev-nagradi-evropeyskata-vitseshampionka-v-troyniya-skok-Aleksandra-Nacheva-/189066/8/0", "text": "Министърът на младежта и спорта Красен Кралев връчи почетни плакети на Александра Начева и нейния треньор Стойко Цонов за спечеления сребърен медал в тройния скок от Европейското първенство по лека атлетика до 20 години в Бурос (Швеция), съобщиха от пресцентъра на ММС.    17-годишната състезателка завоюва второто място с 13.81 м, а преди нея завърши само гъркинята Спиридула Кариди, която скочи 14 метра. Бронзовото отличие отиде при Рута Ласмане от Латвия с постижение от 13.48 метра.    Красен Кралев поздрави сребърната медалистка за поредния успех от голямо първенство и й пожела да няма контузии, за да може да радва цяла България с постиженията си.    Александра Начева сподели на спортния министър, че има голямо желание да участва както на Световното първенство за мъже и жени в Доха тази есен, така и на Олимпийските игри в Токио през 2020 година.    Този сезон българката записа резултат от 14,13 м през юни, с който изравни най-доброто постижение за сезона при девойките и даде сериозна заявка за участие в Доха. Нормативът за шампионата на планетата е 14,20 м, а този за Игрите - 14,32 м.    В момента Начева се подготвя за международния турнир по лека атлетика в Пловдив в края на август и Балканското първенство за мъже и жени през септември, на което България е домакин. Балканиадата в Правец е последният турнир, на който нашата състезателка може да покрие норматив за Световния шампионат.  ", "date": "2019.07.26", "title": "Кралев награди европейската вицешампионка в тройния скок Александра Начева "}
{"url": "http://epicenter.bg/article/Kralev-nagradi-Svetla-Zgurova-za-titlata-ot-Svetovnoto-parvenstvo-po-moderen-petoboy-/189083/8/0", "text": "Министърът на младежта и спорта Красен Кралев награди с почетен плакет на ММС Светла Згурова, която се превърна в първата българска световна шампионка по модерен петобой. Това съобщиха от пресцентъра на ММС.    Нашата състезателка завоюва златното отличие на Световното първенство за девойки до 17 години, което е първо в историята на този спорт. Състезанието се проведе от 18 до 24 юли, паралелно със Световното първенство за юноши и девойки до 19 години, на базата на Национална спортна академия и закрития басейн „Диана“ в София.    Във финала на плуването Згурова завърши с първо време от 02:14.95 мин. и 281 точки в актива си, а във финала на комбинираната дисциплина (бягане и стрелба) постигна 09:35.30 мин. – 725 т. Така общият резултат от 1006 точки ѝ донесе шампионската титла.    Само месец по-рано Светла грабна златото на Европейското първенство по модерен петобой до 17 г. в латвийския град Каунас.    Министър Кралев поздрави Згурова за световната титла и за това, че успешно защитава честта на България на високи спортни форуми. Тя му сподели за силните емоции от изминалото световно първенство и разказа за първите стъпки в подготовката ѝ и в другите две дисциплини от модерния петобой – фехтовка и конен спорт.    Почетен плакет от министъра получи и треньорът на националния отбор по модерен петобой Владимир Кузманов. Той запозна Кралев с протичането на подготовката на националния ни отбор за предстоящите състезания.    На срещата присъства и изпълнителният директор на Българска федерация по модерен петобой Камелия Александрова.  ", "date": "2019.07.26", "title": "Кралев награди Светла Згурова за титлата от Световното първенство по модерен петобой "}
{"url": "http://epicenter.bg/article/Pompeo-prizova-Turtsiya-da-ne-pravi-sistemata-S-400--operativna--/189021/7/0", "text": "Държавният секретар на САЩ Майк Помпео призова Турция да не прави оперативна системата за противоракетна отбрана С-400, която закупи от Русия, след като американският президент реши да не налага изискуемите от закона санкции срещу Анкара. „Може да има санкции, но честно казано това, което наистина бихме искали, е С-400 да не започне да функционира\", подчерта Помпео в интервю за Bloomberg. САЩ отдавна твърдят, че сделката на Турция е несъвместима с ролята й както в НАТО, така и в програмата за производство на F-35, въпреки че Тръмп също сигнализира, че не желае да налага повече санкции на правителството на президента Реджеп Тайип Ердоган. Миналия месец САЩ изключиха Турция от програмата за съвместно развитие на изтребителите. Очакваше се Анкара да закупи повече от 100 от самолетите от следващо поколение. Всъщност САЩ се стремят да продадат на Анкара системите „Патриот\" – усилие, на което бе даден старт през 2013 г., но Ердоган отхвърли предложението, а наскоро обяви също, че Турция може сама да разработи и създаде свои ракети.", "date": "2019.07.26", "title": "Помпео призова Турция да не прави системата С-400 „оперативна“ "}
{"url": "http://epicenter.bg/article/Parviyat-diplomat-na-Atina--Gartsiya-predlaga-na-Turtsiya--maslinova-klonka-quot-/189033/7/0", "text": "Според новия министър на външните работи на Гърция Никос Дендиас, страната му е предложила на Турция „маслинова клонка“, т.е. мир, предава държавната информационна агенция Anadolu Agency, цитирана от Фокус. Коментарите на Дендиас са във връзка с изявление на гръцкия премиер Кириакос Мицотакис от миналата седмица, в което той заяви: „Призовавам [турския президент Реджеп] Тайип Ердоган за взаимен подход, в който ще предприемем смели стъпки“. Дендиас заяви, че предложението на премиера показва уважение към международното право и споразумения: „Министър-председателят [Кириакос Мицотакис] предложи маслинова клонка на Турция. Очевидно е, че това е в съответствие с международното право и споразумения”, подчерта първият дипломат на Атина пред гръцкия телевизионен канал SKAI. Припомняйки, че двете страни имат дълбоко вкоренени връзки, Дендиас заяви, че Атина ще се срещне с Анкара в настоящия „международен контекст\". Той отбеляза, че позицията на Гърция по кипърския въпрос е очевидна и вече е поставена на равнище Европейски съюз. Дендиас подчерта също, че няма планирана среща с турския му колега Мевлют Чавушоглу – „засега\". Турско-гръцките отношения са обтегнати, особено поради последните събития в Източното Средиземноморие.", "date": "2019.07.26", "title": "Първият дипломат на Атина: Гърция предлага на Турция „маслинова клонка\""}
{"url": "http://epicenter.bg/article/Hilyadi-hektari-gori-i-kulturi-byaha-opustosheni-ot-pozhari-vav-Frantsiya/189034/7/0", "text": "Пожари опустошиха няколко хиляди хектара култури и растителност в редица френски региони вчера, предаде Франс прес, цитиран от Новини.бг   Причините са горещините и сушата, настъпила още с предната гореща вълна през юни.    В департамента Лоаре са изгорели около 500 хектара култури и 100 хектара гори. Четири къщи също са били изпепелени. В борбата с огнената стихия бяха мобилизирани 250 пожарникари.    В Йор, където на места температурите достигнаха 42 градуса по Целзий, изгоряха близо 800 хектара растителност.    В Йор е Лоар пък от огнената стихия бяха засегнати 1170 хектара. Там бяха мобилизирани близо 270 пожарникари.    \"Жегите дори и да не са причина за пожара, усложняват ситуацията. Растителността се изсушава с огромна скорост и най-малката искра води до пожар\", разказват експерти.", "date": "2019.07.26", "title": "Хиляди хектари гори и култури бяха опустошени от пожари във Франция"}
{"url": "http://epicenter.bg/article/Ogromen-meteorit-padna-v-pole-v-Indiya-/189047/7/0", "text": "Предполагаем метеорит с размерите на футболна топка се разби в кално оризово поле край село в източната част на Индия, съобщава БГНЕС.   Скалата, която се приземи в село Махадева в щата Бихар, е с тегло от 13 килограма и има свойствата на магнит, посочва в изявление губернатора на щата.   В момента космическата скала е изложена в музея на Бихар, но ще бъде транспортирана до научния център „Шрикришна“ за анализ, където ще бъде потвърдено със сигурност дали става дума за метеорит, заяви губернатора Нитиш Кумар. \r\n   \r\n Въпреки че изглеждат като обикновено парче скала, метеоритите често са доста по-тежки и външната им обвивка е обгорена и изглежда „по-блестяща“. Освен това те имат и магнитни свойства.   „Метеоритите са от особен интерес за изследователите, които ги проучват, за да получат информация за сформирането и еволюцията на Слънчевата система“ заяви Стивън Ехлерт от Института за метеорити към НАСА.   По своята същност метеоритите са „космически скали“ – отломки от комети или астероиди, които са в орбита около Слънцето. Те се превръщат в метеори, или падащи звезди, когато навлизат в земната атмосфера и изгарят преди да паднат на повърхността.", "date": "2019.07.26", "title": "Огромен метеорит падна в поле в Индия "}
{"url": "http://epicenter.bg/article/Iranskite-vlasti-osvobodiha-chast-ot-ekipazha-na-zadarzhaniya-tanker/189049/7/0", "text": "Иранските власти освободиха деветима от 12-членния екипаж на задържания танкер, плаващ под панамски флаг, предава AFP, като пояснява, че на свобода са граждани на Индия.  Информацията бе потвърдена от Министерството на външните работи на Индия. Иран обвини плавателния съд в контрабанда на гориво. Инцидентът от 14 юли повиши напрежение между иранското правителство от една страна, и Великобритания и САЩ от друга, заради корабоплаването в Ормузкия пролив. Общо 21 други остават задържани в Иран, трима от кораба на Панама и 18 от британския плавателен съд Stena Impero, който бе задържан от ирански сили миналата седмица.   Източник: Фокус", "date": "2019.07.26", "title": "Иранските власти освободиха част от екипажа на задържания панамски танкер"}
{"url": "http://epicenter.bg/article/Kakvo-e-Zona-51-i-zashto-vsichki-govoryat-za-neya---VIDEO--/189057/7/0", "text": "Кой не знае Зона 51, кой не е слушал за нея? Обектът е военна база в Невада, САЩ. Според мнозина там военните проучват извънземния живот, НЛО и всякакви паранормални явления, предава Дарикнюз.    Всъщност за славата на Зона 51 голяма роля изигра любимият сериал от 90-е \"Досиетата Х\". Каналът \"OMG Facts\" във vbox7 разказва:    \"Във Facebook в момента над 1 млн. души са заявили, че ще участват в щурмуване на Зона 51, като целта им е да установят дали има извънземни в базата.\"    Създателите на събитието уточняват, че става въпрос за шега, макар че едва ли говорят от името на всички, заявили, че ще присъстват на събитието, насрочено за 20 септември.    Зона 51 е свръхсекретен полигон от ерата на Студената война, в който по официална информация се разучават чужди военни летателни апарати.    Служителите в Зона 51 се извозват със самолети от Лас Вегас, а заради нивото на секретност нищо от района не може да го напусне - боклук, поща, хора...    Същевременно живеещи в района разказват, че са виждали странни обекти и светлини в нощното небе около военната зона.    Въпреки това зоната около военната база е популярна туристическа атракция. Там има заведения и мотели, посветени на темата за извънземните.  ", "date": "2019.07.26", "title": "Какво е Зона 51 и защо всички говорят за нея? (ВИДЕО) "}
{"url": "http://epicenter.bg/article/Rumaniya-sprya-pratka-s-tankove-i-bronetransportyori-ot-Rusiya-za-Sarbiya-/189084/7/0", "text": "Румъния отказа да издаде разрешително за транзит по река Дунав на руска оръжейна пратка, насочена към Сърбия, поради санкциите, наложени от Европейския съюз във връзка със ситуацията в Украйна. Това съобщиха за кореспондент на TACC от Министерството на външните работи в Букурещ, предава Агенция \"Фокус\".    „За издаване на лиценз за транзит за превоз на военни материали (според закона лицензът може да бъде издаден само на румънски оператор) трябва да бъдат изпълнени редица условия\", обясниха от МВнР.    „Едно от тях е, че услугите на румънския оператор, предоставени въз основа на транзитен лиценз, не трябва пряко или косвено да отговарят на интересите на физическо или юридическо лице, институция или организация от Руската федерация или да бъдат предназначени за използване в Руската федерация (в съответствие с Решение на Съвета на ЕС 2014/512/PESC за ограничителни мерки, като се вземат предвид действията на Руската федерация за дестабилизиране на положението в Украйна, което е част от вътрешното законодателство на Румъния)“.    „Това условие не беше изпълнено в тази ситуация, така че съответният лиценз не може да бъде предоставен от компетентните румънски органи\", поясниха от румънското външно министерство.    Според местния телевизионен канал Digi 24 става въпрос за 30 танка и 30 бронетранспортьора, изпратени въз основа на договор между Белград и Москва.   „Румънските власти обаче задържаха транспорта и конфискуваха оръжията\", предаде телевизията.  ", "date": "2019.07.26", "title": "Румъния спря пратка с танкове и бронетранспортьори от Русия за Сърбия "}
{"url": "http://epicenter.bg/article/Notr-Dam-mozhe-da-se-srine-zaradi-zhegite-/189087/7/0", "text": "Катедралата Нотр Дам, която оцеля при големия пожар преди 5 месеца, е изправена пред нова заплаха: горещата вълна, обхванала Европа, предаде АФП, цитирана от Агенция \"Монитор\".    Високите температури в Европа могат да бъдат заплаха за пострадалата сграда според главният архитект по възстановяването на храма Филип Вилньов.    Много се притеснявам от горещата вълна, защото, както знаете, катедралата пострада от огъня, гредите паднаха надолу, но също влияние оказва и водата при гасенето на огъня, каза архитектът. Пожарът разруши покрива на 850-годишната сграда. Сега експертите се страхуват, че сградата може да рухне под напрежението от рекордната жега.    Европа се „топи“ в неистовите жеги, обхванали континента през последната седмица, съобщи CNN. За втори път това лято най-малко 12 страни на Стария континент отчитат рекордни температури.    Метеоролозите твърдят, че Европа е на път да отбележи най-горещия юли в историята си, като статистиката за времето започва да се води от 1880 година.    Учени предупредиха, че в световен мащаб се очакват дори още по-високи температури заради глобалното затопляне и горещините в момента съвпадат с прогнозите, направени преди десет години.    Белгия, Германия, Холандия и Великобритания отчетоха рекордни температури през изминалата седмица. В сряда в Белгия беше регистриран най-горещият ден в историята на страната – 39,9 градуса. В Холандия беше подобрен 75-годишен рекорд - 40 градуса в четвъртък.    А живакът в термометрите продължава да се покачва.    В германския град Гайленкирхен температурата в сряда достигна 40,5 градуса. Във Великобритания беше отчетен най-горещият юлски ден в историята на Обединеното кралство, кат температурите подобриха отчетените стойности от 38,5 градуса през 2003 година.    И в четирите европейски държави остава в сила червен кон – най-високото ниво за опасност от горещо време. През юни горещата вълна подобри рекордите в 8 държави в Европа, включително Франция, Чехия и Швейцария. Във Франция живакът в термометрите скочи до 45,9 градуса. В страната е обявен червен код за опасност от горещини като в Париж се очакват температури от над 42 градуса.    За втори път в историята си Франция обявява код червено за опасни горещини.    Предишният път беше през юни тази година, когато във Вергарг, край Монпелие в Южна Франция, бяха измерени рекордните 46 градуса.    Предишният рекорд беше 44,1 градуса, измерен по време на горещата вълна през 2003 г., която предизвика 15 000 смъртни случаи повече от обичайното във Франция и още 70 000 в останалата част от Европа.  ", "date": "2019.07.26", "title": "Нотр Дам може да се срине заради жегите "}
{"url": "http://epicenter.bg/article/Desetki-nelegalni-migranti-v-Gartsiya-pozhelaha-da-badat-arestuvani-/189089/7/51", "text": "За първи път десетки нелегални мигранти в Гърция сами пожелаха да бъдат арестувани, за да могат да подадат молби за бежански статут. Те дори дадоха информацията на полицията за това как с помощта на трафиканти са преминали през сухопътната граница с Турция, предава БНР.    Нелегални мигранти шокираха полицията в Солун, след като чакаха с часове пред полицейско управление, за да ги арестуват. Групата от 40 мигранти, млади мъже на възраст около 20 години, поискаха незабавно да бъдат арестувани, за да имат право да подадат молба за убежище.    Мигрантите дадоха показания пред властите, че са платили на трафиканти да ги прекарат през границата от Турция, а след това са дали отново по 2000 евро за трансфер до Солун.    Престоят им в Гърция се оказал много труден поради липса на средства.    Задържаните чужденци дори съобщиха местата, където трафикантите действат и срещу каква сума им обещават да ги прекарат нелегално до Германия.    Полицията, след като ги задържа, ги настани в лагер за бежанци и мигранти.  ", "date": "2019.07.26", "title": "Десетки нелегални мигранти в Гърция пожелаха да бъдат арестувани "}
{"url": "http://epicenter.bg/article/Izvanredni-merki-v-Gartsiya-za-zashtita-ot-afrikanska-chuma-po-svinete-/189091/7/51", "text": "Гърция засилва контрола по границата с България заради африканската чума по свинете. Засега в южната ни съседка няма регистрирани случаи на болестта, но властите повишават бдителността с цел превенция на разпространението на заразата, предаде БНР.    Гръцките власти и по-точно специалните отдели за контрол на месото и храните са в повишена бдителност, предимно в районите, които граничат с България.  Според специалистите в Гърция няма универсална формула за локализиране на заразата и с изключителен ефект е спазването на всички разпоредби от хората, които работят в свинеферми.    Проведе се и извънредна среща на министъра на аграрното развитие Макис Воридис с представители на свиневъдството, на която обсъдиха мерките за контрол. В районните инспекции действат дори мобилни екипи, които и при най-малкото съмнение могат да окажат незабавно експертна помощ на свинефермите.    Всички свине, които се насочват към кланиците за месо в търговската мрежа, се проверяват за наличие на сертификат, че са напълно здрави.    На граничните пунктове стриктно се проверява дали пътуващите не пренасят свинско месо. Налагат се глоби и месото се конфискува.    Днес и премиерът Кириакос Мицотакис се срещна с ръководството на аграрното министерство и бе запознат с превантивните мерки, които властите прилагат.    От много коментари на специалистите в гръцките медии става ясно, че не само България, но и други европейски страни са засегнати от чумата по свинете, а топлото време предразполага за разпространение на заразата. Но при спазване на мерките, ситуацията е под контрол, смятат в южната ни съседка.  ", "date": "2019.07.26", "title": "На границата с Гърция - тарашат автомобилите за пренос на свинско месо, налагат солени глоби!"}
{"url": "http://epicenter.bg/article/Makedonski-akademitsi--Dogovorat-s-Balgariya-ni-otnema-pravoto-da-imame-srednovekovna-i-nova-istoriya-/189099/7/0", "text": "Членове на Македонската академия на науките и изкуствата /МАНУ/ публикуваха съобщение, в което изказаха мнението си за \"някои проблематични тълкувания на македонската културна история от официални представители на държавата, произтичащи от договори със съседни страни\", предаде агенция МИА.    В съобщението се изтъква, че през последните две години сме свидетели на стратегии за ревизия на македонската идентичност и отричане на правото на македонския народ върху голяма част от античното културно наследство с Преспанското споразумение с Гърция от 18 юни 2018 г., предава БТА.    От друга страна, има индикации, че с договора за добросъседство с България се актуализира отричането на правото на македонския народ на средновековна и нова история, посочват академиците. \"Като резултат от тази политика македонската история официално би започнала чак от 1945 г.\", се казва в съобщението.    Учените отбелязват, че несъмнено историята на целия балкански регион и на всички съседни народи, включително македонския, българския, гръцкия и сръбския, имат допирни точки и споделят определени исторически събития, места и личности. Затова, подчертават те, научните обсъждания за националната и културната история на македонците и българите трябва да се водят безпристрастно и независимо от политическите платформи, а не под тяхно влияние.    В този смисъл функцията на двустранната македонско-българска комисия за историята не се състои в това да затвори отворените въпроси, нито да бъде политически коректен инструмент на управляващите в момента в двете държави. Напротив, становищата на тази комисия трябва да се основават на мултидисциплинарни научни експертизи, което означава да се създадат условия за дългосрочни и специализирани научноизследователски диалози. Само по този начин ще бъде изпълнена главната цел на договора - добросъседство и сътрудничество в името на по-добро бъдеще, изтъкват академиците. ", "date": "2019.07.26", "title": "Македонски академици: Договорът с България ни отнема правото да имаме средновековна и нова история "}
{"url": "http://epicenter.bg/article/Erdogan--Amerikanskite-sanktsii-nyama-da-poprechat-na-Turtsiya-da-garantira-sigurnostta-si/189102/7/0", "text": "Санкциите от страна на САЩ или отстраняването на Турция от F-35 няма да възпре Анкара да гарантира сигурността си, заяви президентът Реджеп Тайип Ердоган в петък, потвърждавайки позицията на Турция, когато става въпрос за националната сигурност, цитира думите му турското англоезично издание Daily Sabah На среща с ръководителите на провинциалните организации на Партията на справедливостта и развитието (ПСР) Ердоган заяви, че Турция ще потърси другаде изтребители, ако САЩ няма да й продадат самолети F-35. Съединените щати заявиха миналата седмица, че премахват Турция от програмата F-35, тъй като Анкара е закупила и получила руските системи за противоракетна отбрана С-400, които Вашингтон вижда като заплаха за отбраната на НАТО. Вашингтон също заплаши, че ще наложи санкции срещу Турция, въпреки че Анкара отхвърли предупрежденията. Вместо това турската страна се доверява на съпричастни коментари на американския президент Доналд Тръмп, който заяви, че Турция е третирана \"несправедливо\". Ердоган каза, че се надява, че американската администрация ще бъде \"разумна\" по въпроса за санкциите, добавяйки, че Турция може също да преразгледа закупуването самолети „Боинг“ от САЩ. „Не ни давате F-35? Добре, извинете ни, но отново ще трябва да предприемем мерки по този въпрос и ще се обърнем към други производители“ - каза той. \"Дори и да не получаваме F-35, купуваме 100 модерни самолета „Боинг“, споразумението е подписано ... В момента един от самолетите е пристигнал и ние правим плащания, ние сме добри клиенти, \"Но ако нещата продължават по този начин, ще трябва да преразгледаме това споразумение.\" Руският държавен оръжеен конгломерат „Ростек“ заяви, че Русия ще бъде готова да достави самолети Су-35 в Турция, ако Анкара ги поиска. Но турските власти заявиха в четвъртък, че за момента няма разговори с Москва за алтернативи на американските изтребители F-35. Ердоган също така подчерта, че Турция е решена да унищожи \"терористичния коридор\" на изток от река Ефрат в Сирия, независимо от това как вървят преговорите със САЩ за планирана зона за сигурност в северната част на страната. Връзките между Анкара и Вашингтон са обтегнати по множество въпроси включително подкрепата за кюрдските милиции в Сирия, основен съюзник на САЩ в региона, който Анкара счита за сирийски клон на международно признатата терористична организация Кюрдска работническа партия (ПКК). Анкара предупреди, че ще започне военна операция в Северна Сирия, за да унищожи кюрдските формирования в района, ако не може да се споразумее с Вашингтон за планираната зона за сигурност в региона, заявявайки, че е „търпението й привършва“.  \"Тези, които се доверяват на чуждестранни сили в региона, ще бъдат сразени\", каза Ердоган. \"Ще намерим трайно решение на тероризма.\"   Източник: Фокус", "date": "2019.07.26", "title": "Ердоган: Американските санкции няма да попречат на Турция да гарантира сигурността си"}
{"url": "http://epicenter.bg/article/Voice-of-America--Badeshteto-na-bazata-v-Indzhirlik-e-pod-vapros-zaradi-naprezhenieto-mezhdu-Turtsiya-i-SASht/189054/11/33", "text": "Анкара предупреди САЩ, че тяхна ключова военновъздушна база може да се окаже в рискована ситуация с оглед влошаването на отношенията между двете страни, отбелязва Voice of America, цитиран от Агенция \"Фокус\".    Използваната десетилетия наред от САЩ военновъздушна база в Инджирлик има не само военно значение, но и подчертава стратегическите отношения между двете членки на НАТО.    „Започнали сме процеса по вземане на ответни мерки и те може да са свързани с Инджирлик, Кюречик (където е базиран американски радар) или други въпроси“, предупреди турският външен министър Мевлют Чавушоглу Вашингтон.    „Ако Америка продължи с негативните стъпки към нас, ако има още санкции, ще имаме отговор на тях“, добави Чавушоглу.    Миналия месец турският президент Реджеп Тайип Ердоган отправи подобна заплаха, свързана с базата в Инджирлик по време на дискусия с американския си колега Доналд Тръмп. Това се случи в междинен разговор между двамата по време на срещата на високо равнище на страните Г-20 в Осака.    Закупуването на руските зенитно-ракетни комплекси С-400 противоречи на закона за контриране на американските противници чрез санкции, който забранява големи покупки на руска военна техника. Според закона Анкара може да понесе сериозни финансови и икономически санкции. Закупуването на системите вече доведе до изключването на Турция от програмата за изтребителите F-35. Според американски представители решението на южната ни съседка да използа руска технология може да компроментира западните военни системи в страната. F-35 е най-новия „стелт“ изтребител, използван от НАТО.    Анализатори твърдят, че турската страна винаги е гледала на базата в Инджирлик като скрит коз, който да използва срещу САЩ в моменти на конфликт. Още от Студената война, огромната военновъздушна база, разположена в близост до сирийския фронт е от ключово значение за американските стратегически интереси. Според запознати в базата има до 50 единици ядрени оръжия.    Армията на САЩ продължава да използва Инджирлик във войната срещу терористичната групировка „Ислямска държава“ в Ирак и в Сирия и като важен логистичен център. Но според анализаторите важността на базата се простира по-далеч от военните интереси на страната.    „Военния фактор в сътрудничеството на Турция със Запада е много силен. В този контекст, Инджирлик е една от основите на отношенията ѝ със запада“, твърди Галип Далай, преподавател от Факултета по политика и международни отношения в Оксфордския университет. Далай също така е директор на изследователската група за Близкия изток, базирана в Истанбул.    „Ако базата в Инджирлик бъде затворена, това със сигурност ще създаде дискусия около бъдещето на отношенията между Вашингтон и Анкара и мястото на Турция в НАТО изобщо“, добави той. „В тази връзка на мисли, символизмът, който Инджирлик носи, е много по-важен от неговото военно приложение, макар и то да е много важно за войната срещу тероризма в Сирия и Ирак“.    И преди южната ни съседка е заплашвала САЩ във връзка с използването на базата. Често са били налагани тежки рестрикции за използването й от американски самолети, но базата остава отворена дори и във време на дипломатическо напрежение. Анкара все пак търси алтернативно решение на проблема.    „Преценката на нашата страна е изградена на факта, че нашата стратегия разчита на авторитета на Доналд Тръмп. Досега тя работеше“, заяви бившия турски консул Айдън Селчен. „Тръмп може да задържи санкциите, това е преценката на Турция“.    Тръмп действително изрази неодобрението си спрямо санкциите над Турция. Президентът на САЩ призна, че има добри професионални взаимоотношения с Ердоган, но в същото време е подложен на натиск от страната на Конгреса за налагане на санкции на южната ни съседка.    Ако Вашингтон продължи с ограниченията обаче, присъствието му в Инджирлик може да бъде поставено под върпос.    „Ако научихме едно нещо, то беше, че Турция не блъфира“, продължи Далай. „Покупката на С-400, според много анализатори във Вашингтон, беше дипломатическа заплаха, но се оказа, че Анкара е сериозна в намеренията си. В тази връзка затварянето на Инджирлик е възможно, ако ситуацията ескалира и бъдат наложени още санкции. Всичко е възможно“, завърши американският експерт.  ", "date": "2019.07.26", "title": "Voice of America: Бъдещето на базата в Инджирлик е под въпрос заради напрежението между Турция и САЩ"}
{"url": "http://epicenter.bg/article/Borbata-s-chumata---butaforiya-za-milioni-/189055/11/33", "text": "  Страната е изправена пред тежка екологична катастрофа. Над 4 милиона килограма заразени трупове ще бъдат заровени някъде край Дунав. А това са само животните, които ще бъдат избити във фермите в Николово и Бръшлен. Мерките са по разпореждане на Агенцията по храните. Сметката е при средно тегло 70 килограма на животно. Това прави обем от около 200 тира, които трябва бъдат закопани някъде, като същевременно се спазват съответните санитарни изисквания.    По думите на директора на Областната дирекция на агенцията в Русе Георги Дяков загробването ще се извърши в дупки на голяма дълбочина на места, намиращи се на територията на свинекомплексите в двете села. Но никой не знае как се случва това в момента. Според действащата нормативна уредба местата за загробване се определят от постоянната комисия към съответния кмет. Няма отговор и на въпроса: може ли на мястото, където са загробени потенциално опасните отпадъци, отново да се отглеждат животни. В случая: възможно ли е тези предприятия да заработят отново на същото място и кога?      когато целият този обем започне да гние. Вирусът на африканската чума издържа години. Според данни, публикувани от Центъра за оценка на риска по хранителната верига, той може да остане 50 дни в колбаси, 75 дни в трупове, в замразено месо - 1000 дни, в изсушено - 300 дни, в почвата 160 дни, във водоеми - 180 дни. Според данните, публикувани от центъра, България и Румъния на практика са единствените държави от Европейския съюз, които загробват толкова големи количества умрели животни. Румъния е пример за това как не трябва да се прави. Положителният пример е Чехия, която тази година обяви, че на територията й вече няма болни животни.    Директорът на агенцията по храните Дамян Илиев упорито мълчи. Последното, което съобщи по темата преди десетина дни, е, че загубите за икономиката могат да достигнат 2 млрд. лв., ако заразата не бъде овладяна. Заразата очевидно не е овладяна, а Илиев отново изчезна от публичното пространство. Точно преди година той задейства механизмите на цялата държавна машина, за да      в обществената поръчка за обезвреждане на трупове. Това доведе до затваряне на екарисажа в Шумен и ограничаване на работата на този във Варна. Така се стигна до подписването на първите договори за обезвреждане на трупове с мобилни инсталации на фирмите “Син кръст 2016” и “Еко БГ СЖП” и на практика елиминирането на екарисажите. Общият капацитет на четирите инсинератора, които работят по договор с държавата, е 32 тона на денонощие. За сравнение общият капацитет на екарисажите е 180 тона на денонощие. Миналата година след заседание в Министерски съвет по повод мерките, които трябва да се вземат за ограничаване разпространението на африканската чума у нас, на въпрос в състояние ли са инсинераторите да поемат труповете при по-сериозно развитие на заболяването, шефът на агенцията Илиев отговори, че са в състояние и че при екстремна ситуация могат да работят по 20 часа, като се увеличи капацитетът им.    В пика на епидемията в Странджа миналата година двата инсинератора на “Син кръст 2016” стояха в продължение на няколко дни неработещи на паркинг на Околовръстното шосе в столицата. Отговор какво се е случвало в този момент с труповете от 22 области в страната, които фирмата трябва да обезврежда по договора си БАБХ, агенцията не даде. Дамян Илиев отказва отговор по достъп до информация. Двете фирми също.    Пак в края на юли миналата година кметът на Калояновец, Старозагорско, където уж работеше инсинераторът на “Еко БГ СЖП”, откри ями с незаконно загробени огромни количества патици и прасета. Извършителят е неизвестен.        и уж взетите строги превантивни мерки за ограничаването й в Странджа. В края на миналата и в началото на тази година агенцията по храните сключи нови договори със “Син кръст 2016” и “Еко БГ СЖП” до 2020 г. за общо 30 милиона лева.    И според предишните, и според сегашните договори тези фирми трябва да действат и в случаи на епидемии, като отидат на място, но БАБХ не ги изпрати нито при евтаназията в Странджа миналото лято, нито в последвалите огнища на птичи грип. Миналата година парите, които агенцията им дава периодично, бяха увеличавани с мотива за усложнената епизоотична обстановка. Така например в допълнителен анекс, сключен на 16 ноември 2018 г., излиза, че за 34 дни, без да има епидемия, у нас са  унищожени близо 2700 тона животински трупове, при положение че средномесечното количеството е около 700 тона. Обяснение как е възможно това Агенцията по храните не дава.    Според официалния отговор на БАБХ, разпространен тези дни във връзка с чумата по свинете, инсинераторите не се използват, защото “това ще удължи времетраенето на процеса по обезвреждане на заразените трупове и биологичните маси. В случай на африканска чума по свинете най-удачният метод се явява загробването”.      За да изгорят труповете само от Николово и Бръшлен, ще са им необходими повече от четири месеца, при условие че не правят нищо друго. Интересно е, че именно възможността да реагират бързо и на място в случай на епидемия е основното конкурентно предимство на мобилните инсинератори, посочено по време на кандидатстването за обществената поръчка. Възможност, която до този момент не е използвана нито веднъж.    Според Наредба 22 за условията и реда за обезвреждане на странични животински продукти извън регистрираните за това обекти това е допустимо, когато отпадъкът произхожда от труднодостъпни райони и не е възможно да бъдe транспортиран; когато има повишен риск от разпространение на заразна болест по животните; не могат да бъдат обезвредени чрез термична обработка или съответните предприятия не работят.    В случая БАБХ използва аргумента “опасност от зараза”, като в същото време не дава обяснение как ще предотврати разпространението на заразата през подпочвените води вследствие на заравянето на хиляди тонове трупове. До този момент екарисажите не са задействани за ограничаване на кризата. Практиката показва, че те са използвани в овладяването на силно заразни заболявания като синия език, заразния модуларен дерматит и птичия грип.      По заповед на БАБХ тя също трябва да бъде обезвредена. Само месокомбинатът в Свищов трябва да предаде за унищожаване 30 тона готова и полуготова продукция. Въпросът е: къде? Защото това най-вероятно трябва да се случи в протектираните от Дамян Илиев мобилни инсинератори. Освен тези, които имат подписан договор по обществена поръчка с агенцията, у нас има още няколко мобилни инсталации. Но са с малък капацитет и нямат помещения за складиране. Те работят, паркирани насред полуразрушени ТКЗС-та в компанията на кучета, гризачи и птици, което обезсмисля всички мерки за превенция. И това не е единственият пример за бутафорията на предприетите действия.    На 17 юли агенцията разпространи информационен клип колко опасно е заболяването. В него се казва, че вирусът се разпространява и чрез опаковките на заразена храна, дрехите и обувките на хората. Три дни по-късно - на 20 юли, след като избиха животните на хората от Зидарово, Бургаско, в изпълнение на спешните мерки за ограничаване на заболяването,        Мълчание има и около проблема с обезвреждането на хранителните отпадъци от ресторантите. Заведенията трябва да имат договор за тяхното обезвреждане. А Агенцията по храните трябва да контролира дали това се прави. \"В заведенията по морето например много от тези договори са формални\", разказа ресторантьор, който желае да остане анонимен. Той обясни, че по документи плаща такса за извозване на тези отпадъци, но на практика е принуден да ги изхвърля, защото никой не идва да ги прибере.    В социалните мрежи изтекоха и        Реакцията на потребителите провокира Агенцията по храните да даде някакво обяснение. Според него умъртвяването на свинете се извършва при спазване изискванията на Регламент 1099/2009 относно защита на животните по време на умъртвяване. Използвала се висока концентрация на въглероден диоксид, която гарантирала бързо и ефективно умъртвяване на животните под формата на сух лед, който се покрива с пяна.    В директивата не е описана възможността за прилагането на пяна при евтаназията на свине. Според неофициална информация от хора, които са били на място във фермата в Николово, използваната пяна е тип “Щамекс Ф16/Ф6”. Проблемът според тях е, че това е само сапунена пяна с дребни мехури, които запушват трахеята и задушават механично, а не предизвикват аноксия. Заради това, че е мокра, тя дави животните, като влиза в белия дроб.    \"Мерките на БАБХ са хаотични и закъснели\" според депутата от ДПС и бивш заместник-министър на земеделието Бюрхан Абазов. По думите му оградата, която бе построена миналото лято на границата с Румъния, за да спре дивите прасета, прилича по-скоро на заграждение на детска площадка, отколкото на защитно съоръжение. За да си поиграе на защита, Министерството на земеделието даде повече от един милион лева за оградката. Сега иска още пари. Вече за гасенето на пожара.                 ", "date": "2019.07.26", "title": "Борбата с чумата - бутафория за милиони "}
{"url": "http://epicenter.bg/article/Nihat-Kabil--Zashto-ne-uspyahme-da-se-spravim-s-afrikanskata-chuma-/189106/11/0", "text": "    Мащабно и последователно.  Както постъпихме преди 13 години, когато всички държави около нас горяха. Пак от вирус – Н5N1. Вирусът на птичия грип, пренасян даже по-лесно. От мигриращите прелетни птици.        Тогава нямаше човек в страната, който да няма достатъчните познания за това, какво трябва да направи, ако се натъкне на болна или умряла птица. Независимо каква.  Цялата държавата: министерства, Национална ветеринарна служба, общини, кметове, ловно-рибарски дружества, НПО, екоорганизации и др. беше в очакване на лошото и в готовност за действие.  - Че всички птици в санитарната зона ще бъдат умъртвени и стопанствата ще бъдат обезщетени. Веднага! Като в с. Слънчоглед, Джебелско. Без разлика дали са регистрирани като животновъден обект или не.  - Че трябва всички солидарно да направят така, че птицевъдството като отрасъл да бъде опазено.  - Че даже да бъдат умъртвени кокошките и гъските от селските курници, опазеният отрасъл ще даде разплодните животни за новия производствен цикъл...    Околните страни понесоха тежки икономически щети.        Въпреки миналогодишния опит с друго трансгранично заболяване по странджанските села  - Защо допуснахме изключително опасният вирус на АЧС да навлезе в индустриалните комплекси в Североизточна България и се налага десетки хиляди животни да се умъртвят и загробят, защото друго решение няма?  - Защо допуснахме целият свиневъден отрасъл, „тежащ“ близо 2 млрд лв., да е пред рухване?  Кой е следващият?  В Северна или Южна България?  И докога ще е тази агония?  И кой-кого ще ликвидира, според зам.-министър Янко Иванов: ние чумата или чумата свиневъдството?         и неглижира проблема, а имаше почти две години време за подготовка от появата на първите огнища в Румъния.     Те разнасят вируса в много широк периметър, защото мигрират от държава в държава, от район в район и заразяват както здравите дотогава диви свине, така и околната среда. Оттам чрез ловци, гъбари, билкари, дървосекачи, фермери, туристи и т.н. вирусът достига в задните дворове или чрез фуража в големите свинекомплекси. Популацията не беше намалена.  , до пълното разлистване на горите.  Сега ловците не искат да влизат в гората.  Защо? Ами да не се изпотрепат в шумата, където сега няма ясна видимост.  Пък и защо само ловците? Нямаме ли полиция, армия, жандармерия, специални части? С оръжия със заглушители? С термокамери за работа нощем? По примера на чехите.     и подробно, даже натрапчиво информирано, а защо не – и обучено, и подготвено за опасността от това заболяване и наложителните мерки, които ще се вземат.  . Тук не искам да влизам в темата за     А в задните дворове по селата всички са без ушни марки и регистрация. Това беше повод и причина за  . Така през няколко общини и области се разнасяха болни свине и това всъщност доведе до поява на огнищата първо в Тутраканско, после Никополско, после Бургаско, Търговищко, Плевенско, Русенско.... Хората също спомогнаха за разпространението.          Някои, като в комплекса в с. Козлодуйци, Добричко с управител д-р Румен Караманов, предварително запретнаха ръкави и платиха на хората сами да си заколят здравите свине от задния двор в три километровата санитарна зона. Да напълнят фризерите си. А за Коледа комплексът пак ще им осигури месо за празничната трапеза. Само и само свинекомплексът да се опази. 90 000 броя са животните там. А работещите – 150 души. Умът ми не побира какво ще е, ако и там пламне!      Макар и да съм преживял подобна криза на този пост през 2006-та година. Не в тези мащаби, разбира се, но със същото притеснение дали ще се справим. И на мен тогава опозицията ми искаше оставката. Смяташе, че мерките са недостатъчни. Една опозиция, ако не иска оставки, каква опозиция е?  Но друго си мисля като наблюдавам развоя на събитията, поредните пламнали огнища и мерките, които се вземат, колкото и драматични да са.  Добре, чумата ще вършее, ще отвършее и рано или късно ще отмине. Вярвам, че ще се преборим с нея. Каквито и да са щетите. Ако държавата има воля, ще се открият и виновните, допуснали свиневъдството ни да се изправи пред колапс и ако вината им се докаже – нека да си понесат отговорността пред закона и обществото.    Каква ще е програмата и действията й стъпка по стъпка? Заявени публично и прозрачно. В партньорство с браншовиците. Защото, когато залогът е трапезата на народа и съживяването на един традиционен и силен за икономиката ни отрасъл няма място за игри на дребно.      Изправена е пред най-голямото управленско предизвикателство във втория си мандат като министър на земеделието.", "date": "2019.07.26", "title": "Нихат Кабил: Защо не успяхме да се справим с африканската чума?"}
{"url": "http://epicenter.bg/article/Veterinari-vzeha-agne-za-prase--konfiskuvaha-go-zaradi-chumata-po-svinete-/189077/4/0", "text": "Служители на Агенцията по безопасност на храните конфискуваха агне вместо прасе заради африканската чума по свинете. Жертва на недоразумението е великотърновски юрист.    Без да му покажат заповед, служителите иззели закланото животно, което Пламен Копанов превозвал с личния си автомобил. Той е изпратил възражение на издадения акт и настоява държавното ведомство да му възстанови животното в натура или неговата левова равностойност, съобщава БНР.    Копанов ще запомни 43-тия си рожден ден, защото останал без агнето, с което планирал да почерпи приятелите си. Чевермето на великотърновеца не се получило, защото агнето било иззето от инспектори на Плевенската агенция по безопасност на храните в акция като част от превантивните мерки по разпространението на африканската чума по свинете:   \"     Според законовите текстове, на чието основание е написан актът от Агенцията по храните в Плевен, Пламен Копанов предстои да бъде глобен с издаване на наказателно постановление, като санкцията е от 200 до 500 лева.    Копанов твърди, че не му е показана заповедта, на чието основание полицаят и плевенските ветеринари го спрели за проверка по повод чумата по свинете с последвалата конфискация на агнето:     Пламен Копанов е категоричен, че ще си търси правата по съдебен път, а във възражение, с което разполагаме, настоява съставеният акт изцяло да бъде отменен и да бъде компенсиран.    Д-р Иван Йорданов, директор на Агенцията за безопасност на храните в Плевен, заяви, че не е получавал възражение, че не знае за какво става въпрос и препоръча за коментар по случая да бъде търсен пресцентърът на Агенцията: \"Това, че някой някъде нещо е написал, аз не мога да коментирам. Обърнете се към пресцентъра на Агенцията, там ще ви отговорят на въпроса. До мене няма никакво възражение от никого\".    Тепърва предстои да се разбере - превишили ли са правата си ветеринарите, законно ли е конфискувано агнето при акция срещу чумата по свинете и ще получили компенсация гражданинът.", "date": "2019.07.26", "title": "Ветеринари взеха агне за прасе, конфискуваха го заради чумата по свинете "}
{"url": "http://epicenter.bg/article/Udalzhava-se-bedstvenoto-polozhenie-v-oblast-Ruse-zaradi-afrikanskata-chuma-po-svinete-/189105/4/0", "text": "Удължава се бедственото положение в област Русе. Това съобщиха от пресцентъра на Областна администрация - Русе.    Във връзка с обявеното бедствено положение в областта от 23 юли 2019 г. със Заповед № 0-95-00-514/26.07.2019 г. на Областния управител на Русе поради установени нови положителни проби на болестта африканска чума по свинете в свинекомплекс в с. Бръшлен, община Сливо поле, и при спазване изискванията на чл. 51 ал.2, т.2 от Закона за защита при бедствия, срокът на бедственото положение се удължава до 21 август 2019 г.    Със съдържанието на горецитираната заповед може да се запознаете на електронната страница на Областна администрация – Русе   ", "date": "2019.07.26", "title": "Удължава се бедственото положение в област Русе заради африканската чума по свинете "}
{"url": "http://epicenter.bg/article/Sobstvenikat-na--quot-Tad-grup-quot--e-pusnat-za-izdirvane-v-Shengen/189070/3/0", "text": "Собственикът на \"Тад груп\" е пуснат за издирване в шенгенското пространство. Иван Тодоров е с обвинение в подбудителство за източване на личните данни от НАП на милиони българи.   Преди дни в интервю Тодоров заяви, че не може да каже със сигурност дали случващото се е плод на атака от страна на конкуренцията.   \"Ние сме фирма за киберсигурност. Не сме кибертерористи. Не мога да коментирам дали е удар от конкуренция или не. Адвокатите бяха убедени, че всичко е нагласено, но нямам представа\", заяви Тодоров.    Той бе категоричен, че не се опитва да се скрие от властите. \"Не се страхувам от нищо. Моята идея е, когато се прибера - във вторник, да отида при органите, които искат някакво съдействие от мен\", заяви шефът на компанията, който в момента е в Канада.   Източник: Нова.тв", "date": "2019.07.26", "title": "Собственикът на \"Тад груп\" е пуснат за издирване в Шенген"}
{"url": "http://epicenter.bg/article/Kak-Hristo-Ivanov-obedini-prokuraturata-/189078/3/0", "text": "  На първо място, те показаха, че съществува професия \"протестър\". Креативната мисъл на млади хора – някои от които искрено вярващи, че променят статуквото в полза на по-добро – е използвана за изнудване.   Този \"цветен рекет\" – защото всякакви ивенти, хепънинги, флашмобове и т.н. са именно цветно петно в ежедневния ритъм – очевидно не може да бъде прилаган автоматично към всяка житейска сфера. И ако в политически аспект може да привлече внимание, привнасянето му в силно консервативната система на правото постига точно обратния ефект.     Той ясно заяви, че протестът срещу кандидатурата на Иван Гешев е политически. Само че прокуратурата има много \"травматичен\" (по думите на Мирослава Тодорова) опит с политическите вмешателства. Имиджмейкърите на Христо Иванов би следвало да му го обяснят по-добре. Самият Иванов няма никакъв стаж в магистратските институции, така че невежеството му е обяснимо.      Много често политическите идеи предизвикват излишно напрежение. Например, разделянето на колегиите във Висшия съдебен съвет въобще не беше тема, по която държавното обвинение се е противопоставяло някога.   Това обаче беше представено като най-революционната идея на реформаторите, а създаването на Съдийската и Прокурорската колегия беше превърнато в \"залпа на Аврора\" за политическото бъдеще на Христо Иванов, Радан Кънев, Атанас Атанасов и други.   Смешното е, че именно те в момента се отричат от чедото си, заявявайки, че не може прокурори да номинират прокурор. Единственият позитив от сегашното им поведение е, че поне не излъчиха о.з. ген. Атанасов за защитник на екзотичната си позиция. Понеже прокурорите, които са го разпитвали, много добре помнят диалозите си с него.    Христо Иванов настъпи прокуратурата в най-чувствителната й част. И го направи неволно.   Ама от най-своите. Човек, с когото са били редом през последните 20 г. И точно когато беше номиниран Иван Гешев, Христо Иванов реши да оспори кандидатурата. Ефектът от паническите му действия доведе до лавинообразна реакция, която вероятно ще се засилва през следващите месеци. От прокуратурите в цялата страна заваляха декларации в подкрепа на Гешев. Макар да е трудно магистратите да постигнат единна професионална позиция, в този случай всеки от тях прие лично нападението над техния човек.   От Районните прокуратури до Прокурорската колегия във Висшия съдебен съвет, посланието е едно – Иван Гешев е верният избор.     Макар и нарушавайки законовите и конституционни принципи за ненамеса в независимата съдебна власт.  ", "date": "2019.07.26", "title": "Как Христо Иванов обедини прокуратурата"}
{"url": "http://epicenter.bg/article/Tsivilno-litse-da-mozhe-da-oglavi-voennoto-razuznavane--reshi-okonchatelno-parlamentat-/189080/3/0", "text": "Директорът на служба \"Военна информация\" може да е военнослужещ с висше военно звание или цивилно лице, реши парламентът, като гласува на второ четене промени в Закона за военното разузнаване.    Предложението се внася в Министерския съвет от министъра на отбраната.    Когато директорът на службата навърши пределната възраст за съответното военно звание, се освобождава от военна служба и продължава да изпълнява длъжността си до изтичане на срока, за който е назначен.    Стига с тези поправки за определени хора, бъдете принципни, заяви Николай Цонков от БСП.    Милен Михов от \"Обединени патриоти\" обясни, че процедурата, по която става назначението, елиминира тази теза. Кой може да твърди, че министърът на отбраната ще предложи точно един човек за този пост и той ще бъде утвърден от МС, от президента с указ, ако не отговаря на всички изисквания, на които трябва да отговаря ръководителят на военното разузнаване, коментира той.    Преди това парламентът ратифицира Споразумение за предоставяне на подкрепа за проекти между Комисията за енергийно и водно регулиране и Европейската банка за възстановяване и развитие по отношение на програмата за регулаторно развитие на енергийния сектор, отбелязва БТА.", "date": "2019.07.26", "title": "Цивилно лице да може да оглави военното разузнаване, реши окончателно парламентът "}
{"url": "http://epicenter.bg/article/Okonchatelno--Sadat-varna-shofyorskata-knizhka-na-Lyutvi-Mestan/189085/3/0", "text": "Шофьорската книжка на Лютви Местан бе върната за втори път.    След катастрофата на 14 април, когато загина 6-месечно бебе, документът за правоуправление на политика бе отнет. Дни по-късно съдът в Кърджали върна книжката на Местан. От прокуратурата обаче отново отнеха свидетелството му за управление на МПС. След поредно обжалване, окръжните магистрати определиха като „необосновано” и „незаконосъобразно” постановлението на прокуратурата и книжката на Местан отново бе върната, съобщи 24rodopi.com.    Припомняме, че той е единствен обвиняем за причиняване на смърт по непредпазливост. На 14 април на разклона за Загорско автомобилът на политика и лек автомобил на четиричленно семейство се блъснаха. При удара на място загина бебе. Според държавното обвинение, Лютви Местан не е спрял на знак „Стоп” при опита му да излезе на главния път между Кърджали и „Маказа”.", "date": "2019.07.26", "title": "Окончателно: Съдът върна шофьорската книжка на Лютви Местан"}
{"url": "http://epicenter.bg/article/Sobstvenikat-na--TAD-Grup--Az-sam-uchreditel-na-GERB--zashto-da-napadam-upravlyavashtite/189097/3/0", "text": "Собственикът на \"Тад груп\" е пуснат за издирване в шенгенското пространство. Иван Тодоров е с обвинение в подбудителство за компютърно престъпление за източване на личните данни от НАП на милиони българи. Разследването е в две основни престъпления - киберрекет и кибертероризъм.   \"Аз съм учредител на ГЕРБ. Познавам се с хора от ГЕРБ, от властта и откъде ли не\", обяви в петък собственикът на фирмата за киберсигурност \"ТАД груп\" Иван Тодоров пред БНТ.    Преди дни заместник-прокурор Гешев обясни, че хакерската атака срещу НАП е имала за цел да разклати държавата и намекна, че е свързана с политическите цели на \"Демократична България\". Преди това пък финансовият министър Владислав Горанов допускаше, че пробивът в информационните системи на НАП има връзка с одобрената от парламента сделка за закупуването на 8- те американски изтребителя.     Той допълни: \"Аз съм учредител на ГЕРБ. Познавам се хора от ГЕРБ, от властта и откъде ли не Това е абсурдно. Защо бих си плюл на познатите, на приятелите и да нападам управляващите?\"   Иван Тодоров допълни, че не може да каже дали служителите във фирмата му се занимават с нещо нередно. \"Искам да изчакам, да се прибера в България, да отида при разследващите, да видя в какво ме обвиняват. Да им обясня, да им съдействам с каквото мога\", каза той.   Иван Тодоров каза още, че очаква подкрепа от държавата и от обществото. \"Ние наистина искаме да работим в полза на държавата, не против нея\", каза той.    В интервю за Нова тв   \"Ние сме фирма за киберсигурност. Не сме кибертерористи. Не мога да коментирам дали е удар от конкуренция или не. Адвокатите бяха убедени, че всичко е нагласено, но нямам представа\", заяви Тодоров.   Той бе категоричен, че не се опитва да се скрие от властите. \"Не се страхувам от нищо. Моята идея е, когато се прибера - във вторник, да отида при органите, които искат някакво съдействие от мен\", заяви шефът на компанията, който в момента е в Канада.   \"Възможно е да има още обвинени от служителите на „Тад груп” заради изтеклите данни от НАП\", заяви по-рано днес заместникглавният прокурор Иван Гешев пред Нова тв.   Той съобщи, че след като името на фирмата е било свързано с хакерската атака срещу НАП и изтичането на данните на милиони българи, всички служители на „Тад груп” са подали молби за напускане.    „Напуснали са вероятно по лични причини, защото не се притесняват от нищо. Това по никакъв начин не изключва наказателната отговорност, защото са иззети всички работни компютри на всички служители. Ще се работи и с всички, които са работили във фирмата в последните 2 години. След декриптиране на компютрите, ако се съберат доказателства за извършено престъпление, ще бъдат привлечени към наказателна отговорност”, обясни Гешев.   В четвъртък Спецпрокуратурата повдигна обвинение в подбудителство на собственика и на търговския директор на фирмата, в която работи компютърният специалист Кристиян Бойков, подведен под отговорност за пробивът на информационните масива НАП.   Собственикът на \"Тад груп\" Иван Тодоров и търговският директор Георги Янков ще отговарят пред съда за това, че умишлено са склонили Бойков да извърши компютърно престъпление. Търговският директор и Бойков са освободени под парична гаранция от 20 000 лв. ", "date": "2019.07.26", "title": "Собственикът на „ТАД Груп“: Аз съм учредител на ГЕРБ, защо да нападам управляващите!"}
{"url": "http://epicenter.bg/article/BSP-ima-oshte-5-kandidati-za-rayonni-kmetove-v-Sofiya-/189090/2/0", "text": "Организациите на БСП в столичните райони „Младост“, „Нови Искър“, „Подуяне“, „Сердика“ и „Панчарево“ определиха кандидатите си за кметове, съобщиха от пресцентъра на партията.    В „Младост“ БСП ще подкрепи кандидатурата на арх. Стефан Стефанов. Той е номиниран от инициативен комитет. Стефанов е главен архитект на района, работил е като проектант обществено и жилищно строителство. На 44 години е.    Социалистите в „Нови Искър“ издигат председателя на районната организация Милко Панов. Той е на 50 години и има дългогодишен стаж в сферата на транспорта.    БСП – Подуяне залага на 44-годишния юрист Веселин Жечев, който се занимава с търговия.    Кандидатът за кмет на район „Сердика“ ще бъде Янко Янков. 63-годишният магистър по военно дело, транспортно строителство и публична администрация има управленски опит в областта на транспортното стрителство. Янков е бил член на надзорния и управителния съвет на „Локомотив София“ и началник щаб на спортната школа на клуба.    В „Панчарево“ БСП застава зад независимия кандидат за районен кмет Радко Петров. Той е строителен инженер и е управител на строителна фирма. На 72 години.", "date": "2019.07.26", "title": "БСП има още 5 кандидати за районни кметове в София "}
{"url": "http://epicenter.bg/article/T--Donchev--Obshtestvenost-i-vlasti-ne-ni-sadeystvat--situatsiyata-s-afrikanskata-chuma-e-mnogo-tezhka-/189095/2/0", "text": "  Това стана ясно от изявлението на ресорния вицепремиер Томислав Дончев, който днес е в Смолян за участието си в заседание на Регионалния съвет за развитие на Южен централен район, което обсъжда регионалната политика след 2020 г., предава Хасково.нет.    \"  Тук не се включват евтаназираните животни в големите животновъдни комплекси. 21 огнища по информация от вчера, може да са станали 22, разбира се, несравнима е ситуацията с Румъния, където са над 1500, но е тежка, за нещастие много подходящ сезон за разпространение на заразата.    Има опити и за извеждане, и за транспортиране на животни, което означава разпространение на заразата. Затова не само МВР, мобилизирали сме сили на Българската армия и колкото е необходимо - ще бъдат мобилизирани, за да се осигурят карантинните мероприятия\", каза Дончев.   Вицепремиерът допълни, че трябва да бъдат взети всички мерки, за да се ограничи      \"Това, от което най-много се опасявахме, е че   Въпреки това, очевидно по някакъв начин заразата е внесена\", коментира още вицепремиерът, който днес трябваше да бъде изслушан в Народното събрание по проблема със заразата от АЧС.    Дончев уточни, че труповете на евтаназираните животни се заравят на място, тъй като всички ветеринарни специалисти са единодушни, че      \"Когато се определя място за заравяне на животни, това не се прави по фриволна преценка на един човек. Там при всички случаи, всички специалисти, включително и на Басейнова дирекция, трябва да одобрят мястото - без подобно одобряване не може да се извършва загробване. Има екарисаж във Варна, за съжаление всички специалисти ветеринарни лекари твърдят, че не е възможно транспортирането на животни на такова разстояние, защото означава допълнителни шансове за разпространение на заразата на стотици километри от огнищата. Затова предписаната мярка, след евтаназирането, е загробване на място\", заключи Дончев.", "date": "2019.07.26", "title": "Дончев: Ситуацията с африканската чума е много тежка! Общественост и власти не ни съдействат"}
{"url": "http://epicenter.bg/article/Nova-ferma-s-30-000-svine-v-Rusensko---zasegnata-ot-afrikanska-chuma/189096/2/0", "text": ", съобщават от БАБХ. Засегната от заразата е индустриална ферма в село Голямо Враново, община Сливо поле. Положителните проби са потвърдени лабораторно днес.    Това е третият случай на потвърдено огнище със заболяването африканска чума по свинете в индустриална ферма в областта. Свинекомплексът в село Голямо Враново попада в надзорната зона около обявеното огнище в свинекомплекса в село Бръшлен.   Предприети са мерките за контрол и ликвидиране на заболяването.   Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС.   БАБХ напомня, че АЧС е опасно и бързо разпространяващо се заболяване. Превенцията му изисква отговорност, стриктност в прилагане на правилата за биосигурност и последователност на мерките.  ", "date": "2019.07.26", "title": "Епидемията се разраства! Чумата удари нова ферма с 30 000 свине в Русенско "}
{"url": "http://epicenter.bg/article/Korneliya-Ninova--BSP-e-parvata-politicheska-sila--koyato-shte-obyavi-platformata-si-za-mestnite-izbori-/189098/2/48", "text": "„За нас са най-важни политиките и винаги започваме с приемане на платформа и на това какво ще правят нашите кандидати, а след това и избрани кметове. Радвам се, че сме първата политическа сила, която ще обяви платформа, защото сега я обсъдихме – получи се много хубава и сериозна дискусия”.    Това заяви председателят на БСП Корнелия Нинова след края на националното съвещание на левицата в Габрово.   Тя посочи няколко акцента от платформата за местните избори, сред които е реалната децентрализация в общините, включително с оставяне на част от събраните по места данъци върху доходите на хората – да бъдат на тяхно разположение за дейности в общината. „Сега държавата и правителството прехвърлят на общините задължения без да ги обезпечават финансово”, поясни лидерът на левицата.    По думите й средствата в държавата се разпределят субективно –извън бюджета, по решение на един човек. „Въпросът е принципен – няма значение коя партия управлява – не може един човек, извън бюджета, да преценява как да финансира отделните общини абсолютно субективно и без критерии. Дискутирахме ясни критерии за финансиране на общините”, каза тя. Нинова посочи и втори акцент от платформата на БСП за предстоящите избори – запазване на общинската собственост и изпълнение на комуналните услуги от общински дружества, а не даване на концесия, тоест всички общински услуги да бъдат от общински дружества. Тя добави, че по разчети на досегашни кметове и общински съветници на БСП това доста поевтинява услугата.    „Заложихме силен социален пакет за здравеопазване, подпомагане на млади семейства, строителство на общински жилища, културна програма за съхранение на културните ценности, музеите и читалищата. Добрият резултат е, че направихме една конкретна, силна и възможна платформа – даваме на нашите кандидати политиката, с която те тръгват в кампанията още от утре, надявам се, защото вече имаме номинирани кандидати в страната, минали са конференциите”, заяви още Нинова.    „Другото решение, което взехме, е да търсим партньорства за местните избори. Решението е на базата на коалиция „БСП за България” и на платформата, която днес дискутираме. Решихме да дадем свобода на общинските, районните и градските структури сами да определят в какъв коалиционен формат да се явят на местните избори. Няма да им спускаме готови решения, защото всяка община има специфични отношения. Ограничението е – никаква коалиция с ГЕРБ”, каза още Корнелия Нинова.   След Националното съвещание на БСП в Габрово, десетки социалисти   поднесоха цветя на паметната плоча на Бузлуджанския конгрес. Сред тях бяха зам.-председателите на ПГ на „БСП за България“  Георги Свиленски, Крум Зарков и Христо Проданов, евродепутатът Цветелина Пенкова, председателят на ГС на БСП – София Калоян Паргов, председателят на ОблС на БСП – Кърджали Милко Багдасаров и Десислава Йорданова, председател на БСП р-н Западен в Пловдив .  ", "date": "2019.07.26", "title": "Нинова в Габрово: Структурите по места сами ще решават за коалиции за изборите, но без ГЕРБ!"}
{"url": "http://epicenter.bg/article/Nikolay-Stoyanov--A-dali-chrez-udara-po--quot-hakerite-quot--nyakoy-ne-e-razbil-edno-chastno-MVR--/189100/2/0", "text": "\"Ако моята журналистическа интуиция е права, чрез удара по \"хакерите\" някой е разбил едно частно МВР, което дълго време е носило едни папки по един частен асансьор и за което се говори от години.\" Това написа     \"Ужасяващото в случая е, че същото частно МВР на един доскоро виден политически фактор, явно е имало информация за 4,5 млн. българи, за всички фирмени и нефирмени дела в НАП, за всеки лев, който е циркулирал през държавата, за банките и фирмените регистри\", пише още той.    \"Прибавете към това събраното от Цецомобилите, подслушвателните устройства, специалните разузнавателни средства и ще имате представа за една малка част от това, което ТЕ знаят за ВАС\", обобщава Николай Стоянов.  ", "date": "2019.07.26", "title": "Николай Стоянов: А дали чрез удара по \"хакерите\" някой не е разбил едно частно МВР? "}
{"url": "http://epicenter.bg/article/Gen--Konstantin-Popov--Nie-za-kozichkite-ne-namerihme-konsensus--kamo-li-za-samoletite-/189101/2/0", "text": "Аз съм летец - изтребител. Това е живот и професия. Искам да поздравя всички, които гласуваха за модернизацията ни. За първи път не купуваме бойна техника и за първи път ние говорим сериозно за сигурност. Това каза по БТВ депутатът от ГЕРБ ген. Константин Попов.  Ние трудно осъзнаваме какво правим. Не осъзнаваме колко е важно това. Днес е хубав ден за българската авиация.    Радев е написал мотивите си в около една страничка. Основните мотиви бяха, че няма дебат и консенсус. От дебат ни дойде до гуша. По отношение на консенсуса се показа кой как стои. Има сериозно мнозинство, което работи за нашето място в региона. Трудно може да се намери 100 процента консенсус. Ние за козичките не намерихме консенсус, камо ли за самолетите. Партийните пристрастия взеха превес над национално отговорната позиция. В БСП има сериозни хора, които умело боравят с цифрите.    Трябва да излезем от цифрите и фактите. Днес ги попитах да кажат те зад какво стоят. Преди две-три години дори не се надявахме, че ще имаме самолет с такива възможности. Ние казахме, че искаме високо точни боеприпаси. Ние можем по всяко време да вземем толкова, колкото ни трябва. Летците могат да се подготвят, защото той е оборудван. Говорим за типови договори. Каквото е за нас, това е и за всички останали. Винаги можеш да намериш запетайка, за която да се хванеш. През 2024 година ще дойдат самолетите. Ще се подготвят 12 пилота. Двама от пилотите ще готвят летци. Инфраструктурата е наша отговорност.", "date": "2019.07.26", "title": "Ген. Константин Попов: Ние за козичките не намерихме консенсус, камо ли за самолетите "}
{"url": "http://epicenter.bg/article/Ninova--Logichno-e-prezidentat-da-nalozhi-veto-i-varhu-aktualizatsiyata-na-byudzheta-/189103/2/48", "text": "Председателят на БСП Корнелия Нинова определи отхвърлянето на ветото върху закона за ратификацията на договорите, свързани със сделката за F-16, като груба грешка.    Целият договор не отговаря на националния интерес, коментира тя след национално съвещание в Габрово на БСП с участието на областните и общинските председатели на партията.    Според Нинова е логично президентът да наложи вето и върху актуализацията на бюджета, свързана със сделката за изтребителите.    ,,Не мога да гадая, но е логично, защото ратификацията върви с актуализация на бюджета за плащането'', коментира тя.    В отговор на въпрос Нинова каза, че депутатите от левицата са готови да се съберат на извънредно заседание през август, на което евентуално да се гледа ветото.    ,,Ако се налага - винаги, даже ние, в предишни сесии, сме предизвиквали заседания през лятото'', припомни тя.    На националното съвещание в Габрово е обсъдена платформата на БСП за местните избори и е взето решение да се даде свобода на местните структури сами да определят в какъв коалиционен формат да се явят на предстоящия вот на базата на платформата на партията.    ,,Ограничението е никаква коалиция с ГЕРБ'', заяви Нинова.  ", "date": "2019.07.26", "title": "Нинова: Логично е президентът да наложи вето и върху актуализацията на бюджета "}
{"url": "http://epicenter.bg/article/Sunay-Hasan-razgovarya-s-predstaviteli-na-Republikanskata-narodna-partiya/189104/2/0", "text": "Кметът на община Момчилград Сунай Хасан се срещна и разговаря с представители на Републиканската народна партия в Турция.   Делегацията е в родопския град по повод 10-та международна среща на момчилградчани \"Момчилград винаги в сърцето ми\". На срещата присъстваха депутатите Илхан Айгюн, Еркан Айдън, Юксел Юзкан и заместник кметовете на общините Чорлу и Нюлюфер Гюнер Четин и Ергин Йенер, председателят на общинския съвет Юмер Юсеин и членът на Централното оперативно бюро Ердинч Хайрула. \"Разговаряхме да добрите отношения на община Момчилград с общини в Турция, управлявани от предтавители на Републиканската народна партия. Ние имаме споразумения за побратимяване с 3 такива общини - Байрямич, Борнова и Измит. Предстои на предстоящата сесия на общинския съвет да се вземе решение за побратимяване с още едва - Мендерес\", заяви Сунай Хасан.    По време на срещата представителите на Републиканската народна партия изразиха задоволството си от сътрудничеството на турските общини с община Момчилград и подчертаха, че ще работят за задълбочаване на отношенията.", "date": "2019.07.26", "title": "Сунай Хасан разговаря с представители на Републиканската народна партия"}
{"url": "http://epicenter.bg/article/Georgi-Harizanov--Prezidentat-nyama-kak-da-specheli-bitkata-s-Borisov-/189107/2/0", "text": "Всеки един, който работи в частния сектор, има способностите и знанията да пробие някоя държавна институция. Просто истината е такава, че в частния сектор работят по-добрите и по-кадърните, докато най-добрите не работят за държавата. Така обясни пробива в НАП политическият анализатор Георги Харизанов в предаването ''Лице в лице'' по bTV.    По думите му НАП върши добре своята работа по отношение на приходната част, но по отношение на киберсигурността си трябва да вложи повече усилия.    Той заяви още, че оттеглянето на Цветан Цветанов от ГЕРБ е било най-голямото политическо събитие за този сезон, а не смяната на министри от кабинета и добави, че Бойко Борисов ще продължи да властва над политическата система у нас.    На въпрос относно местните избори Харизанов изрази мнение, че едва ли ще има някаква сериозна изненада на тях.    Попитан накрая дали битката между президента Радев и ГЕРБ ще продължи и наесен, политическият анализатор отвърна, че държавният глава няма как да спечели битката с премиера Борисов, тъй като не разполага с нужните ресурси.    ,,Ако трябва да обясним хакерската атака срещу НАП с Бръснача на Окам, следва да кажем, че няма никаква конспирация, а най-простото обяснение вероятно е и най-вярното. Но от друга страна, ако все пак търсим конспиративната теория, е възможно властта да си прави сметката, за да се усвояват няколко стотици милиони за укрепване на киберсигурността. Но провалът си е провал'', коментира атаката срещу приходната агенция и другият политически анализатор в студиото Ивайло Нойзи Цветков.    Според него проблемът на властта днес е, че липсват основни познания за това как трябва да се управлява една държава.", "date": "2019.07.26", "title": "Георги Харизанов: Президентът няма как да спечели битката с Борисов "}
{"url": "http://epicenter.bg/article/GERB--Ot-2010-g--sobstvenikat-na--quot-TAD-grup-quot--Ivan-Todorov-ne-e-nash-chlen-/189108/2/0", "text": "Във връзка с твърдения пред медиите и последвали публикации, че собственикът на \"ТАД груп\", обвинена за кибератаката в НАП е учредител на ГЕРБ, от пресцентъра на партията разпространиха своя позиция.   В нея се уточнява: Иван Тодоров е бил член и учредител на ПП ГЕРБ от 2008 г. от район „Приморски“ в град Варна. От 2010 г. обаче Тодоров не е заплащал членския си внос и поради тази причина в съответствие с устава на ПП ГЕРБ - членството му в партията е прекратено.    ПП ГЕРБ има над 96 000 членове в цялата страна. В тази връзка призоваваме да не се правят спекулации с членството в партията, което е доброволен акт.", "date": "2019.07.26", "title": "ГЕРБ: От 2010 г. собственикът на \"ТАД груп\" Иван Тодоров не е наш член "}
