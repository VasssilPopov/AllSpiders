{"url": "http://epicenter.bg/article/Ako-na-31-vi-dekemvri-ima-snyag--zhitoto-shte-e-izobilno--yasno-li-e-nebeto---shte-ima-dobra-rekolta/143944/2/0", "text": "Часове преди настъпването на новата година, всеки следва определени традиции и ритуали, които е научил от семейството си и за които вярва, че ще му донесат здраве и късмет.   Ето някои любопитни обичаи за Нова година по света и у нас.   Подобно на коледната, новогодишната трапеза у нас трябва да бъде богата и пищна, отрупана с различни ястия и красива подредена. Колкото повече блюда има на масата, толкова по-голямо ще е изобилието през новата година и толкова по-плодородни ще са земите, пише Блиц. Спорен е въпросът какво да бъде основното ястие. Някои казват, че на трапезата задължително трябва да има ястие с птиче месо, докато според други така ще излети късмета.   Същият е и казусът със свинското. Едни твърдят, че е на хубаво, други вярват, че носи лош късмет, защото прасето рие в земята. Важно място на новогодишната трапеза заема баницата с късмети.   Традицията повелява тя да бъде нарязана на толкова парчета, колкото са членовете на семейството, плюс едно допълнително за къщата. По стар обичаи в баницата трябва да се сложат освен късмети и дрянови пъпки.   След като всички опитат от традиционното ястие, хвърлят дряновите пъпки в огъня. Ако изпукат, е на хубаво.    По тях се гадае дали ще е здрава година. Ако ядките вътре са хубави, тогава семейството няма да има болести и здравословни проблеми.   Казват, че сутринта на 1-ви януари е най-доброто време за гадаене, защото тогава съдбата подсказва най-вярно. На кафе, на боб или с конец са най-разпространените методи за врачуване в началото на новата година.   На 31-ви декември домът трябва да е чист и подреден, за да започне годината „на чисто“ и да не носи със себе си миналогодишните проблеми.   Трапезата трябва да е богата, а ястията – разнообразни, за да бъде плодородна новата година и да има хляб за всички. Ако сте от почитателите на морските дарове, се налага да се въздържате.   На този празник блюдата с раци и омари са забранени, за да не върви годината назад.   Ако посрещате Нова година в чужбина, означава, че ви очакват пътешествия и през идната.   В новогодишната нощ в джобовете на дрехите ви трябва да дрънкат монети, за да сте здрави.   Едно от празничните поверия гласи, че жените трябва да са облечени в най-новите си дрехи, за да запазят хубостта си и през новата година. Под облеклото пък да носят червено бельо – така ще им върви в любовта.   Народните поверия гласят, че ако на 31-ви декември има сняг, нивите ще са плодородни. Ако небето е ясно и звездите се виждат, ще има много плодове в градината.    за да не излезе богатството от дома. На 1-ви януари не се изхвърля боклукът, за да не „избяга“ късметът.   Ако някой кихне на празничната трапеза на Васильовден, е на хубаво.  ", "date": "2017.12.30", "title": "Ако на 31-ви декември има сняг, житото ще е изобилно, ясно ли е небето – ще има добра реколта"}
{"url": "http://epicenter.bg/article/3-godishno-dete-e-pochinalo-v-Sofiya-sled-tezhko-uslozhnenie-ot-grip-ot-shtam-A--H1N1--/144020/2/0", "text": "Дете на 3 години и осем месеца е починало вследствие на тежко усложнение от грип от щам А (H1N1). Това съобщи за Агенция „Фокус“ главният държавен здравен инспектор д-р Ангел Кунчев.  Той поясни, че случаят е регистриран в София преди два дни - на 28 декември 2017 г.  „Този щам е от групата на свинския грип и понякога дава много тежки усложнения. Едно от тях е миокардит – възпаление на сърдечния мускул, каквото е било в случая“, обясни д-р Кунчев.  „Доказан е грипът. Няма изненада. Със зачестяването на грипа, за съжаление ще има и такива тежки случаи“, коментира д-р Кунчев. По думите му статистиката показва, че тежките случаи на грип са под 0,5 %.  ", "date": "2017.12.30", "title": "3-годишно дете е починало в София след тежко усложнение от грип от щам А (H1N1) "}
{"url": "http://epicenter.bg/article/Kak-da-posreshtnem-2018-ta--za-da-e-zdrava-i-chestita/143937/2/0", "text": "Нова година – нов късмет, казват бабите. Това благопожелание се е превърнало в магическа поговорка, която зарежда с положителна енергия и надежда. От векове българите имат строго определени обичаи за празника. Следването им обещава здрава и плодородна година.    Задължително е трапезата на 31 декември да е щедра. Още от ранни зори в последния ден от годината цялото семейство започна приготовленията на празника, като всеки член, дори и най-малките, имат собствени задължения.  Както на Коледа, така и на нова година се меси обреден хляб, който се нарича за здраве. Пилешкото месо е задължителен компонент за празничната вечеря. То обикновено се приготвя с ориз, който символизира плодородието. Добре е да бъде приготвено и ястие с прясно свинско месо.   Ядки, сушени плодове, ошаф и туршия също трябва да присъстват на празничната вечеря. Древните българи превръщат в традиция част от лакомствата да се запазват чак до Йордановден, когато по тях се гадае за здраве и любов.    Новогодишната трапеза няма да е пълна без традиционната баница с късмети. Любопитен факт е, че в различните краища на страната тя се приготвя по различен начин. Едни домакини слагат сирене, други – кисело зеле, а трети – пилешко месо. Без значение каква обаче е плънката, традицията с поставянето на късмети в ястието е еднаква навсякъде.  Вярва се, че късчетата хартия, заредени с магически пожелания, непременно ще се сбъднат в идните 12 месеца на новата година.   В някои краища на България бабите слагат и дрянови клонки, предопределящи здраве на късметлията, който ги изтегли. След края на празничната вечеря те се хвърлят в огнището. Ако изпукат, то годината за цялото семейство ще е добра. Последното парче от обредната баница се нарича на Божията майка и се поставя под домашното кандило.", "date": "2017.12.30", "title": "Как да посрещнем 2018-та, за да е здрава и честита"}
{"url": "http://epicenter.bg/article/Karolev-razkri-koy-blokira-turizma-na-Vitosha-i-v-tsyala-Balgariya--/144023/2/0", "text": "Икономистът Владимир Каролев разкри във Фейсбук кой блокира развитието на туризма на Витоша и въобще в цяла България.    Понеже много хора непрекъснато питат за Витоша, да кажа за пореден път какво се случва там и защо не се подменят съоръженията:  1. Лифтовете на Витоша са много стари - не просто на години, но и като модели. Има лифтове, чиито производители вече са фалирали. Тоест, няма как да купим абсолютно същите лифтове и да ги сложим на абсолютно същите места. Това не е и целесъобразно - когато те са строени, София е била 750 000 души, сега е 2 млн.  2. Новите модели лифтове имат различни параметри - различни стълбове, различни стъпки, различни въжета, различни кабини и седалки.  3. Законът за горите, писан през 2012 г. лично от Тома Белев, изисква територията под лифтовете и пистите да бъде със сменено предназначение - каквото не се изисква за енергийна, водна и друга инфраструктура (защо ли?) Разходите по смяна на предназначението на такива огромни терени правят икономически невъзможно построяването на нови писти и лифтове в цяла България - една от причините и да няма нито едно такова съоръжение \"на зелено\". Защо е разписан такъв закон и кой има интерес от блокирането на целия планински туризъм в цяла България - може да питате разписалият го човек и партийните централи на приелото го мнозинство през 2012 г.  4. Планът за управление на парк Витоша забранява смяната на предназначението.  5. Всяко ново полагане на стълб, стъпка и въже по смисъла на ЗУТ е \"ново строителство\"  6. Планът за управление на парк Витоша забранява новото строителство.  7. Тоест, за да смениш един лифт с нов, законите изискват от теб да направиш две неща, които планът изрично забранява. Параграф 22, от който няма излизане.  8. Изходът е да се приеме новият план за управление на парка или да се сменят законите. Новият план се блокира от Зелените, а мнозинството очевидно няма воля да промени законите (защо ли и с каква мотивация е подплатено това?).  9. Докато едно от двете неща не се извърши, Витоша ще продължи да тъне в разруха. Кой има интерес от това, имайки предвид, че София е най-голямата българска туристическа дестинация с уникална до себе си планина, всеки може да си отговори сам :D  10. Конспиративната теория за блокирането на Витоша с цел хората да ходят в Банско, Боровец или Пампорово е малоумна за всеки човек с малко опит или знания в туризма - Витоша е дестинация за еднодневен спорт, а трите курорта са дестинации за уикенд и рекреативен туризъм. Който иска да иде в Пампорово за 7 дни на спа, ски, храна и семейна почивка (или пък да се скрие от жена си с любовницата), ще отиде там без значение дали Витоша работи или не. Точно обратното - и трите курорта имат интерес от това Витоша да работи на пълни обороти, защото тя ще привлече към България повече туристи, част от които ще отидат и при тях.  ", "date": "2017.12.30", "title": "Каролев разкри кой блокира туризма на Витоша и в цяла България! "}
{"url": "http://epicenter.bg/article/V-Bansko-i-dnes-se-izviha-ogromni-opashki-za-lifta/144026/2/0", "text": "И днес в Банско се извиха огромни опашки за лифта. Стотици туристи чакат с часове в един от най-големите ни зимни курорти, което със сигурност не допринася за повишаване на новогодишното им настроение.   Припомняме, че този проблем беше един от основните мотиви за приетото решение на Министерски съвет на 28 декември, с което се дава \"зелена светлина\" за промени в Плана за управление на Национален парк \"Пирин\".   С решението на правителството се възлага на министъра на околната среда и водите, при наличие на инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения.", "date": "2017.12.30", "title": "В Банско и днес се извиха огромни опашки за лифта"}
{"url": "http://epicenter.bg/article/Vseki-deseti-osmoklasnik--zavarshil-v-osnovno-uchilishte--otpada-ot-obrazovatelnata-sistema-/144028/2/0", "text": "Всеки десети осмокласник, завършил в основно училище, не продължава образованието си. Данните са от проучване на неправителствената организация \"Амалипе\", предава бТВ.  След работата на междуведомствените екипи едва 17 000 са върнатите в клас деца към момента. Над 206 000 ученици са отпаднали от образователната система или никога не са записвани в нея.  Най-голям е делът на непродължаващите в гимназиален етап, особено сред завършилите основни училища.  Най-много отпаднали ученици има в областите Сливен, Стара Загора и Пловдив, а най-малък риск за отпадане има в Габрово, Смолян и Враца.  „Една от причините е заминаване на цялото семейство в чужбина с цел намиране на работа. Други причини са започване на работа в юношеска възраст, проблеми с транспорта, ранните бракове в някои от общностите. Ние сме инициирали искане за по-голям контрол върху работодателите, които наемат деца на работа, ще се говори и с прокуратурата, за да се изгради механизъм да се противодейства на ранните бракове като причина за отпадане от училище”, посочи Соня Мелоян, директор на \"Организация и контрол\" в МОН.  ", "date": "2017.12.30", "title": "Всеки десети осмокласник, завършил в основно училище, отпада от образователната система "}
{"url": "http://epicenter.bg/article/Gosti-na-evropredsedatelstvoto-shte-badat-nastanyavani-i-v-rezidentsiya-Evksinograd--Video--/144030/2/0", "text": "Някои от гостите по време на европредседателството ни следващата година ще бъдат настанявани не само в София и Варна, а и в резиденция Евксиноград. За целта тя е ремонтирана и готова да посрещне европейските лидери и експерти. За пръв път обновената царска резиденция отвори вратите си и за камерата на бТВ.  Историята на царската резиденция в Евксиноград започва през по-миналия век. При обиколка по крайбрежието княз Александър Батенберг харесал мястото, което било на гръцката държава. След няколко години тя му го дарила и строежът започнал през 1882-ра. Довършен е по времето на Цар Фердинанд, защото продължава повече от 20 години.  Освен двореца, има още конюшни, изба, оранжерии, 500 декара парк, бадемова гора и 100 декара лозя. Има и собствена плажна ивица, където в последствие е построено президентското Слънчево бунгало.  Днес дворецът се готви да посрещне най-високите гости и лидери от цяла Европа. Миглена Роева, която е управител на резиденцията от шест години, вече се подготвя за изпитанието.  По време на председателството гостите ще бъдат настанявани в хотел „Тунела” и хотел „Манастира”, а мероприятията ще се провеждат в двореца  „Шкафовете са оригинални от времето на Фердинанд. От двете страни на шкафовете са царските гербове. Дървото е австрийско и е на повече от 220 години”, коментира Роева.  В самия дворец няма да е възможно да се нощува, защото през годините такава практика няма, обясняват от управата. Той обаче ще е домакин на дневните срещи и дискусиите. На три етажа, сградата е готова да посрещне и голям брой хора.  ", "date": "2017.12.30", "title": "Гости на европредседателството ще бъдат настанявани и в резиденция Евксиноград (Видео) "}
{"url": "http://epicenter.bg/article/Absurd--Da-ti-smenyat-lichniya-lekar--bez-da-razberesh--Video--/144034/2/0", "text": "Пациентка от Бургас се оказа с личен лекар в София, със сменен адрес и чужд подпис под собственото име. И всичко това, без жената дори да подозира, посочва Нова тв.  Марина Цветкова е родена, живее и работи в Бургас. Или поне така си мисли... Когато преди два месеца отива на преглед. От личния си лекар разбира, че вече година не е негов пациент и че живее... в София. Поне по документи.  \"Включена съм в пациентските листи на д-р Милена Николова Иванова с подадена регистрационна форма за постоянен избор на семеен лекар, което мога да покажа, защото ми пратиха и копие. Тук установявам - на това заявление, че подписът не е моят\", разказва потърпевшата.  От проверката на Касата, Марина разбира, че личните ѝ данни са използвани без нейно знание, издавани са направления, а адресът ѝ е сменен със софийски. Оказва се, че на посоченото място нито я познават, нито пък са пациенти на д-р Николова.  Самата лекарка заяви, че се е объркала:  \"Аз, като записвам нов пациент, вкарвам ЕГН-то. И понеже съм с очила, явно съм видяла някаква цифра не както трябва и съм генерирала нейното име. А на адреса, който е записан, живее явно друг човек, който е искал да се запише при мен. Не съм ходила да проверя\", обясни тя и допълни, че не може да си обясни защо на този адрес няма нейни пациенти.  От Здравната каса отказаха коментар. В писмо потвърждават, че лекарката е извършила нарушение. Издали ѝ протокол за неоснователно получени суми, които трябва да им възстанови.  ", "date": "2017.12.30", "title": "Абсурд: Да ти сменят личния лекар, без да разбереш (Видео) "}
{"url": "http://epicenter.bg/article/Tezhka-katastrofa-kray-Plovdiv--edin-e-zaginal-/144009/3/0", "text": "Един мъж загина, а друг е ранен при тежка катастрофа, станала между пловдивските села Йоаким Груево и Кадиево, съобщиха от пресцентъра на ОД на МВР в Пловдив.  Около 05:30 ч. на 112 е подаден сигнал за челен сблъсък между \"Хонда\" и \"Ситроен\". След удара и двата автомобила са излезли извън пътя.  21-годишният шофьор на първата кола е откаран в болница. Втората кола е управлявал 57-годишен мъж, който е загинал на място.  И двамата са пътували сами в автомобилите.   Пътният участък е затворен. Причините за катастрофата се изясняват. ", "date": "2017.12.30", "title": "Тежка катастрофа край Пловдив, един е загинал, друг е ранен"}
{"url": "http://epicenter.bg/article/API-s-vazhna-informatsiya-za-vinetkite---na-31-yanuari-izticha-validnostta-za-2017-g--/144016/4/0", "text": "На 31 януари 2018 г. изтича валидността на годишните винетки за 2017 г. Това съобщиха от пресцентъра на Агенция \"Пътна инфраструктура\". От началото на годината до края на ноември т. г. са продадени 6 985 024 винетки. Начислените приходи са 338 619 953 лв.  Спрямо същия период на миналата година постъпленията нарастват с над 20 млн. лв., а броят на продадените стикери се увеличава с над половин милион броя. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона.  На дирекциите \"Социално подпомагане\" до края на ноември т. г. са предоставени 221 хил. бр. безплатни годишни винетки. Те са за 21,5 млн. лв. и са за сметка на бюджета на АПИ. До края на ноември 2016 г. са били предоставени 210 903 бр., което е с 11 027 бр. по-малко.  През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От следващата година за първи път ще има и тримесечна винетка за леките коли. Цената ѝ е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.  За първи път годишната винетка за всички превозни средства ще важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Необходимо е да се изиска и касова бележка с вписан регистрационен номер на превозното средство, която трябва да се пази.  Винетки се продават в над 3000 разпространителски пункта. От тях 372 бр. са с денонощен режим на работа. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове. В дистрибуторската мрежа в момента има над 2 млн. винетки, от които 900 хил. бр. са годишни за леки автомобили. До края на януари по пунктовете ще има 5 млн. бр.  ", "date": "2017.12.30", "title": "АПИ с важна информация за винетките - на 31 януари изтича валидността за 2017 г. "}
{"url": "http://epicenter.bg/article/2017---godina-na-malnii--atentati--katastrofi-i-zemetreseniya/144012/11/0", "text": "Толкова много новинарски \"мълнии\" - атентат на концерт, нападение в църква, атака в магазин за сладолед; нападател, размахващ оръжие, чук или плискащ киселина. Имаше земетресение в Мексико, мусонни дъждове в Индия, вулканично изригване на остров Бали, ураган след ураган.   Телефонът ви вибрира и научавате, че вашият любим актьор е обвинен в неуместно поведение. Или телевизионен водещ. Или политик. Или радиозвезда.  Нестабилната 2017 г. ни разтърси толкова силно и толкова често, че ни се стори като камшичен удар или нещо по-лошо и то без да броим Доналд Тръмп, който бе в центъра на голяма част от бъркотията.  \"Тази година бе почти като возене във влакче на ужасите в увеселителен парк, при което на всеки следващ етап, нещата стават още по-лоши\", казва анализаторката на новите тенденции Мариан Солсмън.  \"Всеки път, когато си изключа телефона, се безпокоя, че следя новините\", допълва тя.  Тази година, казва тя, може да се обобщи с няколко думи - разрушения, отчаяние и тотална  .  Като погледнем сега назад, съдбата на 2017 г. изглежда бе предопределена още в първите й часове. Точно след като в Истанбул дойде Нова година,  и рани десетки други. Радостта от празника се стопи в скръбта пред градската морга, където хората плачеха и припадаха, научавайки съдбата на своите близки.  По света тази година превозните средства бяха превърнати в оръжия. Камиони, коли и микробуси се врязаха в хора на мостовете \"Уестминстър\" и \"Лондон\" в британската столица, на Таймс Скуеър и на колоездачна пътека в Манхатън в Ню Йорк, в голям търговски център в шведската столица Стокхолм, на историческия булевард Рамблас в Барселона.  Тероризмът и други прояви на насилие толкова зачестиха, че мнозина ги приеха като част от живота.  \"Това може да се случи навсякъде, стига да има човек, който иска да умре\", казва Луис Антонио Боне, 66-годишен пенсиониран работник в циментов завод в Барселона. Той е реалист, но в същото време не се примирява с действителността, казва, че оживените места, където има много хора, го карат да се замисли за сигурността си, но няма да го откажат от разходките на открито.   \"Трябва да го имаме предвид, но да продължаваме да живеем както винаги\", допълва той.  Този вид издръжливост демонстрираха отново и отново дори някои от хората, белязани от някои от най-големите трагедии на 2017 г. пастор Франк Помрой обеща, че доброто ще надделее над злото. Помрой е начело на селската църква, в която въоръжен мъж застреля 25 богомолци, сред които и собствената му 14-годишна дъщеря.   \"Вместо да изберем мрака, както този млад мъж направи в онзи ден, ние избираме живота\", каза Помрой на емоционална литургия, отслужена само седмица след  масовото убийство.  В  , където 58 души бяха застреляни на музикален фестивал, някои хора потърсиха спасение в оптимизма срещу зверството. Джей Плегънкъл, 52-годишен озеленител, помогна за създаването на мемориална градина с по едно дърво за всяка жертва. Около 1000 доброволци му помогнаха в този проект, загърбили лични и политически различия, за да работят заедно.  \"Хората наистина бяха обединени след тази трагедия\", казва Плегънкъл.  Смъртоносна  развълнува целия свят. Ракети, изстреляни от Северна Корея, породиха тревога, че ядрената война е все по-близо. Митингите на бели супремасисти с бели качулки и факли съживиха неудобни спомени от миналото на САЩ. Всичко това избухваше с такава сила, че човек не можеше да се фокусира върху един инцидент прекалено дълго.  \"Дори и при нещо такова като масовото убийство на 50 души, случилото се отзвучава само за няколко седмици\", казва Лоурън Райт, преподавател по политически науки в университета в Принстън.  В   срещу коптите на Цветница бе извършен двоен атентат, а през ноември нападение срещу препълнена джамия отне живота на над 300 души.   Във Великобритания 22 души загинаха, когато атентатор камикадзе взриви раница с  . - се стовариха върху Пуерто Рико и голяма част от Карибите, както и Тексас и Флорида.  2017 г. стана годината с един от най-активните сезони на ураганите, регистрирани в историята. Пожари бушуваха в Калифорния и Португалия, земетресения разтърсиха Мексико, Иран и Ирак, наводнения и лавина затрупаха части на Италия, свлачища заличиха от лицето на земята жилища в Сиера Леоне, а смъртоносен мусон връхлетя Индия, Непал, Пакистан и Бангладеш.  В горещите точки по света хора се опитваха да се спасят с бягство. По оценки на \"Амнести интернешънъл\"   само през първата половина на годината, като 2000 от тях са намерили смъртта си по време на това пътуване.   В Мианма военните извършиха брутално етническо прочистване на рохингите, убивайки неуточнен още брой хора и принуждавайки над 620 000 души да избягат в съседен Бангладеш.   Сред този новинарски поток имаше и други големи събития, които се бореха да привлекат вниманието ни. Жестоката гражданска война в Йемен донесе глад на милиони хора в обеднялата страна. Политическата криза във Венецуела доведе до увеличаване на сблъсъците. В Зимбабве Робърт Мугабе бе отстранен от властта след 37-годишно управление. В Испания  се изроди на моменти в грозни сцени на насилие.   В САЩ Доналд Тръмп започна президентския си мандат с мрачна встъпителна реч, призовавайки за край на \"касапницата\", на която е подложена Америка, но по-голямата част от неговата програма бе отхвърлена, като членове на неговата собствена партия осигуриха ключови гласове срещу него. Разделението се задълбочи, нямаше и съгласие дори по основни национални ценности.  , установи доклад за \"щастието\". Продажбите на антиутопичния роман \"1984\" се увеличиха, негова смразяваща сценична адаптация бе представена на Бродуей.  В САЩ избухнаха масови протести, в това число и на жени, които сами се нарекоха \"противни\" - епитет, който бе лепнат на Хилари Клинтън през 2016 г. по време на кандидатпрезидентската кампания. Когато гласът на американската сенаторка Елизабет Уорън бе заглушен чрез неясни законодателни правила, думите на нейния колега Мич Макконъл: \"Въпреки всичко тя оцеля\" се превърнаха в неочакван сплотяващ призив за феминистките.  Тази фраза отекна и в главозамайващо многото обвинения в сексуален тормоз и посегателства срещу известни мъже, а хиляди жертви на по-малко известни мъже откликнаха с двете думи \"Аз също\", разкривайки мащабите на този проблем.  В тази определено ужасна година имаше и моменти, достойни за похвала, истории за героизъм и смелост, които върнаха вярата и вдъхнаха малко надежда. Над 80 ученички, похитени от екстремистите от Боко Харам преди повече от три години в Нигерия, бяха освободени.   В Южен Судан момче, отвлечено и принудително вкарано в армията - оплаквано преди две години, след като майка му научи, че било смъртоносно простреляно - се оказа живо и се прибра у дома.  и бе изгонена от Мосул в Ирак и от Ракка в Сирия.   В САЩ пълното слънчево затъмнение бе възможност за почивка от безкрайната какафония и много хора стояха рамо до рамо, вперили поглед в небето.  Новата страница в календара носи шанс за ново начало.   Жорди Сезарес, 71-годишен пенсиониран банков служител от Барселона, се оплаква от тероризма и радикализацията, белязали 2017 г., но казва, че за едно е оптимист, а то е, че 2018 година ще бъде по-добра.  \"Не може да има нищо по-лошо от това\", казва той за отиващата си 2017 г.  ", "date": "2017.12.30", "title": "2017 - година на разрушения, отчаяние и тотална катастрофа"}
{"url": "http://epicenter.bg/article/Kiril-Marichkov--Prostashtinata-pobedi-v-muzikata--Video--/144053/6/0", "text": "Простащината победи в музиката. На Балканите е актуална тази тенденция. Това коментира в предаването \"Офанзива\" по Канал 3 музикантът Кирил Маричков.  \"Много е трудно да обясниш на човек коя музика е хубава и коя не. Едната съдържа пошлост. Живеем в силиконова държава със силиконови мозъци\", заяви Маричков.  \"Всичко опира до първите седем години. Много неща са изкуствени\", каза още Кирил Маричков.  ", "date": "2017.12.30", "title": "Кирил Маричков: Простащината победи в музиката (Видео) "}
{"url": "http://epicenter.bg/article/Zasileni-merki-za-sigurnost-v-SASht-i-Evropa-predi-Nova-godina-/144013/7/0", "text": "Органите на реда в САЩ и Европа обещават засилени мерки за сигурност преди новогодишните празненства, предаде ДПА.  Полицията в Ню Йорк каза, че ще предприеме засилени мерки за сигурност за честванията в новогодишната нощ, особено на \"Таймс скуеър\", където ще бъде увеличен броят на наблюдателните постове.  Засилените мерки за сигурност се предприемат, след като през октомври мъж откри огън от 32-ия етаж на хотел в Лас Вегас, щата Невада, и уби над 50 човека на музикален фестивал.  Полицията каза, че засега няма непосредствени заплахи за Ню Йорк или за \"Таймс скуеър\".  В Лас Вегас органите на реда добавят екипи за наблюдение и снайперисти по покривите за новогодишните празненства. Повече от 300 души от националната гвардия и около 1500 полицаи ще бъдат разположени в града.  Полицията в Лос Анджелис напомни на жителите, че пускането на фойерверки и празничната стрелба са забранени в целия град, и насърчи хората да присъстват на обществените зари.  Празнуващите в европейските градове ще бъдат подложени на проверки на чантите, претърсвания и други мерки за сигурност.  Париж изпраща почти 8000 полицаи и войници, които да се грижат за безопасността на френската столица и околностите ѝ. Полицията ще обърне особено внимание на Шан-з-Елизе, където е забранен алкохолът. Празнуващите ще бъдат подложени на проверки на чантите и ще бъдат поставени бетонни блокове, които да не позволяват влизането на автомобили.  В цяла Франция ще патрулират 99 000 полицаи и войници, заяви вътрешното министерство.  Германският град Хамбург постави нови охранителни камери преди новогодишната нощ.  Лондонската полиция заяви, че хората трябва да очакват да виждат въоръжени служители на реда, а в центъра на британската столица ще бъдат поставени заграждения за автомобили.  Полицията обаче каза, че мерките не са продиктувани от конкретна разузнавателна информация, а са планирани от месеци.   ", "date": "2017.12.30", "title": "Засилени мерки за сигурност в САЩ и Европа преди Нова година "}
{"url": "http://epicenter.bg/article/Lesen-zhrebiy-za-Grigor-Dimitrov-v-Brizbeyn-/144018/8/0", "text": "Най-добрият български тенисист - Григор Димитров, започва 2018 г. срещу австралиеца Джон Милман или квалификант, предава бТВ.  Това отреди жребият за стартиращия в първия ден от новата година турнир в Бризбейн, който е от категория АТР 250.  Димитров е шампион от миналия сезон и оглавява основната схема. Той ще почива в първия кръг, а във втория ще се изправи срещу участващия с \"уайлдкард\" представител на домакините Джон Милман или квалификант.  Гришо може да срещне поставен съперник чак на четвъртфиналите. Това е №5 - Жил Мюлер.  На полуфинал потенциални противници са Ник Кирьос и Диего Шварцман.  ", "date": "2017.12.30", "title": "Лесен жребий за Григор Димитров в Бризбейн "}
{"url": "http://epicenter.bg/article/32-neshtastni-dni-ni-ochakvat-prez-2018-ta-spored-Brusoviya-kalendar-/143932/10/101", "text": "Съгласно Брусовия календар, който е назован така по името на Яков Брусов, известен руски деец на науката и военачалник – сподвижник при Петър І, има 32 неблагоприятни дни в годината.   Който заболее в тях, дълго боледува и рядко оздравява, пише Новини.бг. Не се играе на сватба в този ден, не се започват важни неща.   Родените в тези дни трябва сутрин и вечер ежедневно да се молят на своя Ангел-Хранител, да носят на гърдите си амулет от: свещен мак, кръст от трепетлика и парченце тамян.     Януари - 11, 18, 26 Февруари - 12, 28 Март - 1,13,17 Април - 1, 2, 12, 13 Май -10, 17, 30 Юни - 12, 17 Юли - 13, 17 Август - 1, 13, 17 Септември - 15, 18, 30 Октомври - 1, 15, 12 Ноември - 1, 7,11 Декември - 18   Молитва към Ангела Пазител: \"Ангел Божи, свети мой пазител, даден ми от Бога за защита, моля те усърдно: Ти днес ме вразуми и пази от всяко зло, научи ме на добри дела и ме отведете на пътя на спасението\".", "date": "2017.12.30", "title": "32 нещастни дни ни очакват през 2018-та според Брусовия календар "}
{"url": "http://epicenter.bg/article/Mayonezata---nay-vredniyat-produkt-na-praznichnata-trapeza/143916/9/25", "text": "Диетолози назоваха най-вредния продукт на празничните трапези. Те смятат, че трябва да бъде минимизирана употребата на майонеза, пише Блиц.   Твърде мазният продукт е по-добре да бъде заменен от обезмаслено кисело мляко или да си го приготвяме самостоятелно.    Освен това специалистите препоръчват две важни правила - да не се поглъща много храна и да не се дояждат остатъците от пищното празнично угощение, което обикновено се проточва няколко дни. Затова всички салати и студени мезета трябва да се сервират в малки купички и чинии.   Вместо колбаси от магазина може да се приготви домашна печена шунка или руло, а купешките десерти и бонбони да бъдат заменени от самостоятелно направени плодови или сметанови мусове.   Експертите са уверени, че спазването на тези няколко прости правила ще помогне да бъдат избегнати огромните натоварвания.", "date": "2017.12.30", "title": "Майонезата – най-вредният продукт на празничната трапеза"}
{"url": "http://epicenter.bg/article/Kak-da-servirame-napitka--Chervenoto-vino-se-pie-studeno--ne-na-stayna-temperatura-/143917/9/0", "text": "Досегашната практика да се сервира червеното вино на стайна температура се оказала напълно погрешна, твърдят австралийски експерти, цитирани от в. \"Метро\".   Според мнението на специалисти от Винарската академия в Сидни червеният елексир е най-добре да се употребява при температура между 12 и 18 градуса по Целзий. Тоест червеното вино трябва да се пие много по-студено, отколкото беше практиката досега.   Според Тейлър Уайнс, ако тази напитка се сервира топла /тоест при стайна температура/ в нея започва да доминира алкохолът, който замъглява особеностите на букета й. Но има и друга опасност - ако бутилката с червено вино бъде прекалено студена, тогава почти изцяло се губи ароматът й.   При все това, изтъкват австралийските специалисти, различните сортове вина трябва да се предлагат различно изстудени. За каберне совиньон и шираз е препоръчително да се сервират с температура 16-18 градуса.   За по-леките брандове, като пино ноар, препоръчителен е по-студеният интервал от 12-14 градуса. И тук стигаме до белите вина като совиньон блан и пино гри, за които идеалната температура е 6-8 градуса.", "date": "2017.12.30", "title": "Как да сервираме напитка: Червеното вино се пие студено, не на стайна температура "}
{"url": "http://epicenter.bg/article/Vkusni-retsepti-za-novogodishnata-trapeza/143915/9/25", "text": "Задължително е трапезата на 31 декември да е щедра. Още от ранни зори в последния ден от годината цялото семейство започна приготовленията на празника, като всеки член, дори и най-малките, имат собствени задължения.     Необходими продукти  • 1.2 кг брашно  • 3 бр. яйца  • 1 ч.ч. кисело мляко  • 1 с.л. захар  • 1 с.л. сол  • 1/2 кубче мая  • 400 мл вода  • 1/2 ч.ч. олио  • 3-4 с.л. масло  • 1 бр. жълтък за намазване   Начин на приготвяне:   Замесва се меко тесто от продуктите. Оставя се на топло да втаса.  Разделя се на три и една по-малка топка за центъра. Мажат се с масло. Две от разточените кори се слагат една върху друга и отново се разточват малко, разрязват се през средата на 4 и после всяка четвъртинка още един път. Навиват се като кифли. Другата част се маже и разточва по същата процедура. Оставя се да втаса.    Намаслява се. Останалата кора се разточва, намазва се с масло и се навива на руло. Рулото също се реже на 8 малки рулца и се нареждат между външните страни на кифличките. Намазва се с оставения жълтък и по желание са поръсва със сусам или мак. Пече се на 200 С до готовност.      400 г коктейлни скариди,  1 авокадо,  1 червена чушка,  2 стръка зелен лук,  2 стръка магданоз,  сол,  4 с.л. зехтин,  2 с.л. лимонов сок,  4 листа айсберг,  черен пипер   Коктейлните скариди се овкусяват със сол и черен пипер, поставят се в тавичка, на чието дъно има хартия за печене, и се слагат в силна фурна за около 20 минути.    През това време червената чушка се нарязва на ситни кубчета, авокадото се обелва и вътрешността се нарязва на средни по големина кубчета, зеленият лук и магданозът се нарязват на ситно.    Зеленчуците се поставят в купа и се овкусяват с лимонов сок, зехтин и сол. Разбъркват се и щом скаридите се опекат и леко изстинат, се прибавят към тях.  Получената салата се сервира, разположена върху цели листа от айсберг.   Рибата се осолява и полива с лимоновия сок. Овалва се в галета и се запържва до кафеникаво. В същия тиган се приготвят и зеленчуците. Готовите пържоли се поднасят с тази гарнитута и няколко резенчета лимон.       Необходими продукти  • 1 кг свинско месо  • 1 кг пилешко филе  • 500 г телешко филе  • 300 г гъби  • 2-3 глави лук  • 3 бр. червени чушки  • 1 ч.ч. доматен сок  • 1 с.л. брашно  • чубрица, черен пипер, червен пипер, дафитнов лист, сол  • 1 ч.ч. вино  • 100 мл олио    Нарежете и запържете месото. Изсипете в съда и добавете зеленчуците и подправките, водата и виното. Печете около 1,30 часа.        • 500 г кори за баница  • 300 г розов локум (2 кутии)  • 4 бр. яйца  • 1/2 ч.ч. захар  • 1/2 ч.ч. олио  • 6-7 с.л. брашно  • 1 бакпулвер  • 1 ч.ч. счукани орехи    • За сиропа:  • 3 ч.ч. вода  • 3 ч.ч. захар  • 4 ванилии     Яйцата, захарта, олиото и брашното с бакпулвера се разбиват. Локумът се нарязва на парчета. Корите се намасляват. Нареждат се съответно локум, орех и по останалата част от кората се намазва с 2 с.л. от пандишпановата смес. Навитите на руло кори се редят в тавичка. Пече се.  След това се реже на порции и се полива със сиропа. Добре да престои 12-13 часа на хладно.  ", "date": "2017.12.30", "title": "Вкусни рецепти за новогодишната трапеза"}
{"url": "http://epicenter.bg/article/Oblatsi-i-slantse--dazhd-i-slab-snyag-ni-ochakvat-dnes-/144010/2/0", "text": "Днес до обяд валежите в повечето места ще спрат и над западната половина от страната облачността ще намалее до слънчево. По-късно през деня от запад отново ще се заоблачи. В Източна България ще се задържи облачно с валежи от дъжд, главно в югоизточните райони.  Ще духа слаб до умерен вятър от запад-северозапад. Максималните температури ще са между 4° и 9°.  По Черноморието ще е облачно с валежи от дъжд, по-значителни по южното крайбрежие. Ще духа слаб до умерен северозападен вятър. Максималните температури ще са 7°-9°, в София - до 4 градуса в следобедните часове. Температурата на морската вода е 9°-10°. Вълнението на морето ще бъде 1-2 бала.  В планините облачността ще е разкъсана, по-значителна в масивите от Източна България. На отделни места ще превали слаб сняг. Ще духа слаб до умерен вятър от север-северозапад. Максималната температура на височина 1200 метра ще е около минус 2°, на 2000 метра около минус 6°.  Атмосферното налягане е по-ниско от средното за месеца, ще се повишава.  ", "date": "2017.12.30", "title": "Облаци и слънце, дъжд и слаб сняг ни очакват днес "}
{"url": "http://epicenter.bg/article/Vazhno--Spirat-ot-dvizhenie-kolite-v-Sofiya--koito-zamarsyavat-vazduha-/144011/2/0", "text": "Още в първите дни на 2018 г. ще бъдат пуснати в експлоатация седемте газанализатора, които столичната община наскоро закупи. Те са предадени на столичния КАТ и в момента се монтират. Това каза кметът на Столичната община Йорданка Фандъкова при последната за годината среща с медиите, предаде БЛИЦ.  Целта на въвеждането на новите газанализатори е да не се допуска регистрацията на автомобили, които не отговарят на екологичните изисквания, както и да може да се извършва контрол по улиците, посочи кметът.  Така, освен че коли, които замърсяват въздуха, няма да се регистрират, от движение ще се спират и такива, които вече са в движение. При наднормено замърсяване полицаите ще съставят и акт на шофьора. Такива коли ще могат да се движат отново след нова проверка от КАТ, ако докажат, че спазват еконормите, заяви кметът.  Тя напомни, че в момента текат процедури за закупуване на 120 автобуса на природен газ, отваря се нова процедура за още 22 автобуса със спестените средства от последните процедури. Тече и процедура за покупка на 20 електробуса. Общината, съвместно с Министерството на околната среда, продължават и контрола върху ползването на отпадъчни материали за отопление.  Кметът посочи, че резултатите от пусната на 13 декември система за ранно предупреждение за замърсяване на въздуха от първите дни на работа - от 14 декември до 27 декември, е показала 100 процента точност на прогнозите. Кметът отбеляза, че периодът е кратък за по-сериозни изводи, но първите резултати са добри. По думите й първоначалните тестове са дали надеждност от близо 90 процента.  Според Фандъкова трябва да се изработи цялостна система от мерки за намаляване на замърсяването на въздуха, в която да има както стимулиращи мерки, така и ограничителни, защото само единият вид не би дал добри резултати.   ", "date": "2017.12.30", "title": "Важно! Спират от движение колите в София, които замърсяват въздуха "}
{"url": "http://epicenter.bg/article/Ekspert-po-mezhdunarodni-otnosheniya--2018-g--shte-e-godina-na-promenite--Video--/144014/2/0", "text": "През новата 2018 г. светът няма да е същият. Това посочи Димитър Гърдев - експерт по сигурност и международни отношения, в предаването \"Тази събота\" по бТВ. По думите му събитията в Европа и света тази година, като Брекзит, референдума в Турция, изборите в Германия, Австрия и Франция, както и Доналд Тръмп, сочат, че новата година ще е година на промените. Предстои и в САЩ да се гласува за конгрес и една трета от Сената, добави той.  Веселин Стойнев, зам.-главен редактор на „Икономист”, обобщи отиващата си година за България като стабилна след опит за промяна. „Имаше избор на нов президент, служебно правителство. Очакваше се, че президентът ще преобърне политиката, но ГЕРБ спечели изборите”, посочи той.  По думите му българският министър-председател изглежда прогнозируем и последователен на фона на Доналд Тръмп.  Заплахата от тероризъм остава и през новата година. По думите на Димитър Гърдев борбата с терора минава вече в друга фаза.  „Виждаме, че Ислямска държава в Ирак и Сирия бяха победени и това формирование, което беше фактор за международните джихадисти спря да съществува.  ", "date": "2017.12.30", "title": "Експерт по международни отношения: 2018 г. ще е година на промените (Видео) "}
{"url": "http://epicenter.bg/article/Prorochestvoto-na-Nostradamus-za-2018-g--Svetat-shte-se-raztarsi-/144017/10/0", "text": "Мишел дьо Нотр Дам (Нострадам), по-известен като великия Нострадамус, е един от най-известните предсказатели на всички времена и народи. Той е бил не само астролог, но и алхимик, учен, лекар. Той е зашифровал грижливо своите пророчества, написани на своеобразна смесица от четири езика - латински, старофренски, италиански и гръцки.  Пророчествата на Нострадамус са оформени във вид на четиристишия - катрени, обединени в стотици (центурии). Наследството на знаменития астролог е било пуликувано от самия него, книгата се казва \"Пророчествата на Мишел дьо Нотр Дам\".  Не всички предсказания на средновековния алхимик са били разшифровани, но много от това, което е било публикувано от тълкувателите на текстовете му, вече се е сбъднало. Интересно е предсказанието на Нострадамус за 2018 г. За съжаление, новата година, както твърди астрологът, ще бъде доста сложна и катастрофична, пишат руски медии.  През 2018 г. някои европейски страни ще бъдат буквално удавени от невиждани порои. Това се отнася с особена сила за Великобритания, Унгария, Чехия и Италия. Няма да провърви и на азиатските страни – те ще изнемогват от ужасни жеги.  Но климатичните проблемы, за съжаление, са само част от това, което ни очаква. Нострадамус предсказва и военни конфликти, използване на химическо оръжие срещу мирни граждани, което може да се случи в Сирия или Ирак.  Астрологът предсказва и ново военно огнище в Близкия Изток. В следствие от употребата на климатично оръжие европейските страни ще преживеят и анормални студове.  Ще има и икономически проблеми. Кризата ще засегне и САЩ, президентът Тръмп ще трябва да се откаже от някои свои планове. На всичко отгоре, както пише Нострадамус, на американския президент ще му се наложи \"да търси помощ на Изток\", тоест Америка няма да може сама да се справи със ситуацията.  Дали прогнозата на знаменития астролог ще се сбъдне, ще научим скоро - до края на 2017 г. остават броени часове...    ", "date": "2017.12.30", "title": "Пророчеството на Нострадамус за 2018 г.: Светът ще се разтърси "}
{"url": "http://epicenter.bg/article/Posreshtnete-2018-ta-s-klasicheski-frenski-manikyur-ili-nokti-v-burgundsko-cherveno/143938/10/84", "text": "Зимата е вече тук. След като намерихме подходящи тоалети и аксесоари, с които да отбележимколедните празници, решихме, че е време да обърнем внимание и на маникюра за посрещането на новата 2018-та година.   В следващите редове ще ви представим нашата селекция от декорации за ноктите, подходящи не само за зимните дни от годината, но и за предстоящите празници.    се задава на хоризонта в една по-зимна вариации, а именно допълнен с нежни снежинки, пише woman.bg. В зависимост от личните ви предпочитания може да заложите на вариант с една снежинка или на маникюр с по-пищен дизайн, открояващ се с акцент върху всеки нокът. И не забравяйте да завършите маникюра с топлак с брокат.   Това, че зимата е тук, не значи, че трябва да се откажете от любимите си лакове в светли нюанси. С няколко щампи в бяло лесно може да превърнете маникюр, решен в nude нюанс или такъв, напомнящ основа за френски, в идеалното решение за празниците.    Вариант е и да имитирате заснежени връхчета върху ноктите си. Този ефект се постига чрез бял лак, разнесен с гъбичка върху върха на нокътя.     Кобалтовосин лак в комбинация със златисти детайли е решение, което ще превърне нежните ви ръце в магнит за очите на околните.       Обожаваме белия цвят. За съжаление, обаче градската действителност през зимните месеци не ни позволява да се обличаме в дрехи, потопени в този цвят. Утешение намираме в маникюр, решен в бяло. Той излъчва изисканост и класа, а ако го допълните с декорации в същия цвят и специални ефекти тип \"хайвер\" лак, този маникюр ще е перфектен избор за новогодишно парти.     Нищо не отива на празничния сезон така както червеният цвят. Но ако искате да бъдете по-ефектни, ви препоръчваме да заложите на бургундско червено. Комбинирайте го с бляскави детайли и декорации в бяло и повярвайте ни, маникюрът ви няма да остане незабелязан.   Различните нюанси на сивото също са добър вариант. Този цвят седи перфектно в комбинация с брокатен лак или перлени детайли, а всеки празничен маникюр се нуждае именно от екстраблясък.    ", "date": "2017.12.30", "title": "Посрещнете 2018-та с класически френски маникюр или нокти в бургундско червено"}
{"url": "http://epicenter.bg/article/Milena-Ivanova-Ea--2018-g--idva--za-da-ni-dade-vazmozhnost-da-promenim-posokata/144029/10/101", "text": "2018-А - ГОДИНА ЗА ПРЕОСМИСЛЯНЕ НА НАЙ-ВАЖНИТЕ НЕЩА В ЖИВОТА НИ! Материална година с ориентация към взаимоотношенията, познатите и роднините. Година на доказателствата дали това, което мислим и чувстваме, ще го направим?   2018 г. идва, за да ни даде възможност да променим посоката, и ако има нещо, което не правим добре, да го поправим, защото е дошъл моментът в развитието на човечеството, през който трябва да се научим да правим нещата по нов начин. В този смисъл всеки, който желае да има ползотворна и успешна 2018 г., трябва да се подготви, мобилизира и следва случващото се, без да се противопоставя. В кармичен план годината ще изисква от хората да бъдат принципни, да осъзнаят случващото им се в живота, да обърнат внимание на критериите и да осмислят ценностите си.   В записа на годината се съдържат числата 2, 0, 1, 8, които като редукция дават общ сбор 2. Като път на живота година 2 ни напътства и осигурява възможности в сферата на обмена, търговията, партньорството.   Активират се много разговори, важно е да спазваме правилата за двустранност. Ако искате да сте успешни, помагайте на другите и това ще се върне многократно при вас. Необходимо условие ще бъде да поставите точни, ясни и определени граници, да се научите да казвате \"Не\" и да определите правилата, които желаете да следвате, първо вие и после всички останали.   Характерно за двойката ще бъде, че нещата ще се уреждат чрез посредници или друг човек, и всеки, който следва ритъма, ще бъде в синхрон с шансовете и живота си. За да се застраховате от провал, тази година трябва да си подсигурите и втора възможност, изход, план Б, в случай че първият бъде неуспешен. Ако се наложи да се разграничите или отстъпите, направете го, сега е моментът.   Като първо число в записа на годината числото 2 характеризира случващото се през цялото хилядолетие. То ще ни носи енергията и превеса в сферата на обученията, търговията, подем в икономиката, преподаване, медии, реклама и препоръчване от човек на човек.   Активира се успех при бартерни сделки и промишлеността. Нулата (0) тази година определя социалното ниво, което ще се активира от наличието на възможностите, които ни предоставя годината, свободната ни воля и желание относно нови избори, рестарт и промяна.  Единицата (1) в записа на годината ще провокира хората да търсят себе си, свободата и щастието. Нужно е да направим собствен избор и да преценим партньора до себе си. Осмицата (8) ще следи стриктно за дадените обещания, поетите ангажименти и изпълнението им. Това число ще активира значимостта на процеси, свързани със задължения, отговорности, дълг, пари, наследство, договори и даване на гаранции.   Срокът на годност на определени неща изтича и е дошъл момент да се разрешат. На дневен ред ще бъдат дейности, свързани с личната ни мисия, карма, дълг, обвързване. Ако трябва да характеризираме годината спрямо тези числа и комбинацията помежду им, ще заключим следното: 2018 г. - нещата ще стават по-добре след лична среща и разговори.   Нужно е да бъдете постоянни, отговорни към себе си и рода си. Акцентът е към всекидневното подсигуряване на семейството, затова бъдете готови да понасяте предизвикателствата.   Важно е да правите уговорките си двустранно и да бъдат подплатени с договор. Устни уговорки тази година не се препоръчват. Може да получите сигурни вземания, които ви принадлежат по право или са наследство. И тъй като личният избор ще бъде активен, избирайте добре с какво ще се ангажирате и начина, по който да се осигурите материално.   Имайте предвид, че 2018 г. ще е по-слаба от 2017 г. Това е така, защото има много пасивни аспекти. Дори и да съществува желание и порив, няма да имате възможност за реализация както през 2017 г. Годината има забавен характер. Нещата или се случват сега, веднага и на момента, или на интервали, прекъсвания, или изобщо не стават.   Първите дни на януари, февруари и март определят кармичната рамка на годината като трудна откъм психологическо здраве и в личен план. В общ план за годината са възможни катаклизми, пожари, прекъсване на лични взаимоотношения и несполучливи любовни връзки, попадане в центъра на клюки, интриги и обсъждания. Ако успеете да запазите взаимоотношенията си или създадете ново партньорство, трябва много да се радвате.   В кармичен план 2018 година е от изключителна важност. През нея всичко хубаво се разбърква, за да се подреди като по ноти през 2019 г. Смисълът й е да ни научи да преосмисляме кой и какво е важно за нас, пречупено през призмата на материалното, парите, ценностите или помощта, търсенето, обмена.   Въпросите, които ще засягат всеки един човек тази година, са: Кого обичам и ценя? Защо? Какво ми носи това - пари, материална сигурност, история, гаранции? Кое всъщност е най-важното за мен? Трябва да се има предвид, че всеки един човек ще се наложи да си отговори на тези въпроси бавно и на периоди през цялата година.   От това ще зависят успехът, здравето и личностното израстване на всеки един. Защо? Защото е дошъл момент, в който трябва да докажем и покажем дали бихме могли да направим и изразим онова, което мислим и чувстваме, за да разберем какви резултати ще ни донесе според смисъла, който вложим. Това на практика е проверка и изпит.   Календарните дневни аспекти за цялата година не позволяват практическа проява на равномерност, постоянство, запазване на стереотипите, целенасоченост и контрол. Това ще се прояви под формата на слаба държавност и слабо общество.   Ако искате да сте добре, здрави и удовлетворени, работете за индивидуалната си промяна. Аспектите позволяват всекидневна работа над себе си, малки групи, малки стъпки с близка цел.   Най-хубавото нещо, което може да ви се случи тази година, е да останете мотивирани и коцентрирани в целите си. Работете със себе си и резултатите ще дойдат.   Първият ден на месец януари започва с път на живота четири, а това определено означава, че месеца ще е проблемен, туден и мрачен. Времето ще е студено, а преобладаващите настроения ще са променливи, придружени със съмнения, страхове и критичност. Лечението на аспекта става със стоене на топло, използване на светли цветове като дрехи или интериор - бяло и производните му. Гледайте себе си, а не другите. Месецът ще ви учи на търпение, съчувствие и състрадание. Съдържа 9 критични дни, в който трябва да сте предпазливи на път и ако е възможно да избягвате пътувания.   Февруари започва с път на живота 5, което носи раздвижване и го определя като време за действие по правилата, вземане на нужни мерки и наложителни действия. Аспектите са с числови комбинации насочени към роднини, близки, семейство, нацията и социален живот. Превенцията и лечението е да останете концентрирани в целите си, да внимавате и довършвате нещата си.   Март ще бъде слънчев и топъл. Бъдете внимателни за интриги и се предпазвайте от комфликти. Възможни са катаклизми.   През април е нужно да изградите нова философия и да промените мирогледа си. Аспектите носят депресивност и липса на ориентация. Възможни са обрати, за това се подгответе, като промените целите, критериите и ценностите си. Всичко, в което вярвате ще бъде подложено на изпитание, за да разберете дали е правилно или не. Възможни са дъждове и наводнения.   С настъпването на май, започва и по-силната част на годината. Месецът е подходящ за планиране на семейни дела, пътувания, трайни капиталовложения и прекарване на повече време със семейството. ППрепоръчва се да започнете нещо хубаво, да работите и дадете всичко от себе си. Търсете гаранции и сигурност.  През юни ще имате възможност да постигнете резултати и да берете плодовете на труда си. Това е времето през годината, в което нещата потръгват. Месеца е най-лекия за годината, нещата ще стават на готово. Използвайте го за работа и делови въпроси.   Юли ще ви даде възможност за нови запознанства. Първият ден на месеца започва при път на живота едно, и дава възможност за така чаканите случвания от началото на годината. Това е месецът на вървежа, нещата ще са ви гарантирани и уредени. Подходящ за пътувания, покупки за дома, техника, коли, раждане на деца.   Както всяка година, така и през 2018-а , осмият месец август е кармичен. За това не планувайте много работа и ангажименти. По-това време на годината се препоръчва почивка на море, вземане на отпуск, релакс. Това е месец, в който трябва да изчакате и забавите темпото. Може да почувствате спад в настроението или все да ви е криво. Не отдавайте голямо значение на това, ще премине заедно с номерологичните аспекти.   Септември е време за работа. Тук нещата ще ви спорят и всичко ще започне да потръгва. Хармоничен и сравнително лек месец, с настъпването на който възможностите за годината започат да се изчерпват и ако сте направили нещо, ще се радвате, ако ли не ще остане за следващата година.   Октомври е тъжен и по-негативен. Внимавайте за хората, с които общувате, събирате и празнувате. Ако смятате, че са истински и неподправени, имате общи цели и вярвания - добре. Но ако не са, по-добре да прекарвате времето си сами за да си спестите разочарования.   Ноември е месец за осмисляне. Аспектите активират преосмисляне на личното отношение към приятелите, близки и роднини. Дава разсеяност, липса на концентрация, довършване на започнатото. Най-силните аспекти са през четвъртата седмица.   Декември месец ще бъде критичен и много топъл. Завършавме годината с активизиране на кармични спомени, емоционални кризи, неизживени чувства. Като край на годината привлича хората да осъзнават връзките и отношенията си със семейството, близки и роднини. Препоръчителен цвят за месеца е червено.   Най-силната част от годината за бизнес е след май до септември. Най-голям успех в търговски план ще имат всички бизнеси свързани с промишлеността.  Добри дати за теглене на кредит от банки за предприемачите:   9,18,27 януари 7,16,25 февруари 7,9,16,18,25,27 март 9,18,27 април 5,14,23 май 1,10,19,28 юни 9,18,27 юли 9,18,27 август 8,17,25 септември 9,18,27 октомври 7,16,26 ноември 7,9,16,18,25,27 декември   Най-добра и силна година ще има хората родени 7-мо, 16-то, 25-то, 9-то, 18-то, 27-мо число.   Критични дни за 2018 г. през, които е добре да не се планират пътувания, да се избягва шофиране, да не се започва нищо ново и важно, да се избягва рязане с остри предмети, болните да се грижат за себе си и да лежат, да не се подписват договори, теглене на кредити, да не се планират любовни срещи, явяване на изпити и конкурси, свадби, кръщенета и празненства.   Тези дни са с аспек кармичен кръст и превенцията е да бъдем смирени, да не протестираме, може да се прекарат в спане, пост, несъпротивление. Но все пак критичните дни могат да се използат и с положителна цел за започване начало на лечение или съдебни дела, за да се разпадне болестта или разривът във взаимоотношенията, довел до съдебни искове.   3,4,12,13,14,21,22,31 януари 15 февруари 1,10,19,24,26,28 март 1,5,8,10,14,15,17,25,26,28 април 4,6,8,15,17,22,24,26 май 5,14,23,24,25 юни 15 юли 4,5,13,14,22,23,24 август 3,4,12,13,14,21,22,31 октомври 15 ноември 1,10,19,24,26,28 декември.   В здравословен аспект годината активира проблеми със здраве и психологическа стабилизация. Ще се обострят проблеми свъррзани с дихателна система, жлъчка,сърце, кравоносна система, кръвно налягане, стомах, панкреас, скелет, кости, отделителна система,.   Годината дава предразположеност към операции и инциденти. Като превенция може да се започва лечение или насрочване на интервенция в критичните дни с кармични кръстове. Учениците и студентите трябва да наблягат повече на ученето, защото годината дава трудна концентрация и разпиляване на енергията.   Много са важни и датитуе на който ще се явяват на изпити. Разбира се те трябва да бъдат съобразени индивидуало, спрямо рожденната нумерологична карта на всеки, но като общовалидни аспекти подходящи дати са: 6,7,15,16,17,24,25,27-януари 5,14,23-февруари 4,,5,6,7,9,13,14,15,16,18,22,23,25,27-март 3,12,19,21-април 2,3,7,9,11,12,13,16,20,30,31-май 1,3,7,10,18,19,28,30-юни 1,2,3,5,6,7,16,17,18,23,24,25,26,27,30-юли 7,8,16,17,25,26,27-август 3,12,15,16,25,27-септември 6,7,15,16,24,25,27-октомври 5,14,23,25-ноември 4,5,6,7,9,13,14,15,16,18-декември Тези дати са подходящи и за изложби и културни дейности. В обобщение 2018г. е година на двустранност, работа, искане и даване на гаранции, договаряне, невъзможност да изразим както трябва чувствата си, рискове и епизодично случване.   Грижете се за себе си, бъдете милосърдни и не бързайте да си вадите прибързани заключения, защото всичко случващо се е времеви момент, който ще отмине и чак тогава ще имате възможност да разберете случилото се. Движете се в синхрон и хармония с дневните аспекти и съдбата няма да пропусне да ви възнагради.   През 2017 г. тръгнахме на полет, който трябва да продължи и през 2018 г. Не се притеснявайте да летите, но внимавайте добре за целта и посоката.   На добър полет! ", "date": "2017.12.30", "title": "Милена Иванова-Еа: 2018 г. идва, за да ни даде възможност да променим посоката"}
{"url": "http://epicenter.bg/article/Top-3-na-ledenite-destinatsii-i-kak-balgari-se-sastezavaha-v-Indiya-s-aristokrati-i-zvezdi/144004/10/0", "text": "В предаването „Покана за пътуване” по програма \"Христо Ботев\" на БНР на 31 декември  от 18 до 19 часа водещата Магдалена Гигова не отправя новогодишни пожелания в аванс, а  създава мечти. Среща ви с люде, преживяли такива приключения, че на човек моментално му се приисква да хукне през глава по техните маршрути. Има поучителни намеци за политици.    Как се връзва посрещането на новата година с омерзително нещо като политиката,  става ясно от разказа на журналистката Елеонора Гаджева за Еквадор. В столицата Кито горят чучело на политик, за да се отърват от всичко старо и лошо и обикалят квартала след полунощ с куфари в ръка с надеждата да пътуват през цялата година.   Опожаряването на кукли на политици, и изобщо на хора, които са досадили или ядосали цялата нация през изминалата година, не е характерно само за Еквадор. В Панама имат същия обичай – веднъж на мушката е местен футболист, вкарал фатален за класирането на страната за КОНКАКАФ… автогол. Друг път с наслада и възторг изгарят кукла с образа на действащия държавен глава. Явно и там такива си ги избират.   Във всеобщата представа българите от края на 19-и и началото на 20-и век са пътували главно на хаджилък до Светите места, поддържали са търговските си връзки с останките от Османската империя или са създавали нови с натъпкани с гюлово масло дисаги из Европа. Румяна Пенчева от литературния музей, обаче, събира в книгата „Българинът по света в началото на 20-и век” пътеписи, които доказват, че предшествениците ни са кръстосвали от Сандвичевите острови до Южна Арабия и от Балтимор до Япония. При това без да са баснословно богати.   От прелюбопитния разказ на Румяна Пенчева разбираме и, че емигрантските неволи на българите не са от вчера.     Тя доказва, че ние, днешните пътешественици не сме луди. Просто сме наследствено обременени. Неистовото ни влечение вече има и научно обяснение -  според изследване на Дейвид Добс от National Geographic мутиралата форма на гена DRD4 - 7r, е превърнала 20 на сто от населението на земята в хора, които е \"по-вероятно да поемат рискове; да изследват нови места, идеи, храни, връзки\".  Според учения носителите на този ген \"възприемат движението, промяната и приключенията като начин на живот.\"   След като се разбра, че сме „нелечимо болни”, идва моментът за запознанство с още другари по съдба.   Предприемачите Гергана и Пламен Ташкови работят здраво, но когато пътуват, също го правят с размах. Неотдавна  получиха медал от херцогинята на Корнуол Камила Паркър за участието си в акция за спасяване на индийските слонове. Те били поздравени като достойни представители на България и на Югоизточна Европа в една от най-приказните и невероятни благотворителни кампании - Тravel to my еlephant, на клуб Quintessentially.    Конвой от 85 авантюристи поели по 400-километровото трасе, преминало през индийските щати  Раджастан, Кимсар, Пушкар и стигнало до Джайпур. Придвижвали се с моторикши, мотоциклети, характерни гуджаратски возила, раздрънкани джипове  и автомобили.   Гергана Ташкова така и не разбрала, че в групата е имало световни знаменитости и холивудски звезди. Прочела за това чак след като се прибрала в България. Сред патроните на кампанията са махараджата на Джодпур, британската принцеса Йожени ъф Йорк, актьорите с международна слава Джеймс Каан и Голди Хоун. В изключителното преживяване се включили и гурме експертът Наташа Корет, моделите Ясмин и Амбър ле Бон...   Гергана Ташкова разказва за цветното си приключение специално за „Покана за пътуване”, а водещата Магдалена Гигова споделя личния си Топ 3 за ледени дестинации, разказани пред списание Premium Lifestyle.   Студът не е порок, а повод за пътешествие    #1. Антарктида На Антарктида има лед, бази и пингвини и ледът е в изобилие. Дотам туристите стигат с кораб, за да нощуват на него при спартански условия, а денем обикалят островите. Основната забележителност са пингвините. Имат специални пътеки, по които минават, а хората задължително трябва да им правят път. Мъжките и женските се редуват да мътят яйцата и да носят храна. И са поучително моногамни. Обаче на третия остров има опасност да предозирате с пингвини и се налага да разнообразите с тюлени. На ледения континент е строго забранено да се доближавате на по-малко от 3 метра до каквато и да било животинка. Там много държат природата да не се замърсява и да не се нарушава естественият ритъм на обитателите. Освен това е задължително да изнесете боклуците си. Дори огризка от ябълка може да съсипе равновесието. Най-завладяващо на Антарктида е наблюдаването на китове. То задължително започва с лекция колко вида са огромните морски бозайници, по какво да ги разпознавате, колко е висока струята, която изхвърлят... Преследването им е забранено, но често пъти те са благосклонни – започват да подскачат, да пускат фонтани и да се закачат, понякога в опасна близост до лодките с посетители. Хората обаче не виждат угрозата, завладени от странното чувство да са на другия край на света, където малцина могат да бъдат, в една крехка лодчица, а тези гиганти да палуват срещу тях.   #2 .Торес дел Пайне   В националния парк Торес дел Пайне в Чили е третият най-голям ледник в света – Glacier Gray. Преди да влезете в абсолютно затворената екосистема, ви дават да подпишете дълги и подробни декларации за здравословното си състояние и доброволен отказ от спасителни акции. В този естествен и много красив парк липсва всякаква намеса на човека. Поради това няма и как да получите помощ, ако нещо ви се случи. Не пускат дори коне и магарета. Трябва да ви носят на ръце. Трудна работа, ако сте преполовили 7-дневния маршрут към вътрешността. Там е царството на кугуарите (пумите). Не че ви чакат близки срещи със свирепия вид – по-плашливи са от вас. Гората в Торес дел Пайне е като претрупан декор за приказен филм, по-натруфен от лента на Тим Бъртън. Това се дължи на атмосферните условия, които рязко се сменят. Голяма част от дърветата са добили причудливи форми от свирепия вятър. Лесът е горял три пъти, но всички поражения са оставени както са. Нищо не е пипнато, за да не се влияе върху природата. Не можете да си представите дори, че съществува такъв вятър! Той ви лашка, пронизва, блъска ви в дърветата. Преди да влезете, ви обучават и на техника на ходене при повей – клякате и не мърдате, за да оцелеете. Любопитна подробност е, че половината парк е частна собственост на хърватин, който е почетен консул на България в Чили. (Негова е и единствената авиокомпания, която извършва самолетни полети до Антарктида.) Glacier Gray пък прилича на омагьосана планина. При това огромна – 6 км широка, 30 метра висока на площ от 270 кв. км.   #3. Леден град и снежни маймуни в Азия През студените месеци някои части от източния континент никак не са за посещение, но ако имате път към китайския град Харбин, гледайте да е през януари или февруари, когато там се провежда Световният фестивал на ледените фигури. Вече 33 години върху площ, равна на 112 футболни игрища, се издигат ледени дворци и храмове, скулптури, портрети на известни личности или литературни герои, пързалки и копия на популярни сгради, художествено осветени нощем. Цялата тази феерия радва очите до месец март, когато туристите си отиват, а местните изживяват буквално максимата „Панта рей“ – всичко тече. В Страната на изгряващото слънце пък симпатични макаци доказват, че човекът не е единственото живо същество, което обича да ходи на хамам. В парка Дзигокудани в покрайнините на град Яманоти снежните маймуни се спускат по отвесните скали, за да се сгреят в горещите извори. В севернаата част на Япония, където снегът се задържа по четири месеца в годината, а средната температура е -5 градуса, симпатичните шебеци почти не излизат от своеобразния СПА център, от което придобиват изненадващо розов оттенък. Те са единствените примати, които живеят на места с толкова ниски температури. Груповото къпане в горещите извори и играта със снежни топки също са необичайни за други видове животни.     Размечтахте ли се… Ами това е идеята на новогодишното издание на „Покана за пътуване”.     Когато се уморите от трапези и сурвакане, от късмети и наздравици, надникнете в страницата  във Фейсбук Покана за пътуване, където ви чакат подаръци   ", "date": "2017.12.30", "title": "Топ 3 на ледените дестинации и как българи се състезаваха в Индия с аристократи и звезди"}
{"url": "http://epicenter.bg/article/Kakvo-da-oblechem-na-Nova-godina-spored-zodiyata-/143935/10/84", "text": "Остават броени дни до най-големия празник от годината. За да не се превърне търсенето на тоалет в кошмар за вас, най-добре е да се заемете с това още сега. Празничните колекции вече са достъпни навсякъде, а коледният антураж в търговските центрове ще превърне пазаруването в много приятно преживяване.   Малко преди Нова година от хороскопи започват да се интересуват дори онези хора, които по принцип не вярват в астрологията. Това е просто един от предновогодишните ритуали, от които е изтъкана магията на празника.   2018 г. ще бъде година на Жълтото Земно Куче. Както посрещнете Новата година, така ще я прекарате - това засяга и празничния ви тоалет. Днес ще ви разкажем как да съчетаете всичко най-добро от модните тенденции със съветите на астролозите. Вие си решавате дали да послушате нашите съвети или не, но със сигурност си заслужава да ги прочетете!   Жълтото Земно Куче е хитро животно. Не можете да го впечатлите с помпозен блясък и дълбоко деколте. В избора на празничен тоалет проявете повече фантазия и обърнете внимание не толкова на декоративните елементи, колкото на кройката - тя трябва да ви позволява да се движите комфортно.   Що се отнася до цветовата гама, на Кучето няма да можете да му угодите само с жълт цвят, макар и той да е един от основните през идната година. Ако искате да облечете жълта рокля, действайте, но и тоалети в други цветове ще ви стоят не по-малко празнично, красиво и уместно. Сред фаворитите са естествените природни оттенъци от кафяво до каки (все пак Кучето е Земно) и скъпоценните нюанси на основните цветове.   Ако ще е червено, нека бъде рубинено, ако ще е синьо - сапфирово, а зеленото, разбира се, трябва да е изумрудeно. Звездите призовават Овните да обърнат внимание на богатството на червената палитра. Най-актуалният цвят на тази есен според Института на цвета Pantone е Grenadine, в който с лекота ще си намерите прекрасни тоалети.   Защо червено ли? Отговорът е прост - огнените знаци трябва да следват стихията си. Това засяга и избора на тоалет - ако сте сигурни, че не ви отива червено или че този цвят ви състарява визуално, значи просто не сте намерили подходящия за вас оттенък.   Земният Телец е добре да обърне внимание на всички оттенъци на шоколада - от млечен до горчив. Този цвят ще е актуален не само за роклята. Кафява може да е дамската чанта, или обувките на висок ток.   Само че запомнете - никакви кафяви чорапогащници с “цвят на тен”! Те ще контрастират ужасно с оттенъка на кожата на ръцете, лицето и врата ви - и това го казват не астролозите, а стилистите.   Колкото и да е странно това, Близнаците могат да обърнат внимание на небесно синьото - също като във филма “Дяволът носи Прада”. В Новогодишната нощ ефектно ще ви стои дълга рокля, наподобяваща риза или халат. Допълнете я с необичайни аксесоари - например сребристи боти. Металният блясък е не само модерен, но и крайно уместен на Нова година. А и звездите нямат нищо против него.   Раците могат да наблегнат на цвета на стихията си - всички оттенъци на синьото. В Новогодишната нощ ще изглеждате страхотно с кадифена рокля в дълбок цвят на сапфир. Допълнете я с аксесоари, които могат да са както в тон, така и в друг цвят.   Лъвовете като представители на семейство котки не бива да избират ярки цветове и да дразнят Кучето. Леопардова рокля? Пази Боже! Това обаче изобщо не означава, че няма да си намерите достоен тоалет за празничната нощ.   Черна или бяла мин-рокля ще ви стои чудесно. Избирайки си бяла рокля, лъвиците трябва да са особено внимателни. Коварството на този ослепителен цвят е, че всички други оттенъци на бялото започват да изглеждат мръсни на фона му. Имаме за вас един прост съвет - усмихнете се, когато пробвате роклята и обърнете внимание на оттенъка на зъбите и на бялото на очите си. Те трябва да изглеждат естествено с тоалета.   С черната рокля нещата стоят по-просто. Можете да я допълните с класически наниз перли или друг аксесоар по ваш избор - черното е не по-малко универсално от бялото. Звездите съветват Девите да обърнат внимание на златистите оттенъци в декоративните елементи по облеклата или в аксесоарите и украшенията. Златистото е аналог на жълтото, само че с блясъка. Затова смело наблягайте на дрехите с люрекс, лъскавите дамски чанти и златните украшения (разбира се с чувство за мярка).   Уместни ще са и тоалетите с пайети или брокат, които в Новогодишната вечер ще искрят красиво на приглушена светлина и ще блестят ослепително на ярка светлина. На Нова година Везните е добре да обърнат внимание на виолетовата гама - от нюанса на лавандула (това ще е и един от най-актуалните цветове на идната пролет) до наситено виолетово.   Един малък съвет - можете да посрещнете Новата година не само с рокля или гащеризон, но и с костюм с панталон. Съчетайте го с копринена блуза с дантели и допълнете празничния си стил с подходящ грим. Представителите на този знак е най-добре да прикрият хищната си същност, за да не подразнят Кучето.   Съветваме ви да обърнете внимание на леките “десертни” оттенъци, най-вече на нежно-розовото. Розов кварц, RoseAntique или актуалния през този сезон BalletSlipper: който и оттенък да изберете, в навечерието на празника той ще стои свежо и оригинално.   Звездите съветват Стрелците да нарушат всички писани и неписани правила и да си изберат рокля или тоалет с ярки принтове. Кучето обича да прави пакости и да палува. Ако вие се държите по същия начин, то само ще се радва. Няма по-специални препоръки за цвета, избирайте смело разноцветни абстракции, ярки карета или широки райета - колкото е по-експресивна шарката, толкова по-добре!   Козирозите е добре да посрещнат Новата година, облечени в ярко-оранжево. Знаем, че не всяка жена би се съгласила да облече подобна рокля, а някои не харесват самия цвят като цяло. В този случай можете да отбиете номера с помощта на аксесоарите - “портокалова” чантичка, ярки обици или поне оранжево червило (защо не?).   Звездите съветват Водолеите да проявят творческата си натура и да наблегнат на един уж много не-празничен цвят - сивото. Той може да стои и много ефектно, както доказа през юли Мария Грация Кюри във втората си колекция за Dior. Почерпете вдъхновение от нея и потърсете идеалния си сив тоалет!   Сивото ще бъде и чудесен фон за аксесоарите ви. Обърнете внимание на нежните пастелни оттенъци, които да не се “бият” помежду си, а да се допълват.   Рибите с чиста съвест могат да наблегнат на един от цветовете на стихията си - зеленото. Причината е ясна - Кучето е хищно животно и няма нищо против да хапне прясна рибка. Шегуваме се, разбира се, но зеленото наистина е идеален цвят за празничния ви тоалет. Комбинирайте го с други натурални природни оттенъци - може да е оттенъка AutumnMaple, споменатия по-горе Grenadine или други наситени, но едновременно с това сдържани цветове.   Източник: Woman.bg", "date": "2017.12.30", "title": "Какво да облечем на Нова година според зодията "}
{"url": "http://epicenter.bg/article/Tsvetat-na-2018-ta-e-ultra-violetov/143946/10/99", "text": "Pantone избра цвета на 2018 г. и той е ултра виолетово, съобщиха от компанията.   Институтът посочва, че нюансът комуникира оригиналност, изобретателност и визия, които ни насочват към бъдещето.   Сложен и съзерцателен, Ultra Violet предлага мистериите на космоса, интригата на това, което предстои, и откритията отвъд мястото, на което сме сега. Обширното и неограничено нощно небе е символ на това, което е възможно и продължава да вдъхновява желанието ни да преследваме свят извън нашия, казват още от Pantone.   Цветът на 2017 г. беше \"зеленина\" - зелено с жълт оттенък, символизиращ желание за обновяване и възстановяване на връзката с природата и с важните за човека неща, припомня Profit.bg   Компанията Pantone създава бои за редица индустрии, като е популярна със своята система за съответствие на цветовете.    Институтът Pantone Color е консултантска услуга в рамките на Pantone, която прогнозира глобалните тенденции в цветовете и дава съвети на компаниите за цвят в идентичността на марката и разработването на продукти, за прилагането и интегрирането на цвета като стратегически актив.   ", "date": "2017.12.30", "title": "Цветът на 2018-та е ултравиолетовият"}
{"url": "http://epicenter.bg/article/Drevnite-rimlyani-praznuvali-Nova-godina-na-1-april--a-egiptyanite---prez-yuli/143934/10/99", "text": "Всички култури, използващи годишен календар, празнуват в някаква форма Нова година. Посрещането на новата година датира отпреди 4 000 години, когато на първия ден от новата година са се организирали празненства в древен Вавилон.  Историята на честването на новото летоброене е било празник в Древен Рим. За римляните новата година е започвала от 1 април – денят в който встъпвали в длъжност новоизбраните консули.  Но през 153 г. пр. Хр. избухва голямо въстание против римската власт в Иберия, което налага консулите, които са били и главнокомандващи армията, да заемат постовете си предсрочно на 1 януари. Този прецедент се превръща в традиция. С въведения през 45 г. пр. Хр. Юлиански календар промяната вече е окончателна. На 1 април започва да се празнува „лъжливата“ нова година и постепенно този ден се превръща в празник на шегите и смеха.  В Египет през 4241 г. пр. н.е. в Хелиополис е създаден най-древният календар, в който годината е разделена на 12 месеца и има 365 дни. В него новата година започва през месеца на разливането на Нил – Юли. Този календар бил използван в Египет до въвеждането на Юлианския през 26 г. пр. н. е.  През 2700 г. пр. н. е. китайците съставили свой цикличен календар, според който новогодишните тържества, наричани „Празник на пролетта“, траят 3 дни и се честват през февруари. Едва 3 000 г. по-късно те приели, че годината има 365 и половина дни. От 1949 г. в Китай се използва Григорианският календар, но и сега в някои области продължават да си служат с цикличния.  Според древния японски календар, всяка година преминава под знака на един от всичките 12 зодиакални символа: плъх, бивол, тигър, заек, дракон, змия, кон, овца, маймуна, петел, куче и прасе. Новогодишният празник трае от 30 декември до 3 януари и се отбелязва с 108 камбанни удара.  Според индийския календар от 1952 г. новата година започва на 22 март, а високосната – на 21 март.  Виетнамската Нова година, наричана „празник Тет“, се празнува според лунния календар.", "date": "2017.12.30", "title": "Древните римляни празнували Нова година на 1 април, а египтяните – през юли"}
{"url": "http://epicenter.bg/article/Dobro-nastroenie--lilavi-drehi-i-domashen-uyut-osiguryavat-shtastie-prez-godinata-na-Zhaltoto-kuche-/144052/10/0", "text": "Настъпващата 2018-а е Годината на Жълтото куче. Животното ще е благосклонно към онези, които отворят сърцата си за доброто и красивото, ще се чувстват най-щастливи и облагодетелствани от дружелюбността на домашния любимец.  Затова трябва да посрещнем новата година обградени от семейството, близките и приятелите. Имате време да добавите към празничната програма танци и игри, без да забравяте задължителното хоро около елхата.  За децата може да измислите забавни задачки - да изобразят елена Рудолф, с една ръка да обелят мандарина, да хванат с уста ябълка на връвчица, да изпеят песен или да повторят скороговорка... Няма значение какви ще са игрите, важното е да е весело.    Най-добрият приятел на човека е страстен любител на природата и пътешествията, а това означава, че има голяма вероятност през идващата година да се отдадете и вие на тях, да спечелите много нови и хубави приятелства, да натрупате нови впечатления, да обогатите общата си култура и познания за света и живота.  Отличен подарък са всякакви билети за пътуване, ваучери за екскурзии и излети.    Всичко в лилав нюанс привлича Кучето. Това е и цветът на настъпващата 2018-та година, така че всичките му разновидности са позволени. Тъканите и моделите нямат особено значение.  При накитите обаче ще се наложи да наблегнете на металните бижута с цветни камъни - гранат, рубин, опал. Добавете към прическите си блестящи шнолки или просто наметнете пърстър шал и сте готови.    Да се състави новогодишното меню е адски просто – задължително е трапезата да е богата. Китайският списък с новогодишни продукти също е много удобен: ядките на масата сивмолизират богатството и късмета.  Можете да поръсите и печеното месо с млени орехи; на масата задължително трябва да има плодове - мандарини, банани, портокали, червени ябълки...  Традицията повелява гостите да подарят на домакините две мандарини и те да им отвърнат със същото. На китайски словосъчетанието две мандарини прилича по звучене на думата злато и така подаряващият оранжевия плод символично пожелава богатство и просперитет.  На трапезата задължително трябва да има и риба, знак за изобилие. И то да бъде приготвена цялата - с главата и опашката. Защото изобразява пълната година. Останалите ястия подберете според желанието си, но внимавайте да няма бяла гозба. Китайците никога не поставят блюдо с такъв цвят на ноговодишната си трапеза, защото в Азия белият цвят означава смърт.  Ако сте предвидили да поднесете сметана, облагородете я с някаква подправка. По същата причина, китайците никога не сервират в чисто бели чинии - те задължително имат някаква рисунка.    За да е доволно Жълтото куче, е достатъчно да окичите в дома си с традиционни вещи. Домашният любимец обича уюта и семейната обстановка у дома. И не забравяйте да запазите доброто си настроение през цялата нощ.  ", "date": "2017.12.30", "title": "Добро настроение, лилави дрехи и домашен уют осигуряват щастие през годината на Жълтото куче "}
{"url": "http://epicenter.bg/article/Zapadat-zabranil-na-Ukrayna-da-prieme-antiruski-zakon-za-Donbas-/144021/7/0", "text": "Западните страни забраниха на украинските власти да приемат конфронтационния закон „За реинтеграцията на Донбас“, който обявява Русия за агресор. Това разкри украинският депутат Александър Вилкул от партията „Опозиционен блок“, предава БГНЕС.  По думите му западните партньори на Украйна настоятелно посъветвали Киев и президента Петро Порошенко да се откажат от поредната конфронтации с Русия и да не приемат закона в сегашния му вариант.  „Този документ не беше гласуван в парламента тази година, защото – откровено казано – западните партньори казаха на Украйна да не прави това, да не се отива на поредната конфронтация. По-нататък може всичко да се случи. Нашите не съвсем адекватни депутати не изпълняват докрай това, което ги помолят западните партньори“, отбеляза депутатът.  Според него Западът е убеден, че приемането на закона в последната му редакция може да породи рязка конфронтация с Русия, което ще се отрази крайно негативно на политическия и икономически живот на Украйна.  ", "date": "2017.12.30", "title": "Западът забранил на Украйна да приеме антируски закон за Донбас "}
{"url": "http://epicenter.bg/article/Putin-pozdravi-lideri-ot-tseliya-svyat--no-propusna-balgarskite/144025/7/0", "text": "Руският президент Владимир Путин поздрави световните лидери и ръководители на организации с настъпващата 2018 година и Коледните празници.  , предаде Инвестор.бг. В списъка с изпратените поздравления са изброени лидерите на Сърбия и Турция, на Унгария, Чехия и Германия, както и на Великобритания, САЩ, Израел и т.н.  Прави впечатление, че Путин е пропуснал да се обърне лично към лидерите на България, пише Инвестор.  От публикуваните поздравления руският президент отбелязва, че Сърбия е братска държава и ще продължи двустранното сътрудничество в интерес на укрепването на стабилността в региона.  Путин уверява Башар Асад, президента на Сирия, че ще помогне за запазването на суверенитета на Сирия, нормализацията на страната и борбата с тероризма.  В борбата с тероризма руският президент ще разчита още и на подкрепата на Турция и САЩ. Той се надява на конструктивен диалог между Москва и Вашингтон, особено при укрепването на стабилността в света. \"Основата за развитие на отношенията между нашите държави трябва да бъдат принципите на равнопоставеността и взаимното уважение\", подчертава Путин в своето поздравление към Тръмп.  За подобряване на отношенията в подкрепа на интересите на двете страни говори Путин и в обръщението си към канцлера Ангела Меркел и президента на Германия Франк-Валтер Щайнмайер. Това е в интерес на укрепването на стабилността в Европа и в чужбина. Към Еманюел Макрон Путин насочва своите очаквания, че двете страни ще имат конструктивен диалог по ключови международни проблеми. Двамата ще се срещнат лично още в първите дни на 2018 година по време на визитата на Макрон в Москва.  Руският президент се надява на подобряване на отношенията с Великобритания, както и продължаване на успешното сътрудничество с Унгария и Виктор Орбан.  Той се обръща лично още към лидерите на Китай, страни от Южна Америка, Африка и Азия. В поздравленията си към папа Франциск руският президент изразява надеждата си за конструктивен диалог между Русия и Ватикана за защита на мира и общочовешките ценности.  Путин изпраща поздравления и към ръководителите на ООН, Международния валутен фонд (МВФ), ФИФА и Международния олимпийски комитет (МОК), както и към бивши държавни деятели като Силвио Берлускони, Романо Проди, крал Хуан Карлос, Джордж Буш - баща и син, Никола Саркози, Герхард Шрьодер и др.  ", "date": "2017.12.30", "title": "Путин поздрави лидери от целия свят, но пропусна българските"}
{"url": "http://epicenter.bg/article/V-Kitay-pusnaha-atomen-reaktor--postroen-s-uchastieto-na-Rusiya-/144036/7/0", "text": "Първият ток от построения с участието на Русия реактор на китайската Тянванска АЕЦ, бе пуснат в енергийната система на Китай в събота, съобщиха от руската държавна компания „Росатом“, предава РИА Новости.  „Първият ток от реактора тръгна по електрическата мрежа на 30 декември в 13.29 московско време (12.29 българско)“, се казва в съобщението.  Всички системи на атомния реактор са показали пълна изправност, добавят от руската компания.  „Пускането на първата енергия от третия блок на Тянванската АЕЦ е събитие от световно значение и поредна крачка по пътя на задълбочаването на руско-китайското сътрудничество. Строителството на третия и четвъртия блок на ТАЕЦ се осъществява в рекордни срокове и може да послужи като отличен пример за международно сътрудничество в енергетиката“, отбеляза първият заместник на генералния директор на „Росатом“ Кирил Комаров, който отговаря за развиването на международния бизнес на компанията.  Сега предстои поетапното повишаване на мощността на реакторната установка ВВЕР-1000 до 100%, след провеждането на съответните изпитания, чиято цел ще бъде потвърждаването на надеждността на новия енергоблок.  Строителството на Тянванската АЕЦ е най-големия съвместен проект на Русия и Китай в областта на ядрената енергетика.   ", "date": "2017.12.30", "title": "В Китай пуснаха атомен реактор, построен с участието на Русия "}
{"url": "http://epicenter.bg/article/Varhovniyat-sad-na-Rusiya-othvarli-zhalbata-na-Aleksey-Navalni-sreshtu-TsIK-/144037/7/0", "text": "Върховният съд на Русия отхвърли жалбата на Алексей Навални, която опозиционерът подаде по-рано, след като от Централната избирателна комисия отказаха да допуснат кандидатурата му за президентските избори през 2018 г., съобщава ТАСС.  Съдът е признал за законно решението на ЦИК, което е мотивирано с факта, че Навални има влезли в сила съдебни присъди, докато руското законодателство изисква чисто съдебно минало.  „Административният иск на Навални относно решението на ЦИК е отхвърлен“ се казва в съобщението на съда.   ", "date": "2017.12.30", "title": "Върховният съд на Русия отхвърли жалбата на Алексей Навални срещу ЦИК "}
{"url": "http://epicenter.bg/article/Putin-dade-izklyuchitelni-prava-na-ruskite-tankeri-da-prenasyat-petrol-prez-Severniya-ledovit-okean-/144042/7/0", "text": "Президентът на Русия Владимир Путин подписа закон, предвиждащ даването на изключително право на съдове, плаващи под руски флаг, да превозват петролни продукти в акваторията на Северния морски път (по северното крайбрежие на Русия – бел. ред.), предава ТАСС, като се позовава на информация от властите в Москва.  Измененията ще бъдат внесени в Кодекса за търговско мореплаване на Русия. В съответствие с тях се предлага изключително с използването на кораби, плаващи под държавния флаг на Руската федерация, да се осъществява окабеляване, санитарен, карантинен и други видове контрол, защита и съхранение на морската среда във вътрешните морски води и (или) в териториалните води на Русия, ледоразбиването в акваторията на Северния морски път, морските превози на петрол, природен газ, втечнен газ и въглища, добити на територията на Русия и (или) на територии, намиращи се под нейна юрисдикция, съхраняването на петрол и петролни продукти, природен газ (включително във втечнено състояние), газов кондензат и въглища, ако такова съхранение се осъществява на плавателен съд в акваторията на Северния морски път.   ", "date": "2017.12.30", "title": "Путин даде изключителни права на руските танкери да пренасят петрол през Северния ледовит океан "}
{"url": "http://epicenter.bg/article/Turtsiya-prizova-ES-da-uskori-izplashtaneto-na-dogovorenite-sumi-po-sdelkata-za-migrantite-/144045/7/0", "text": "Министерството по европейските въпроси на Турция излезе със съобщение в събота, в което призовава за по-бързо превеждане на финансовите средства, които Брюксел дължи на Анкара по условията на сделките за ограничаване на мигрантския поток към Европа, пише Politico, цитирано от \"Фокус\".  ЕС и Турция сключиха две споразумения, през 2015 и 2016 година, според които Брюксел се задължи да изплати около 6 милиарда евро на Анкара, като помощ за сирийските бежанци, намиращи се на територията на Анадола.  Турското правителство твърди, че е изразходвало около 30 милиарда долара от собствените си средства, за да се погрижи за около 3,5-те милиона сирийски бежанци, избягали на територията на Турция след началото на конфликта в родината им през 2011 година.  Първо, през ноември 2015 година ЕС се съгласи да предостави 3 милиарда евро финансова помощ за сирийците, а при втората среща по въпроса през март 2016 година, от Брюксел се съгласиха да отпуснат още 3 милиарда евро до края на 2018 година.  В съобщението от турското ведомство се твърди, че ЕС е превел само 1,78 млрд. евро от цялата сума, като 1,3 млрд са предоставени на организации, реализиращи проекти за подпомагане на сирийците, а още 402 млн. евро за преведени директно на турските министерства.  Европейската комисия реагира на турските претенции и чрез свой говорител заяви, че са сключени контракти за първите 3 млрд. от финансовата помощ, което „означава, че ЕС е изпълнил задълженията си изцяло“. От Комисията заявиха още, че са отпуснали средства за 45 хуманитарни проекта в Турция за последните две години.  Освен паричната помощ, Турция получи обещание от Брюксел за безвизово пътуване на турските граждани в Съюза и рестартиране на преговорите за приемане на страната в европейската общност, в замяна на блокирането на мигрантския поток от турското йонийско крайбрежие към гръцките егейски острови. Турските власти твърдят, че без тяхна помощ, още 1,5 милиона мигранти са щели да пристигнат в ЕС през 2017 година и съобщиха, че в бежанските лагери из страната са настанени около 3,2 милиона сирийци и около 300 хиляди иракчани и афганистанци.  „Ясно е, че ЕС трябва да изпълни задълженията си по бързо, имайки предвид нуждите на сирийците“, подчертават от турското министерство по европейските въпроси. „За сирийците, обещаната финансова помощ от ЕС е не само въпрос на пари. Тя е въпрос на отговорно човешко отношение към хора, които са избягали от разрухата и смъртта в собствените си земи“.  ", "date": "2017.12.30", "title": "Турция призова ЕС да ускори изплащането на договорените суми по сделката за мигрантите "}
{"url": "http://epicenter.bg/article/Zadarzhaha-organizatora-na-vzriva-v-Sankt-Peterburg-/144046/7/0", "text": "Федералната служба за сигурност на Русия е задържала предполагаемия организатор на взрива в супермаркета в Санкт Петербург в сряда, при който пострадаха десет души, съобщава БНТ, позовавайки се на руски медии.  Заподозреният е предаден на Следствения комитет на Русия за по-нататъшни следствени действия.  При взрива в супермаркета е употребено самоделно взривно устройство с 200-грамов тротилов еквивалент.  По-рано терористичната групировка \"Ислямска държава\" пое отговорност за бомбения взрив.  ", "date": "2017.12.30", "title": "Задържаха организатора на взрива в Санкт Петербург "}
{"url": "http://epicenter.bg/article/Mazh-vze-zalozhnitsi-v-poshtenska-sgrada-v-Harkov-i-zaplashva-da-se-vzrivi-/144047/7/0", "text": "Неизвестен взе заложници в сградата на пощата на улица \"Шевченко\" в източноукраинския град Харков, съобщи говорителят на украинската национална полиция Ярослав Тракало, цитиран от ТАСС и БТА.  Според последна информация заложниците са 11 души, сред тях и 2 деца. Властите преговарят с похитителя. \"По предварителна информация, мъжът в пощенската зала твърди, че към тялото му е прикрепено взривно устройство, което той бил готов да детонира. Засега не е известно нищо за неговите искания\", каза говорителят, цитиран от сайта на вестник \"Украинска правда\".    Според репортер на вестника районът около мястото на инцидента е отцепен и там се намират около 20 полицейски автопатрула, пожарни коли и бърза помощ.  На място работят също и експерти по обезвреждане на взривни материали. Според местен полицейски източник, цитиран от ТАСС, там е и цялото ръководство на градската полиция, но управлението отказват всякакъв коментар.  ", "date": "2017.12.30", "title": "Мъж взе заложници в пощенска сграда в Харков и заплашва да се взриви "}
{"url": "http://epicenter.bg/article/Rusiya-vizhda-zaplaha-v-US-sistemite-za-PRO-v-Rumaniya--Polsha-i-Yaponiya--otvrashta-na-agresiyata-/144050/7/0", "text": "Противоракетните системи, разположени от Съединените щати в Румъния и Полша, представляват нарушение на Договора за ликвидиране на ракетите със среден обсег, заяви руският заместник-министър на външните работи Сегей Рябков според прессъобщение в сайта на руското външно министерство, цитиран от бТВ и БТА.  През последните дни Русия осъди категорично решението на САЩ да продадат на Япония антибалистични системи тип „Иджис”. Според говорителя на руското външно министерство Мария Захарова противоракетните елементи в Япония са част от плана на САЩ да създадат \"глобална антибалистична система\".  Москва твърди, че противоракетните инсталации на САЩ имат двойно предназначение – отбранително и нападателно. Япония от своя страна казва, че антибалистичните системи, получени от САЩ, ще бъдат под японско командване и са предназначени да противодействат на заплахата от страна на Северна Корея.  \"От техническа и функционална гледна точка антибалистичните системи, разположени в Япония, са идентични с американските, които могат да изстрелват както ракети-прехващачи, така и крилати ракети с малък и среден обсег на действие\", посочи Рябков. По думите му разгръщането на подобни системи край западните руски граници нарушава Договора за ликвидиране на ракетите със среден обсег от 1987 г.  „Фактът, че подобни сложни системи се появяват сега и в близост до източните граници на Русия, създава нова ситуация, която ние не можем да игнорираме в нашето военно планиране\", отбелязва още заместник-министърът.  ", "date": "2017.12.30", "title": "Русия вижда заплаха в US-системите за ПРО в Румъния, Полша и Япония, отвръща на агресията "}
{"url": "http://epicenter.bg/article/Ruski-general--Ako-Ukrayna-atakuva-mosta-v-Krim--do-10-12-chasa-nashata-armiya-shte-e-pred-Kiev--/144051/7/0", "text": "Преди броени дни бившият заместник-началник на Украинския Генерален щаб Игор Романенко направи изявление относно уязвимостта на моста в Крим от въздуха – авиация, ракети с наземно и морско базиране. Руският Телеграм-канал „Майор и Генерал”, свързван с различни силови структури, публикува отговор, чийто автор със сигурност е не само от ранга на Романенко, но обръщението подсказва, че вероятно се познават.  ***  „Товарищ генерал! Чисто теоретически е възможно да се нанесе удар по моста. Но тъй като той, както и всяка територия на Русия, надеждно се охранява от средства за ПВО, то това едва ли ще се случи. Но ние искаме да разкажем друго. Ако вие се ръководите от военни концепции от миналия/по-миналия век, считате, че блокирайки каналите за материално-техническото осигуряване, ще можете спокойно да атакувате Крим през Перекопската шийка, а изтощената (без моста) руска армия ще го отбранява с последни сили, то можем да ви уверим, че всичко това не е така.  Всяка атака на Кримския мост ще бъде еднозначно оценена като агресия против Руската федерация. Отначало Въоръжените сили ще проведат интензивна въздушна операция, в която ще бъдат напълно остатъците от ВВС и ПВО на УВС, а така също ще бъдат поразени най-важните държавни и военни обекти, на първо място елементите на системата за управление на държавата и ВС.  После, след 10-12 часа (най-късно след денонощие) след атаката от въздуха, предните части ще излязат в покрайнините на Киев. Ето каква цена ще бъде заплатена за авантюрата.  Добавка. Във вашата столица сега се укрива от грузинските власти товарищ Саакашвили, той ще ви разкаже какво става, когато пътят към столицата внезапно се оказва съвършено свободен и руските десантчици спокойно се фотографират на фона на покрайнините на Тбилиси.\"  Източник: БЛИЦ  ", "date": "2017.12.30", "title": "Руски генерал: Ако Украйна атакува моста в Крим, до 10-12 часа нашата армия ще е пред Киев! "}
{"url": "http://epicenter.bg/article/Niagarskiyat-vodopad-zamrazna--sibirski-stud-v-Amerika-/144054/7/0", "text": "Сибирски студ връхлетя северните райони на САЩ, където температурите се сринаха много под нулата от вчера, а на връх Вашингтон (1917 м), най-високата точка на Североизтока, който е по-нисък и от Черни връх на Витоша (2290 м), те бяха минус 34 градуса.  Още по-голям студ се очаква за утре при настъпването на Нова година, предава Канал 3.  В Ири, щата Пенсилвания, бурите натрупаха само за 4 дни над 1,6 м сняг.  Студът и снежните бури не отчаяха смелите американци, които заснеха уникални кадри със замръзнали части от Ниагарския водопад.  ", "date": "2017.12.30", "title": "Ниагарският водопад замръзна, сибирски студ в Америка "}
{"url": "http://epicenter.bg/article/Polovinata-germantsi-iskat-Angela-Merkel-da-se-ottegli-vednaga-/144056/7/0", "text": "Близо половината немци искат Ангела Меркел да си подаде оставката като канцлер моментално, според проучване на общественото мнение, публикувано в събота, пише изданието Politico, цитирано от Агенция \"Фокус\".  Анкетата, поръчана от изданието Die Welt, показа, че 46% от запитаните искат Меркел да се оттегли от поста си още преди да е започнала да се подготвя за преговорите за формиране на „голяма коалиция“ с ГСДП, които трябва да започнат на 7 януари.  Още 17% ще се присъединят към тях, ако канцлерът не успее да доведе преговорите между Съюза (ХДС/ХСС) и ГСДП до успешен край.  Все пак, Меркел регистрира подобрение в сравнение с анкета, проведена от Bild по-рано тази седмица, показала, че 47% от запитаните искат незабавно оставката й и се противопоставят на идеята за четвтърти неин мандат начело на страната.  Според данните на проучването на Die Welt, в рамките на което са интервюирани 5120 респонденти в периода 28-30 декември, привържениците на „Алтернатива за Германия“ са най-убедени в това, че Меркел трябва да подаде оставка, като 87% от тях са категорични в това си желание.  ", "date": "2017.12.30", "title": "Половината германци искат Ангела Меркел да се оттегли веднага "}
{"url": "http://epicenter.bg/article/Panika-vav-Velikobritaniya--Opasen-gripen-virus-see-smart-na-Ostrova-/144059/7/0", "text": "Експерти предупредиха, че смъртоносният \"австралийски грип\" е ударил в Обединеното кралство и цифрите разкриват, че 1111 души са били заразени с вируса. Случаите на грипна инфекция са се увеличили повече от два пъти през последната седмица, като Public Health England отчита скок от 156% през предходните седем дни, предаде metro.co.uk.  Въпросната епидемия от началото на зимата вече е убила 23 души, като експерти обвиняват щама H3N2, който е причинил масовото убийство в австралийски болници и се смята, че е отговорен за смъртта на стотици хора.  Така нареченият \"австралийски грип\", особено вирулентен щам на грип А, спомогна за предизвикване на огромно увеличение на случаите, заедно с агресивен подтип Б. Обикновено само един подтип, или грип А, или Б е отговорен за повечето случаи, но миналата седмица са регистрирани 522 случая тип А и 546 случая от тип Б в Англия и Уелс.  Общо 43 случая не са идентифицирани и близо една трета от хората са починали миналата седмица. Така нареченият \"австралийски грип\" - или щам H3N2 - е мутирал щам, което означава, че ваксинацията е много по-слабо ефективна срещу него.   ", "date": "2017.12.30", "title": "Паника във Великобритания! Опасен грипен вирус сее смърт на Острова "}
{"url": "http://epicenter.bg/article/Valentin-Tanev--Dnes-Bay-Ganyo-ubiva-Aleko-Konstantinov--VIDEO--/144055/6/0", "text": "Днес Бай Ганьо убива Алеко Константинов в буквалния не в преносния смисъл. Това каза в предаването \"Офанзива\" по Канал 3 актьорът Валентин Танев.  \"Финансовите босове създадоха мутрите. Културата е идеология. Обезверен съм от това, което се случва в България. Единственият ресурс в стази страна са хората\", допълни Танев.  \"Вече не сме толкова образовани, не четем толкова. Здравеопазването е мафия, всичко е въпрос на интереси, никой не мисли за пациента. Всичко е въпрос на пари. Следващата година няма да е лесна, но както казва Чехов не трябва да преставаш да се бориш\", каза още Валентин Танев.  ", "date": "2017.12.30", "title": "Валентин Танев: Днес Бай Ганьо убива Алеко Константинов (ВИДЕО) "}
{"url": "http://epicenter.bg/article/Lili-Ivanova-s-tri-golemi-kontserta-prez-2018-a/144057/6/0", "text": "След изключително успешното национално турне, завършило с два поредни напълно разпродадени концерта в зала 1 в НДК в края на месец октомври, от екипа на Лили Иванова обявиха 3 нови концерта. Пловдив, Варна и Русе са първите три града с потвърдени концерти през новата 2018-та година.    На 21-ви февруари Лили Иванова заедно с Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио ЛаТиДа ще бъдат в най-новата спортна зала в Пловдив, част от новия спортен комплекс С.И.Л.А.   На 20-ти март е концертът в Дворец на културата и спорта във Варна, а на 22-ри март в зала Бустрад Арена в град Русе.   Трите концерта са само началото от серия зали и градове, които ще бъдат обявявани постепенно. Билетите за събитият са вече в продажба в мрежата на Ивентим и онлайн.     Националното турне на Лили Иванова се случва с безценната подкрепа на Лидл България и отново е под мотото “За пълноценни мигове с музиката”. Тази година към партньорите на турнето се включва и фирма Аполо ( ).", "date": "2017.12.30", "title": "Лили Иванова с три големи концерта през 2018-а"}
{"url": "http://epicenter.bg/article/Petko-Simeonov--Izpitvam-nelovkost-/144019/11/0", "text": "  Преди години бях удивен, когато разбрах за учредителното събрание на ГЕРБ.  Припомням разговорите в София: зала едно на НДК, празна сцена на нея диван, на който седи ББ. Залата пълна - следва клетвено събрание. Ако е било така, от историята зная, че това не е прецедент, макар да е смешно. Изсмях се някъде в медиите. Беше ми отговорено, без да се споменава името ми. Мнението ми е невалидно. Промених си мнението за Борисов, когато той се захвана с пътната инфраструктура. Това е големият български проблем, който и Живков не го разбираше. Живков имаше оправданието на шантави стратегически планове на Варшавския договор.  Младите не помнят, а тогава фотоапаратите бяха кът, но на десетина и повече километри от границите, имаше граничарски патрули. Без \"открит лист\" не можеше да се пътува в крайграничните селища. В Петрохан имаше огромни бетонни блокове на трупи, които можеха да затворят пътя всеки момент. По жп мостовете и тунелите от двете страни имаше караулни помещения. Будуваше караул... Според стратегията на Варшавския договор София беше отрязана от Юг и Запад. Затова магистралите Люлин и Струма сега се градят, а пътищата до бивша Югославия (сега Македония и Сърбия) си остават окаяни.  От другата страна на Желязната завеса ситуацията беше същата. Но затова какво е ставало оттатък ще стане дума друг път. Тогава ще разкажа за лагерите, за политически заподозрените, за лагерите за подготовка на горяни и поставяните им задачи, за балоните (Оттам е и \"Привързания балон\" на Радичков.)  Ние от двете страни на \"завесата\" бяхме луди. Бяхме в \"студена\", просто \"необявена\" война. Та затова Петрич, Гюешево, Трън, Брезник,Годеч са \"отрязани\" и още е така от бивша Югославия, а проходите през Стара планина и пътищата през Родопите и Странджа са \"докато и доколкото оцелеят\"... Борисов даде надеждата, че ще се прости с тази стратегия в пътното изграждане на държавата. Разбира се, че трябваше да бъде подкрепен!  България не може да се развива без пътна инфраструктура и хората, които говореха, че \"асфалта не се яде\", мислеха грешно. Преди няколко години стана ясно, че Борисов има или лоши съветници, или ограничен хоризонт. Той не разбра, че България като икономика, не може да има \"изходни магистрали\". Българските магистрали могат да бъдат само и единствено \"входно-изходни\". Ние сме кръстовище, важна част, на Югоизточна Европа (ЮИЕ), не сме възел нито на ЕС, нито на ЕАС. Започна се строителството на плажни магистрали - София - източното и южното море плюс Цариград. Никаква идея, че  -България е разделена от Стара планина и са нужни десетина целогодишно действащи проходи и тунели, за да бъде страната единно икономическо и културно пространство; -България е Дунавска държава! Това е територия до най-голямата речна магистрала в Европа и да не се възползваш от гоеографското си положение не е проява на съобразителност; -България има стратегически знаци, които се нуждаят от специално внимание - граничвите пунктове, летища и пристанища (от КПП-тата до тоалетните и медицинските центрове). Знаците не са само гранични, те са и цивилизационни: станцията на Мусала, връх Ботев, Ботаническата градина, Природонаучния музей, Етнографския музей... Химнът, гвардейската рота, протокола, знамето...  -сме Дунавска държава, с прилежащи пристанища и флот;  -с Румъния ни свързва Историята, а не Варшавския договор, ЕС или НАТО.  -връзката ни с Македония е такава, че по изследванията от 1962 г. значимата част от населението на София беше пряко или по произход от там. -Ниш, Скопие и Солун са важни градове за България. ... В пресата и Мрежата недолюбваща ББ се пишат такива неща, че половината от тях да са верни, за него прошка няма... Но за себе си съм чел и слушал такива идиотии, че не знам. Не вярвам!.. В подкрепа на негативното отношение към ББ са неговото шантаво \"аз\", неразбирането му за стратегията в изграждането на българските магистрали и пътища; костюмите му, външен вид и жестове. Негова положителна черта са: призивът за \"мир\" (всяка майка със синове ще ме разбере!); опитът за разбирателство със съседите; опитът му да бъде медиатор между ЕС и Турция...  Изпитвам неловкост.", "date": "2017.12.30", "title": "Петко Симеонов: Изпитвам неловкост..."}
{"url": "http://epicenter.bg/article/Putin-pak-shte-stane-prezident--No-tova-ne-e-vsichko-/144022/11/33", "text": "През 2018 Путин отново ще спечели президентските избори в Русия. В това няма съмнение. И все пак: около предизборната кампания, която започна преди броени дни, има и още няколко важни неща. Ето най-интересното:  За да не създаваме излишно напрежение, трябва да кажем следното: изходът от президентските избори в Русия през 2018 е ясен отсега, въпреки че предизборната борба започна преди броени дни. 23 кандидати са подали документи в ЦИК. Въпреки това накрая ще се наложи Владимир Путин, който управлява Русия от 17 години. Тези президентски избори обаче предлагат нещо повече от този конкретен резултат. Ето какво още е важно да се знае:  65-годишният държавен глава Владимир Путин обяви късно своята кандидатура за президентските избори. Наблюдателите спекулират, че Путин си е играл със страха на хората, карайки ги да си помислят, че \"бащицата на нацията\" няма да се кандидатира и може да ги изостави. След това обаче се случи очакваното.  За обявяването на кандидатурата си Путин избра едно символично място - легендарния руски автомобилен завод ГАЗ на река Волга. Той заяви пред обикновените работници, които го подкрепят, че с удоволствие ще опита късмета си още веднъж. Путин избягва типичните изборни изяви като телевизионни дуели. Той се представя за спасител на редки животински видове, за храбър ловец или рибар. И анкетите му дават право: за 75 до 83 процента от гражданите Путин е най-популярният политик в Русия.  В интерес на истината трябва да кажем, че от встъпването му в длъжност през 2000 година Кремъл изтласква в периферията свободните и критични медии, потиска опозицията и не допуска възникването на никаква истинска алтернатива. Путин не показа голямо уважение към хората, които издигнаха кандидатурата му на 26 декември. Той дори не присъстваше на номинацията. Все пак внесе лично документите си в ЦИК - като независим кандидат.  За Путин това би бил четвърти мандат като президент. От 2000 до 2008 година той управляваше два мандата от по четири години. Оттогава насам той не изпуска властта от ръцете си, дори и по време на временното си пребиваване на премиерския пост. След промяна в конституцията, от 2012 той зае президентския пост за още шест години. Така Путин е най-дълго управлявалият от всички руски президенти след Сталин. Четвъртият му мандат ще приключи през 2024 година. И тогава ще се навършат 24 години, откакто е на власт.  Руската конституция разрешава само два последователни мандата на президента. След това той няма право да се кандидатира, освен ако това правило не бъде променено навреме. Има много сценарии за това как Путин може да управлява още дълго. Той би могъл отново да си намери заместник като Дмитрий Медведев. Или пък да премахне ограниченията за президентските мандати, залегнали в конституцията. Би могъл и да си създаде един нов \"вечен\" пост като се оттегли от ежедневната политика и въпреки това си запази стратегическата власт.  Има само един руски политик, започнал своята изборна кампания още преди една година. И този политик не се казва Владимир Путин, а Алексей Навални. Известният борец срещу корупцията и до днес минава за най-яростния критик на системата \"Путин\". Неговите разкрития за богатствата на премиера Медведев например доведоха до масови демонстрации през март 2017 година, когато по улиците излязоха хиляди руснаци, предимно млади хора.  Ако се абстрахираме от кратките паузи, когато беше в затвора, или от бюрократичните пречки, Алексей Навални провежда типично европейска предизборна борба. Той организира изборен комитет и проведе срещи с потенциални избиратели в много руски провинциални градове. В крайна сметка нищо не помогна. Руската ЦИК не допусна Навални до изборите заради предишна осъдителна присъда. ЦИК не се съобрази с аргумента, че присъдата е била политически мотивирана и беше окачествена от Европейския съд за човешките права като \"произвол\".  Как обаче Кремъл може да убеди електората да участва в изборите, след като резултатът е предварително известен? Традиционните кандидати от опитомената Комунистическа партия на Руската федерация и тези от популистката партия на Жириновски са само инвентар. Те не могат да накарат никого да се отправи към урните. Затова има нужда от нови лица.  И те се появиха. При това повечето са жени: телевизонната водеща Ксения Собчак, бившата порнозвезда Елена Беркова и известната журналистка Екатерина Гордон. Най-известната сред тях определено е Ксения Собчак, дъщеря на покойния кмет на Санкт Петербург Анатолий Собчак, който бе един от първите руски демократи след разпадането на Съветския съюз. Навремето негов заместник на кметския пост беше... Владимир Путин. Сега дъщеря му трябва да мобилизира онези избиратели, които биха си останали вкъщи, въпреки че Навални няма право да се кандидатира.  Ксения Собчак минава за близка до опозицията. Участието ѝ обаче буди впечатлението, че тя е допусната от Кремъл само като статист, за да изглеждат изборите като истински. Датата на президентските избори също не е избрана случайно. Това е 18 март - денят в който преди четири години полуостров Крим официално беше \"присъединен\" към Русия.  И какво прави Навални? Опозиционният политик призовава за бойкот на изборите. Още на 28 януари в много руски градове ще се проведат протестни митинги. По този начин Навални иска да засегне най-чувствителната точка в иначе простичката сметка на Кремъл. А именно: избирателната активност. Според прогнозите, на 18 март ще гласуват около 50 процента от имащите право на глас.  Това обаче е недостатъчно за Кремъл, който иска неоспорима победа. Говори се, че администрацията на Путин вече е уведомила регионалните власти за поставената цел. А тя гласи: 70 на 70! Т.е. 70 процента от избирателите в руските провинции трябва да бъдат мобилизирани да гласуват. И 70 процента от тях трябва да гласуват за... Путин. При 70 на 70 победата ще бъде достатъчно бляскава.  ", "date": "2017.12.30", "title": "Путин пак ще стане президент. Но това не е всичко "}
{"url": "http://epicenter.bg/article/Aleksandar-Simov--Prokopiev---zname-na-morala--Azis---simvol-na-kulturata-/144024/11/33", "text": "  Ако човек прелети над фейсбук като бомбардировач над вражеска територия, няма как да не засече една безкрайно повтаряща се тема в либералното, извънпарламентарно пространство. Това е нещо като колективен рев за съдбата на Иво Прокопиев, който се оказа в центъра на огромен скандал. Комисията за отнемане на незаконно придобито имущество обяви, че запорира имущество и авоари за 200 милиона на олигарха заради приватизацията на \"Каолин\" и изведнъж все едно се отвориха вратите на някоя агенция за оплаквачки. Отвсякъде се понесоха хлипания и вайкания за съдбата на бизнесмена, за неговите издания и за какво ли още не.  И понеже българите се оказаха непоклатими по тези тема и общо взето не изпълниха площадите в защита на бизнесимперията на Прокопиев, най-гласовите му фенове започнаха да измислят нови и нови опорни точки, за да изкарат олигарха жертва, мъченик и светец, който става жертва на системата.  А най-досадно от всичко е колективното вайкане и публично късане на коси: \"Днес е Прокопиев, утре сте вие!\". Това може да го роди само извънземен разум. Защото аз нямам 200 милиона да ми запорират и не се очертава такава перспектива в близките 500 години. И това не е злорадство над тъжното положение на един богат човек, а просто очевидна реалност. Между много от тези, които хлипат за Прокопиев, и самия Прокопиев зее същинска социална бездна, която те отказват да признаят и да видят.  Гледах едно телевизионно интервю на олигарха-костюмар по бТВ. И там той произнесе едно твърдение, което му се размина весело и жизнерадостно. Ох, леле, на стола да седеше някой друг бизнесмен, той щеше да бъде разкъсан от въпроси, съмнения и сумтения. При Прокопиев - нищо подобно. А унищожителят на \"Каолин\" обяви следното: \"Започнах работа като журналист на 19 години, а на 21 основах първия си вестник\". Кое ли е това издание, в което заплатите за 2 години стигат на един човек да събере пари за цял вестник? Кое ли е това издание, което поне е давало толкова доходи, че някоя банка да се излъже да даде мащабен кредит на Прокопиев?  Костюмарът така и не изясни тази двегодишна дупка. Но фактът е факт - на 21 години Иво Прокопиев се пръква като издател и бизнесмен, а след това започва с неистова упоритост да трупа капитали, да участва в приватизацията и да се превръща във влиятелен бизнесмен с тежки политически, а и геополитически връзки.  Той всеки път изкривява лицето си, като го нарекат олигарх, но уви, така добре се вписва в определението за тази дума, че е обречен да я чува постоянно.  Още по-възмутително е вайкането, че атаката срещу изданията на Прокопиев е атака срещу свободното слово. Първият рефлекс наистина е такъв. Трябва да се води битка за журналистическо многообразие. Това е важно и смислено действие. Но тук говорим именно за Прокопиев. Той има общо със свободата на словото точно толкова, колкото Йозеф Гьобелс с истината.  Изданията на Прокопиев са на много къса верижка и всеки миг, в който бизнесинтересите на техния издател са нарушени, тези крепости на \"обективността\" се превръщат в бесни кучета, които хвърлят слюнки и зарязват всички пози за независимост. Ние знаем за това и от едно друго събитие. През май 2014 година на бял свят изплува един имейл на Прокопиев до неговите издания, в който той буквално им диктува как да пишат по определени теми. Тогава темата е една - подозрението, че кабинетът на Орешарски смята да отнеме лицензите на ЕРП-ата.  Прокопиев, който има пряк бизнесинтерес от енергоразпределителните дружества, тогава пише цяла лекция до своите журналисти как да отразяват темата, върху какво да наблегнат. Олигархът дори наставлява подопечните как да плашат хората, че отнемането на лицензите ще постави под въпрос хиляди договори за доставка на ток.  Да, \"властелинът на свободното слово\" диктува на медиите си какво да пишат и то пряко е подчинено не на обективната журналистика, а на всеядните му бизнесинтереси. Та заради това, като чуя, че \"Дневник\" и \"Капитал\" са носители на свобода на словото, ми идва да пусна това писмо на Прокопиев на огромен билборд в центъра на града, за да може всеки да види какво е разбирането му за свобода. Най-интересното е, че в писмото си Прокопиев показва, че знае, че сайтът \"Медиапул\" също ще пише по темата.  А какво е общотото между неговия медиен Мордор и \"Медиапул\"? Ами - фондация \"Америка за България\". Така, че американските издания у нас са всичко друго, но не и еталон за свобода на словото. Те обичат да обиждат конкуренцията с определението \"бухалка\", но самите те са си жив боздуган. В онзи конкретен миг кабинетът на Орешарски бе направил нещо, което не се повтори в политическата история - свали цените на тока. А това очевидно е бъркало дълбоко в здравето и сметките на Прокопиев. И той използва своите издания като боздуган срещу интересите на хората. Толкова е простичко. И заради това не приемам и никога няма да приема позата му на защитник на свободното слово. Олигархът брани територия, а не ценности.  В турнето си пред телевизионния екран Прокопиев изрече и други абсолютни лъжи. Мен ме впечатли тази - \"Ако има някой, който се е противопоставял на властта в последните 10 години, това съм аз\". Дано да не си вярва, защото, ако е убеден в тези думи, трябва да потърси спешно лечение в болница.  Прокопиев излъга изключително нагло. Мисията на неговото съществуване никога не е била да бъде срещу властта, а около нея. Както беше около Иван Костов, след това се присламчи и към първото управление на Бойко Борисов. Там Прокопиев така се противопоставяше на властта, че си имаше персонални министри, част от които се отчитаха първо на него. И не само това - избраха му и персонален президент. Защото, когато мандатът на Росен Плевнелиев свърши, май се оказа, че само Иво Прокопиев му е останал фен, всички други се поздравяваха, че петгодишният мъчителен кошмар свърши. Но по време на това съновидение няколко пъти беше ясно, че Плевнелиев и Прокопиев почиват заедно.  В размирните дни на 2013 година изданията на Прокопиев, тези армади на свободата, бяха впрегнати да бълват политическата фантазия, че е възможно да изникне политически субект около президенството и Плевнелиев да се превърне в негласния идеологически лидер на напарфюримараната градска, снобска и нежна десница. Този проект се провали с гръм и трясък, но той разкрива друга тъмна страна на бизнесимперията на Прокопиев. Тя не е чист стопански субект, тя е политическа лаборатория, инкубатор за обществени генномодифицирани организми. Тоест, да превръщате Прокопиев в знаме на морала, е все едно да възвисите Азис за основен символ на българската култура. Дръжте се на ниво и дишайте по-дълбоко.  В средата на 2013 година, когато Прокопиев видя шанса си пак да се върне на бял кон в центъра на политиката покрай протестите на умните, красивите и богатите, той написа едно култово и халюцинаторно есе в \"Капитал\", което беше озаглавено доста помпозно: \"България 2.0 срещу България \"1984\". В него костюмираният олигарх фантазираше, че е крайно време гражданите да използват мрежовите технологии и сами да творят политика. Тогава партиите щели да изчезнат и да се стопят от дневния ред на хората. Манифестът на олигарха е важен и до днес, защото това е един от малкото случаи, когато директно можем да надникнем във фантазиите на Прокопиев.  В тази фантазия партиите ги няма, тоест държавата е отслабена максимално, а неговите бизнесинтереси разцъфват в тази мрежова утопия. Наречете ме параноик, но всеки път, когато бизнесмен тръгне да изкарва партиите глобално виновни и държавата непотребна, започвам да се оглеждам какво иска да открадне. Та припомняме този манифест, за да констатираме само, че авторът му май много не вярва в собствените си думи. Защото по неговите самопризнания в мига, в който Комисията за отнемане на незаконно придобито имущество го е погнала, той е потърсил, а вероятно и получил, среща с премиера.  Човек с чиста съвест не прави така. Автентичният борец не търси веднага начин да си спаси задните части, а влиза в окопа и воюва докрай. Изобщо България 2.0 се оказа неочаквано нежна и крехка и всички защитници на тази бизнес империя трябва да го знаят. Защото не е ясно кога и как Прокопиев ще ги изтъргува, без да му мигне окото. Той е способен на това. Да не кажете, че не сте били предупредени.    ", "date": "2017.12.30", "title": "Александър Симов: Прокопиев – знаме на морала, Азис - символ на културата!"}
{"url": "http://epicenter.bg/article/D-r-Kaloyan-Metodiev--Kabinetat-nyama-kak-da-ima-visoka-otsenka--dokato-sme-na-posledno-myasto-v-ES-/144027/11/34", "text": "    - Нормална, без особени промени по отношение на политическата ситуация или резултатите в рамките на държавата и Европейският съюз (ЕС).    - Не бих се наел с оценка. Докато сме на последно място по развитие в Европейския съюз (ЕС), който ни е референтната група, и сме нарицателно за изостаналост, бедност и корупция, нито едно правителство не може да има претенции за висока оценка. Това трябва да е универсална формула.    - Всякакви са проблемите – доходите, образованието, демографията, младежта, армията, сигурността на хората, качеството на въздуха и т.н. Няма сфера с решени проблеми, освен скоростта на интернета. Не виждам как ще се намери решение за всички тях, особено за демографията, която е дългосрочна политика и е свързана с всичко останало. Други ще избухнат веднага след празниците като теми – визирам модернизацията на авиацията и флота, които се провалиха. Здравеопазването ще се завръща в публичен оборот. Партньорите ни от Европейския съюз (ЕС) и НАТО няма да оставят управляващите на мира заради борбата с корупцията и т.н.    - Не. За да сме на последно място по развитие си има причина. В нашия случай елитът е неефикасен. Казвам го от политическа гледна точка, защото това ми е сферата. Антрополозите, културолозите, социолозите, всеки от техните си позиции, трябва да дадат тяхната оценка, откъде идва проблемът ни като общество. Факт е, че няма социологическа агенция, която да не дава на парламента около 10 %. А там трябва да е елитният обществен корпус, каймакът, „локомотивът“, примерът за подражание, моделът, модерното и т.н. Явно народът не мисли така. Тоест имаме елит сам за себе си.    - Очевидно ставаше въпрос и за подобни отношения между партньорите, но въпросът е на каква цена ще е всичко това и най-вече направената отстъпка. Според мен погледнато цялостно компромис няма, а след като и Орлов мост бе затворен от еколозите същата вечер след взимането на решението, то може да кажем, че казусът е доста заплетен. Мисля, че тепърва предстои сагата да се развива и със сигурност тя ще има отражение и върху коалиционните отношение, и върху правителството като цяло.    - Безспорно, това са парламентарните избори. От тях зависи правителството и управлението на публичните ресурси, ерго развитието на държавата и обществото. Така че това е № 1. Около него се подрежда ветрилото опозиция, президентска институция, медии, които претърпяха промени през изминалата година.    - Външната политика се сложи на тезгяха на европредседателството и през него се пречупиха мнозинството срещи, контакти, обещания, ангажименти на управляващите. Обаче, както и да го погледнете, то е административно мероприятие с хоризонт. Освен това, искам дебело да подчертая, че това не е твое собствено достижение или успех, а вменена ти ротационна процедура. У нас се говори за външните успехи, но критичните статии и кампании срещу България заляха големите европейски медии – „най-бедната и корумпирана държава“ присъства във всички материали – Германия, Великобритания, Дания, Холандия…. Тамошните правителства се съобразяват с такива неща и ги използват. Проблемът на мнозинството няма да дойде от това, че има националисти в управлението, а от това, че в него има евразийци. Националисти управляват в Шотландия, Австрия, Каталуния, Норвегия и това не е особен проблем за тези държави.    - Особени изненади нямаше. Не е преломна, драматична година, тоест не е и изненадваща. Реката си тече бавно и ни носи напред. Икономическата макрорамка е стабилна. Успехите няма да ги изброявам.    - Мисля, че най-студеният месец на годината може да се окаже и доста горещ. Годината ще започне с протести – засега екологични и полицейски. Президентът най-вероятно ще наложи вето върху антикорупционния закон. Тогава започва и прочутото председателство. В зависимост от мотивите за самия вот и начина на протичане на дебатите ще стане ясно какво се цели с него. За ДПС вече е ясно, че хем са в опозиция, хем не са. По-интересно е какво ще правят БСП.    - От 1990 година в България се правят демократични избори. Тоест не е нещо необичайно да има такива. Добра или лоша, има институционална архитектура, която гарантира устойчивостта на държавата при смяната на всяка власт. Събитията ще се подредят и ще определят какво ще се случва. Мисля, че не бива да се правят държавата, политиката и българите заложници на това председателство.    - Вижте, бившият президент Плевнелиев ходеше и разправяше, че в Европейския съюз (ЕС) всички сме били равни и малка България стояла рамо до рамо със страни като Германия и Франция. Дори няма да давам оценка на подобно твърдение. Акцент на говорене не означава действие, решение или резултат. Прекалено се преекспонира това председателство и неговото значение. Управляващите го превърнаха в капан за самите себе си, въпреки предупрежденията. Който ги убеди, че ще изкарат дивидент от него ги подведе жестоко. Не зависи от нас разширяването и няма как да зависи в положението, в което сме.  - Към всички, които са в политиката заради политиката, колкото и да са изчезващи като вид, които защитават някакви идеи и искат развитието на държавата и нейното бъдеще. Другите не заслужават.   ", "date": "2017.12.30", "title": "Д-р Калоян Методиев: Кабинетът няма как да има висока оценка, докато сме на последно място в ЕС "}
{"url": "http://epicenter.bg/article/-Galap-interneshanal--Po-sveta-ochakvat-ikonomicheski-po-trudna-godina--balgarite---umereni-optimisti-/144031/11/33", "text": " тази година покрива 2/3 от световното население, осъществен в партньорство с УИН, показва следните изводи:  Икономическият оптимизъм по света намалява в последните години. Изследването показва, че 28% от населението е оптимистично настроено за икономическото развитие през 2018, но икономическият песимизъм е 30%, т.е. с 2 пункта по-висок от оптимизма.  Нетният оптимизъм (дяловете на тези, които казват, че следващата година ще е икономически по-добра минус дяловете на тези, които казват, че следващата година ще е икономически по-лоша) е -2 и показва тенденция на понижаване в няколко поредни издания на изследването: от +23 през края на 2015 и +20 в края на 2016 до -2 в края на 2017 г.  За втора поредна година европейските граждани сериозно се притесняват за просперитета си през следващата година (-16 нетен резултат). Предизвикателствата пред бъдещето на ЕС и на Европа като цяло продължиха през 2017 г. и създадоха несигурност, въпреки възникналите признаци на възстановяване в Европа.  За пръв път икономическият песимизъм в ЕС достига до нивата на песимизъм в Русия – и на двете места нетната стойност е – 16. Мнозинството от руснаците (49% - най-високият в проучвания свят дял) очакват 2018 да бъде като 2017 г. в страната им.  Американското обществено мнение пък е дълбоко разделено в икономическите си очаквания за следващата година.  Най-големи песимисти пък са в Италия (нетна стойност -50), Гърция (нетна стойност -42). Турция е много близо до тях - с нетна стойност (-40).  Нигерия (+59), следвана от Виетнам (+55 нетна стойност), са от другата страна - най-оптимистично настроени за следващата година.  Ясни мнозинства в Индия и Източна Азия очакват дори по-успешна година от сегашната, базирана на впечатляващото представяне на тези региони през 2017 г., докато Западна Азия е доста притеснена.    39% от изследваното население по света смята, че 2018 г. ще бъде като цяло по-добра от 2017 г., което е с 13 пункта по-ниско в сравнение с предишната година. 23% очакват по-лоша година. 32% смятат, че 2018 ще бъде същата като 2017 г., а други 6% не знаят.  Нетният резултат е +16 (39% минус 23%). Той е повече от два пъти по-нисък в сравнение с +37 миналата година. Въпреки, че цялостните положителни очаквания за поредна година са повече от отрицателните, броят на оптимистите явно намалява в целия свят. Намаляването показва масовата загриженост и притеснения, докато светът се превръща в по-тревожно и по-малко предвидимо място през последната година.  В сравнение с руснаците, много повече американски граждани са оптимисти, но пък в САЩ има и повече песимисти, отколкото в Русия. Като цяло, и по този показател Русия в по-голяма степен очаква идващата година да не е нито по-добра, нито по-лоша, а същата, докато американското общество показва повече поляризация на мненията.  Индонезия (+66 нетен резултат) води по оптимизъм тази година, а Южна Азия (+51) е най-оптимистичният регион в света. Европа е в противоположна посока с нетен резултат 0 в страните извън ЕС и само +5 в ЕС.  Надеждата изглежда запазена за бързо развиващите се страни, отколкото за по-развитите. Ниските доходи очевидно се съчетават добре с надеждата, тъй като има перспективи за растеж.  Например, общият оптимизъм в Бангладеш, Индия, Виетнам и т.н. достига до около +50 нетни стойности, но Гърция е на -30 и Италия е на -41. Очевидно е, че се е случила още една лоша за Запада и добра за Изтока година.    Близо две трети (59%) от света декларират, че се чувстват лично щастливи. Това е с около 10 процентни пункта по ниско отколкото измереното щастие в края на 2016 г. - днешният свят споделя +49 нетна стойност на щастието, сравнено с +59 миналата година.  В изследваните 55 държави 8% заявяват, че не са щастливи - почти същите, като 9% в края на 2016 г. и 10% в края на 2015 г.  Изминалата година беше трудна, с несигурност и тероризъм, което най-вероятно е повлияло на много човешки съдби. Независимо от това обаче, по-голяма част от изследваните страни все пак продължават да декларират, че са щастливи, макар и по-малко.  Латинска Америка изглежда е най-щастливият континент в света (нетна оценка от +66 в този регион).  Фиджи пък е най-щастливата страна (+92). Колумбия с нетна оценка от +86 е точно след Фиджи. Иран и Ирак са в дъното с +5 и +7.  Нетният резултат в САЩ и Русия относно щастието е точно равен (+50).  18% у нас очакват 2018-а да бъде година на икономически подем, а 26% - на икономически трудности. Нетната стойност е -8, което е близо 3 пъти по-оптимистичен резултат спрямо края на 2016 година и по-скоро България е в положителната страна на скалата спрямо световните и европейските тенденции. Най-голям, очаквано, остава делът на тези, които не очакват промени – 38%.  По-общите очаквания на българите за започващата 2018 г. пък са с дялове 25% оптимисти, 22% песимисти, 35% неутрални и 19% затрудняващи са да отговорят. С нетна стойност (оптимисти минус песимисти) от +3 България преминава в позитивната част на „класацията”, но и далеч от крайности в положителна или негативна посока.  По отношение на личното щастие през отминаващата година, страната ни отново е на последните места и в света, със стойности, близки до тези на страните от Европа, с 45% определящи се като щастливи, 10% - нещастни, 46% оставащи в средата, а останалите се затрудняват да отговорят. Така нетната стойност (дялове на щастливите минус дялове на нещастните) за България е +35, което с два пункта по-високо спрямо края на 2016 г.  Общата тенденция за България е за нарастване на дела на позитивно отговарящите в сравнение с края на 2016 г.  България е в съзвучие с държавите от Източна Европа и е в „златната среда“ сред държавите от Балканите, като техния фон даже може да се приеме, като страна, споделяща повече опитимизъм.  Заражда се глобално общество, в което мненията все повече се определят от принадлежността към стил на живот, а не към нация  55-те страни показват появата на глобално общество, в което националните граници все повече се пресичат от световни сегменти според стила на живот. Така например, според изследването, нагласите на младите хора в дадена страна често са по-сходни помежду си, отколкото с по-възрастното население в рамките на съответните национални граници. Същото важи и за групите според доходи и нива на образование.  Нетното щастие в 55-те изследвани страни, е с 15 пункта по-високо сред младите (под 34-годишна възраст), отколкото сред по-възрастното население (над 55-годишна възраст).  Групите на хора с високи доходи в тези 55 страни са 32 пункта по-щастливи от групите с най-ниски доходи в съответните общества. Висшистите са с 13 пункта по-щастливи от тези, чието образование е основно или са неграмотни.  Аналитичният екип на глобалното проучване твърди: \"Щастието зависи в по-малка степен от страната, в която живееш, и повече от твоята възраст, доходи и образование или начин на живот\".  Настоящото изследване е част от ежегодния изследователски проект на световната асоциация „Галъп интернешънъл“, наречен „Край на годината“ - ежегодна традиция, инициирана и проектирана под председателството на д-р Джордж Галъп през 1977 г. Тази година то бе проведено от световната асоциация “Галъп интернешънъл“ в сътрудничество с УИН в 55 страни по целия свят.  Общо за ЕС – общо за страните членки от Източна и Западна Европа  Западна Европа – Австрия, Франция, Германия, Гърция, Ирландия, Италия, Холандия, Испания, Швеция, Великобритания  Източна Европа – България, Чехия, Латвия, Полша, Румъния, Словения, Хърватия  Европейски страни извън ЕС – Албания, Армения, Босна и Херцеговина, Косово, Македония, Молдова, Сърбия, Украйна  Латинска Америка – Аржентина, Бразилия, Колумбия, Еквадор, Мексико, Перу  Източна Азия – Бангладеш, Фиджи, Хонконг, Индонезия, Япония, Папуа Нова Гвинея, Филипините, Република Корея, Тайланд, Виетнам  Западна Азия – Афганистан, Азербайджан, Иран, Казахстан, Пакистан, Турция  Близък Изток - Ирак  Африка – Етиопия, Гана, Нигерия, Южна Африка  САЩ, Индия и Русия не са включени в нито една от регионалните категории  Общо 53 769 души бяха интервюирани в световен мащаб. Във всяка страна е реализирана представителна извадка от около 1000 мъже и жени: лице в лице (23 страни; 24235 души), по телефон (13 страни; 11656 души) или онлайн (19 страни; 17878 души). Теренната работа в различните страни е проведена от октомври 2017 г. до декември 2017 г. Статистическата грешка в изследването е в диапазон +/-3-5% при доверителен интервал - 95%.    Световната асоциация “Галъп интернешънъл“(GIA) е водеща асоциация в пазарните изследвания и проучванията на общественото мнение. През тази година асоциацията празнува своята 70-та годишнина.  За 70 години членовете на световната асоциация “Галъп интернешънъл “са доказали своите експертни умения за провеждане на международни изследвания при осигурено най-високо качество. Членовете на асоциацията са водещи национални институти с дълбоко познаване на местните изследователски методи и техники, статистически източници, бит и културни различия на всяка страна и са внимателно подбрани от Борда на асоциацията. За всяка държава има само една агенция членка. Членовете работят съвместно всекидневно, за да споделят знания, нови изследователски техники и инструменти, за осигуряването на най-подходящите решения за международни изследователски проекти, както и за обслужването на своите клиенти по най-добрия възможен начин.  ", "date": "2017.12.30", "title": "„Галъп интернешънъл“: По света очакват икономически по-трудна година, българите - умерени оптимисти "}
{"url": "http://epicenter.bg/article/Patnicheski-samolet-ot-Grutsiya-katsna-avariyno-na-Letishte-Sofiya/144041/4/0", "text": "На софийското летище кацна аварийно самолет на авиокомпанията Wizz Air с полет от грузинския град Кутаиси за гръцкия Кавала, съобщиха от летището в Кутаиси.  Малко преди да наближи Кавала, самолетът бил ударен от мълния, поради което трябвало да направи аварийно кацане в българската столица.  ", "date": "2017.12.30", "title": "Пътнически самолет от Груция кацна аварийно на Летище София"}
{"url": "http://epicenter.bg/article/Germanski-zhurnalist-si-kupi-falshiv-balgarski-pasport-za-2000-evro/144015/3/0", "text": "Български документи срещу 2000 евро. Германски журналист успя да си купи фалшива лична карта, според която всъщност е българин. Това се е случило в Гърция, където този бизнес процъфтява заради кризата с бежанците, разказва Нова телевизия.  Повече от 50 000 са бежанците само в Гърция. Това сочи последният годишен доклад на южната ни съседка. Почти всички те искат да продължат пътя си към Западна Европа, но не могат. Нямат документи, а дори да имат, с тях не могат да продължат напред. Тук идва мястото на трафикантите. Те правят паспорти на всяка държава, която може да си представите, имат паспорти дори и за Канада. Може да заминете за Канада срещу 12 000 евро, разказва Кристоф Корбел.  Именно бежанци разказали на германския журналист, че най-лесно може да купи фалшив паспорт в Гърция. И той заминал.  Намерих го в едно кафене в Атина, но направих контакт с него преди това, всъщност е доста лесно да стигнеш до тези хора, наистина са много и то заради огромния брой бежанци, които живеят в Атина, разказва Кристоф Корбел.  Само за няколко часа германецът Кристоф Корбел се превърнал в българина Петър Иванов.  Трафикантът ми препоръча български паспорт, защото казах, че искам да вляза в Турция, а като германски журналист това би било много трудно в този момент. Затова той ме посъветва да ми даде български паспорт и аз се съгласих. Понякога трафикантите използват загубени паспорти на истински хора, само сменят снимката, но моят мисля, че е напълно фалшив. Наистина харесах името, което ми дадоха. Не знам дали това е истински човек, но според мен, щеше да мине обикновен паспортен контрол, обясни журналистът.  След репортажа на Кристоф Корбел последвали арести в Гърция. Но това няма да спре търговията на черно, според журналиста. Мисля, че няма да отнеме много време, преди да се появи нов човек, който да заеме мястото на арестуваните, коментира Корбел.   ", "date": "2017.12.30", "title": "Германски журналист си купи фалшив български паспорт за 2000 евро"}
{"url": "http://epicenter.bg/article/Turisticheski-avtobus-s-patnitsi-se-zapali-v-dvizhenie-na-patya-Karlovo---Pavel-banya-/144032/3/0", "text": "Туристически автобус с пътници се е запалил в движение на пътя Карлово-Павел баня, при местността Стражата. Това съобщи слушател на Радио „Фокус” – Пловдив, който, пътувайки по същото направление, е станал свидетел на инцидента.  Шофьорът е реагирал мигновено и пътниците, около 30, са били изведени навреме от автобуса.  Инцидентът е станал около 13.30 часа. И в момента пасажерите са на пътя и чакат да бъдат извозени с друг автобус, който ще дойде от Павел баня.  Пожарникарите са пристигнали на място, когато половината автобус е бил изгорял.  Движението е било спряно заради пожара. На мястото има разлята нафта.  ", "date": "2017.12.30", "title": "Туристически автобус с пътници се запали в движение на пътя Карлово – Павел баня "}
{"url": "http://epicenter.bg/article/Otnovo-ad-na-patya--Mlada-zhena-i-bebe-zaginaha-v-tezhka-katastrofa-v-Shumensko-/144033/3/0", "text": "Тежък пътен инцидент е станал на пътя Шумен – Смядово, в района на село Ивански. На място са загинали бебе и млада жена.  Сигналът в полицията е подаден малко след 12.30 часа. По първоначални данни, челно са се ударили два леки автомобила – \"Пежо“ и \"Сузуки“.  Работата по установяване на причините за тежкия инцидент продължава, съобщиха от пресцентъра на МВР.  В едната кола е пътувало семейство с бебе, което, за жалост, е загинало. В другия автомобил са пътували две млади жени. Загинала е пътничката, на 21 години.  Служители на бензиностанцията наблизо са станали свидетели на ужасяващата трагедия. Те са оказали първа помощ и са се обадили на тел. 112.  ", "date": "2017.12.30", "title": "Отново ад на пътя! Млада жена и бебе загинаха в тежка катастрофа в Шуменско "}
{"url": "http://epicenter.bg/article/Kaloyan-Pargov--2017-beshe-godinata-na-kvartalniya-protest---problemite-v-Sofiya-iztriha-oreola-na-kmeta/144035/2/98", "text": "2017 г. беше годината на кварталния протест - проблемите в София изтриха ореола на кмета. Това каза в интервю за Агенция „Фокус“ Калоян Паргов, председател на Градския съвет на БСП – София и член на Изпълнителното бюро на партията. Паргов определи годината като бурна.  „С протести започна и с протести завършва. Витрината на ГЕРБ се пропука. За първи път беше поискана оставката на емблемата на ГЕРБ Йорданка Фандъкова. Проблемите в София изтриха ореола на кмета. Дори съкварталците ѝ излязоха на протест срещу нея“, коментира Калоян Паргов. Според него знаково събитие през 2017 г. е била раздялата с паметника „1300 години България“, символизиращ величието на държавата ни.  „На мястото на монумента „1300 години България“ поставиха лъв, който символизира храбростта на Българската армия от определен исторически период. Разбира се, няма нищо лошо в лъва - хората го възприемат като атракция и го използват за селфита. Но защо беше необходимо да рушат монумента „1300 години България?! В парка пред НДК имаше място и за двата паметника“, допълни председателят на Градския съвет на БСП – София. Според него е лошо, че годината приключва без промяна на Закона за устройство и застрояване на Столична община (ЗУЗСО), за която БСП първа е дала тон. „Всичко започна от масовите протести в София, които бяха предизвикани от плановете за строителство на високи сгради. Справедливото недоволство на гражданите от липсата на ясни правила за строителство в града ни продължава и само промяна в ЗУЗСО може да разреши този проблем“, допълни Паргов.  Управляващите се съобразяват с БСП, въпреки че имаме 7 общински съветници в Столичния общински съвет, каза още Калоян Паргов.  „Смисълът на една опозиция не е постоянно и безпринципно да критикува. Необходимо е конструктивно поведение. Тук е мястото да благодаря на колегите в Общинския съвет. Въпреки че сме само 7, бяхме гъвкави, бяхме на пулса на проблемите и отстоявахме интереса на гражданите, а управляващите се съобразяваха с нас. В крайна сметка, добрите, работещите идеи и предложения няма как да бъдат отхвърлени“, коментира председателят на Градския съвет на БСП – София.  Според него смисълът на една опозиция е да пресира, да контролира и да натиска управляващите да си вършат работата. Той посочи, че всеки успех на БСП в Столичния общински съвет е в полза на гражданите.  „Помогнахме на хората от селата около София, особено в Нови Искър, да имат по-добра транспортна схема. Така автобусите им вече правят връзка с метрото. Тази промяна дойде под наш натиск. Като цяло през втората половина от годината бяхме много активни по транспортната политика и по транспортно-комуникационната схема. Активни бяхме и по въпросите на здравеопазването. Контролът и недопускането на фалит на болници е много важна функция, която общината трябва да изпълнява. Продължаваме да настояваме и за водни помощи предвид скандалното увеличение на цената на водата - тенденция, която управляващите не могат или не искат да спрат“, коментира Калоян Паргов.  Той изрази съжаление, че активните действия на БСП за промени в Закона за устройство и застрояване на Столична община (ЗУЗСО) не са се увенчали с успех през тази година.  „Ние стартирахме дискусията за това как трябва да изглежда София и каква посока на развитие трябва да има. Този въпрос рано или късно ще намери решение“, подчерта Паргов.  ", "date": "2017.12.30", "title": "Калоян Паргов: 2017 беше годината на кварталния протест - проблемите в София изтриха ореола на кмета"}
{"url": "http://epicenter.bg/article/Kmetat-na-Bansko-pusna-klip-s-hilyadite-skiori-i-turisti-na-Banderishka-polyana--VIDEO--/144038/2/0", "text": "Кметът на Банско Георги Икономов пусна видеоклип в своя профил във Фейсбук, който показва хилядното множество на Бъндеришка поляна днес.  \"Бъндеришка поляна. Как мислите, кои са повече? Зелените или хората, които обичат планината и ските?\", написа Георги Икономов.  От 16 ч. Георги Икономов и министърът на околната среда и водите Нено Димов ще дадат пресконференция в Банско във връзка с изграждането на втори кабинков лифт в ски зоната на курорта. Пресконференцията ще бъде излъчена пряко във фейсбук страницата на Канал 3.  Градоначалникът информира още, че и тази година в курорта ще има румънски полицейски патрули заради масовите посещения на румънски туристи през активния сезон. Георги Икономов проведе регулярна работна среща с румънския посланик в България г-н Йон Гъля.  \"Сигурността на туристите в курорта е общ приоритет, зад който обединяваме усилия вече няколко години\", информира Георги Икономов.  \"По време на дискусията, получих поздравленията и подкрепата на официалния дипломатически представител на Румъния в България относно дадената зелена светлина за реализиране на инвестиционни намерения в ски зона Банско, които да дадат възможност за изграждането на Втори кабинков лифт и оптимизиране на ски зоната.  ", "date": "2017.12.30", "title": "Кметът на Банско пусна клип с хилядите скиори и туристи на Бъндеришка поляна (ВИДЕО) "}
{"url": "http://epicenter.bg/article/Godinata-priklyuchva-s-drastichen-spad-v-razhdaemostta/144039/2/0", "text": "\r\n \r\n \r\n Засега Варна е градът, в който спадът в раждаемостта е най-сериозен. В морската ни столица бебетата тази година са с 800 по-малко в сравнение с миналата.  А някои родители се отказват от бъдещето. Само в Монтана 13 майки са изоставили децата си. Единствено във Велико Търново спад в раждаемостта няма. Там са проплакали с шест повече новородени.", "date": "2017.12.30", "title": "Годината приключва с драстичен спад в раждаемостта"}
{"url": "http://epicenter.bg/article/Eto-koi-sa-pochivnite-dni-prez-2018-godina/144040/2/0", "text": "През 2018 г. работните дни са 249, а през годината се очертават няколко почивни периода от по 3 и 4 дни.     Ето кои са официалните почивни дни през 2018 година:      (3 - 5 март): Общо 3 почивни дни - от събота до понеделник, поради новото правило, че когато празникът е в събота или неделя, понеделникът след това също е почивен.    почива се от 6 април (Разпети петък) до 9 април (Велики понеделник) - общо 4 почивни дни от петък до понеделник.    1 почивен ден (вторник)    (Ден на храбростта и празник на Българската армия): Почива се от 5 - 7 май , като се събират общо 3 почивни дни от събота до понеделник   : един почивен ден (четвъртък). За учениците и петък (25 май) е неучебен, макар и присъствен ден.   : един почивен ден (четвъртък).   : събират се 3 почивни дни от 22 до 24 септември (събота - понеделник).   : 5 дни (от 22 до 26 декември включително).", "date": "2017.12.30", "title": "Ето кои са почивните дни през 2018 година"}
{"url": "http://epicenter.bg/article/Tsvetanov-pusna-snimki-ot-pistite-nad-Bansko-/144043/2/0", "text": "Невероятна гледка и незабравими преживявания по пистите над Банско. За съжаление днес освен много хора в планината имаше и много автомобили. Това написа в профила си във Фейсбук зам.-председателят на ГЕРБ и председател на ПГ на партията Цветан Цветанов.  Сигурен съм, че газовете от тях бяха в пъти по-вредни за хората и околната среда, отколкото още един лифт. Ето защо приветствам решението на правителството, даващо възможност да се построи втори кабинков лифт в ски зоната на Банско в пълно съответствие с екологичното законодателство, написа още Цветанов.  ", "date": "2017.12.30", "title": "Цветанов пусна снимки от пистите над Банско "}
{"url": "http://epicenter.bg/article/Ogromni-opashki-ot-avtomobili-kray-Blagoevgrad-i-na--Kalotina--/144044/2/0", "text": "Автомобилна \"тапа\" се образува след 13 ч. днес на ГП Е-79 на изхода на Благоевград при кв. \"Струмско\", леки и товарни автомобили едва пъплят, съобщи БГНЕС. Тапата се образува на изход „ЮГ” на Благоевград в началото на празничните дни.  Тапата при кв. „Струмско” се образува, защото Е-79 от двулентов и еднопосочен в чертите на града, става двупосочен с по една лента. Натоварено е движението и по „Зелендолско шосе”, което се явява един от двата изхода на ЛОТ-2 на Автомагистрала „Струма”.  Също е натоварено и преминаването през кръговото кръстовище край с. Бараково, където е предпочитаният изход от автомагистралата за движещите се към Банско и ГКПП „Промахон”. Към този час няма данни за пътно-транспортни произшествия, най-вече заради ниската скорост на придвижване.  Хиляди се отправят, за да посрещнат Новата 2018 г. в курортите на Благоевграска област, както и в Гърция.  Сериозно е затруднено преминаването на превозни средства и през граничен пункт „Калотина“ в посока Сърбия.  Пред \"Хоризонт\" говорителят на Гранична полиция Лора Любенова обясни, че причината е в забавената обработка, която се извършва на сръбския пункт \"Градина\".  Колони от автомобили и автобуси са се образували между двата гранични пункта.  Българските власти вече са разговаряли със сръбските си колеги и са отправили молба за по-бърза обработка на преминаващите коли.  Трафикът в района допълнително се затруднява и от многото автомобили с българи, които пътуват към западната ни съседка, за да посрещнат там Новата година.   ", "date": "2017.12.30", "title": "Огромни опашки от автомобили край Благоевград и на „Калотина“ (Видео)"}
{"url": "http://epicenter.bg/article/Neno-Dimov--Tvardi-se--che-48--ot-park--Pirin--shte-bade-zastroen--vsashtnost-stava-duma-za-edva-2-6--/144048/2/0", "text": "Твърди се, че 48% от територията на Национален парк „Пирин“ ще бъде застроена, но всъщност с изменението, което беше направено на 28 декември, се разрешава строителство само в 2 % от парка в ски зоната в Банско и още 0.6 % в ски зоната в Добринище. Тоест - говорим за 2.6 %, като става дума единствено за спортна и съпътстваща я инфраструктура, и никакво друго строителство – нито хотели, нито ресторанти. Това каза на брифинг в Банско министърът на околната среда и водите Нено Димов, предаде репортер на Радио „Фокус“ – Пирин.  Той обясни, че днешното му посещение в Банско е във връзка с второто решение, което е приело Министерски съвет, а именно да провери какви са максимално бързите стъпки, които могат да бъдат направени, така че, ако има инвестиционно намерение за изграждането на втори лифт в Банско, то да се случи в максимални кратки срокове.  „Това, което уточнихме днес е, че Община Банско има следващо задължение да изработи устройствен план за зоната, който трябва да мине през екологична оценка и оценка за съответствие. Тук искам да подчертая, че на практика когато ставаше дума, че плановете трябва да подлежат на такива оценки, именно тези планове подлежат, тоест искам още веднъж да разясня, че в решението, което се взе на 28 декември за изменение плана за Пирин, там бяха изменени режими. В плана, който трябва да направи общината, вече ще има конкретни параметри и тези параметри подлежат на екологична оценка и оценка за съответствие“, каза още министър Димов. Той обясни, че може би защото и двете се наричат план, то някои хора са останали с грешно впечатление.  „Но това е планът, който подлежи на тези оценки по закон и по български и по европейски, и естествено ще мине през тези процедури. Това ще даде възможност, след като има такъв план, да се премине и към инвестиционно намерение, но пак казвам инвестиционното намерение е нещо, което ще е следващо. Днес с общината уточнихме, че те в максимално кратки срокове ще започнат подготовка на този устройствен план. Тук е момента да подчертая, че някои от твърденията, които широко се тиражират през последните дни просто не отговарят на истината“, добави министър Димов.  Той подчерта, че конкретните инвестиционни предложения също ще подлежат на Оценка за въздействието върху околната среда и прочие, като тези процедури ще включват в себе си обществено обсъждане, в което всеки може да каже какво мисли и какви са неговите становища. Министърът на околната среда и водите допълни, че на 3 януари 2018 година в лайф видео в една от социалните мрежи ще отговаря на всички, които имат въпроси, свързани с темата.  ", "date": "2017.12.30", "title": "Нено Димов: Твърди се, че 48% от парк „Пирин“ ще бъдат застроени, всъщност става дума за едва 2.6% "}
{"url": "http://epicenter.bg/article/Kmetat-na-Bansko--Nyama-da-pozvolim-da-se-otseche-nito-edno-darvo-poveche-ot-tova--koeto-e-nuzhno-/144049/2/0", "text": "Аз като кмет, цялото общинското ръководство и общинските съветници, няма да позволим да се отсече едно дърво повече от това, което е нужно за изграждането на втората кабинка и оптимизацията на ски зоната в Банско. Това каза на брифинг кметът на Общината Георги Икономов, предаде репортер на Радио „Фокус“ – Пирин.  „Искам да убедя всички, че ние тук сме хората, които много повече държим на нашата природа от тези, които седят само в София, на жълтите павета. Така че истинските гаранти за това да не се случва нищо нередно в нашата планина сме самите ние – хората, които управляваме общината“, подчерта Георги Икономов.  Той добави, че представителите на така наречените „зелени организации“ не са специалисти по териториално устройство и не е нужно да знаят точно кои планове трябва да подлежат на оценка, но ако са наясно и дават грешна информация, то това е още по-зле.  „Планът за управление не подлежи на такава оценка, а последващите устройствени планове, които касаят ски зоната. Друго много невярно тяхно твърдение, с което изкарват едва ли не цяла България лъжци е, че се взима някакво незаконосъобразно решение. Това нещо абсолютно не е вярно, защото Законът за защитените територии разрешава строителство на спортни съоръжения. Това нещо е казвано и от съда, не е един и два пъти“, заяви Георги Икономов.  По думите му Върховният административен съд има няколко решения, с които изрично казва: „Да, Законът за защитените територии допуска строенето на спортна инфраструктура“.  „Така че, това е едно твърдение, което много се тиражира, но аз се надявам, че няма да удържи, нито в съда, нито пред обществото“, добави Икономов.  ", "date": "2017.12.30", "title": "Кметът на Банско: Няма да позволим да се отсече нито едно дърво повече от това, което е нужно "}
{"url": "http://epicenter.bg/article/Bogomil-Bonev-razbi-zelenata-mafiya--Poluchavat-pari--za-da-lazhat--/144058/2/0", "text": "\"Вижте този мошеник, който пуска снимка на Иван Обрейков, направена в 8.05 сутринта, преди да пуснат лифта. Така обосновава, че нямало скиори. Жалко за заблудените тъпанари от протестите, които такъв може да манипулира толкова евтино!\" Това написа в профила си във Фейсбук Богомил Бонев, като показа публикация на Тома Белев, който твърди, че пистите на Банско са празни.     \"Част от зелените получават пари, за да лъжат. А останалите просто повтарят лъжите от глупост. Повечето не знаят имената на хижите по Витоша и Пирин, да не говорим за имената на езерата и точните параметри на ски зоната. Да не говорим за липсата на всякаква грижа за незаконната сеч. За нея не им плащат от \"загрижената\" швейцарска фондация WWF. Чиито шеф е жената на Белев. Не ви ли е срам така да ви манипулират и използват, за да печелят пари от трогателното ви невежество за природата, бе. Толкова ли сте глупави?! Вярно е това за 80%. Време е да се събудите и да разберете, че ви яздят като екологични мулета - брутално\", написа в друго съобщение Богомил Бонев.   ", "date": "2017.12.30", "title": "Богомил Бонев разби зелената мафия: Получават пари, за да лъжат! "}
{"url": "http://epicenter.bg/article/Karolev-razmaza-bTV-zaradi-Bansko--Sladki-li-sa-oniya-16-miliona-leva-za-razselvane-na-tri-leshoyada--/144060/2/0", "text": "\"bTV Новините на ниво вестник ШОК с голи снимки на синоптички: \"В социалните мрежи има твърдения, че съоръжението нарочно работи с ограничен капацитет в някои дни, за да се използва като пиар за строеж на втора кабинка над Банско. Концесионерът отрича.\" Това написа в профила си във Фейсбук икономистът Владимир Каролев.  \"Алооооо, редакторът на бТВ Новините, нали миналата година ходи да снимаш операторното табло на лифта за скоростта по време на опашките? Сладки ли са ония 16 милиона лева за разселване на три лешояда, дето папкате заедно по обявената тая година за най-неефективна и прахосническа европейска програма LIFE? Купихте ли си с тях за нова година ново Ауди или апартаментче на опашката на коня, както е модерно?\", написа още Каролев.  ", "date": "2017.12.30", "title": "Каролев размаза бТВ заради Банско: Сладки ли са ония 16 милиона лева за разселване на три лешояда? "}
