{"url": "http://epicenter.bg/article/Tsvetan-Tsvetanov-v-Plovdiv--GERB-shte-specheli-evropeyskite-izbori-/180118/2/48", "text": "ГЕРБ ще спечели европейските избори. Фактът, че някои социологически агенции в момента дават малка преднина на БСП – може само да мотивира структурите ни да работят още по-активно. ГЕРБ подкрепя водещия кандидат на ЕНП за председател на ЕК Манфред Вебер и вярваме, че той може да ни помогне в осъществяването на целите ни. Това заяви пред журналисти в Пловдив Цветан Цветанов, съобщиха от пресцентъра на ГЕРБ.  Зам.-председателят на ГЕРБ похвали областния координатор на ГЕРБ в област Пловдив Георги Мараджиев, който за една година успя да даде нужния импулс в работата на структурите, като през това време дори се изградиха нови младежки организации на ГЕРБ.  „Като кмет на Стамболийски Мараджиев също се справя отлично и това личи от усвоените по европейски програми 10 млн. лв. Община Стамболийски се развива бързо и това само доказва колко важна е европейската солидарност и стабилността в държавата“, уточни Цветанов.  „Няма как все още да говорим за конкретни кандидати за кметове за местните избори през есента. На номинационните събрания, които стартират юни, ще бъде отчетен и приносът на всеки един потенциален кандидат за кмет или общински съветник по време на предизборната кампания за евровота“, подчерта Цветан Цветанов.  Той коментира, че ГЕРБ има предимство пред политическите си опоненти в борбата за кметския пост в Пловдив, защото при управлението на партията и Иван Тотев градът се развива, все повече се превръща в привлекателно място за туризъм и бизнес и съвсем заслужено получи домакинството на инициативата „Европейска столица на културата“.   По време на кампанията за изборите за Европейския парламент е много важно да не се поддавате на фалшивите новини и компроматите, призова Цветанов, който по-късно бе гост на традиционния пролетен бал на партийната структура в Пловдив, който се провежда за десета поредна година. „За целта е необходимо да имаме постоянен диалог с гражданите и да презентираме постигнатите от ГЕРБ резултати“, допълни Цветанов.  „Ние подкрепяме бъдещия председател на Европейската комисия Манфред Вебер, който е голям приятел на България“, каза още Цветан Цветанов пред членовете на ГЕРБ от структурите в Пловдив-град и Пловдив-област. Той допълни, че и в тези избори партията залага на диалога и доказателство за това е, че се е вслушала в призива на Жозеф Дол.  „Заедно сме със СДС, за да може да не се разпилява гласът на демократично мислещите граждани“, заяви заместник-председателят на ГЕРБ Цветан Цветанов и допълни: „Пловдив през тази година е Европейска столица на културата благодарение на местната общност, на екипа на кмета Иван Тотев и с подкрепата на държавата. След откриването международните медии писаха за града с уважение – за неговото наследство и за инфраструктура, инвестициите и бизнеса в „града под тепетата“.  „Традиционно в Пловдив-град и Пловдив-област ГЕРБ има много добри изборни резултати. През месец май предстоят много изключително важни избори за Европейски парламент. Те са важни и за бъдещето на Европа и за нас, за да затвърдим постигнатото през изминалите години“, заяви от своя страна кметът на Пловдив и областен координатор на партията в града под тепетата инж. Иван Тотев.  Областният координатор на ГЕРБ в областта Георги Мараджиев също поздрави присъстващите в залата гости.  ", "date": "2019.04.13", "title": "Цветан Цветанов в Пловдив: ГЕРБ ще спечели европейските избори "}
{"url": "http://epicenter.bg/article/Boryana-Dimitrova---quot-Apartamentgeyt-quot--pokaza--che-ima-kriza-vav-funtsioniraneto-na-organite--koito-boryat-/180064/2/0", "text": "\"Протестите в Габрово не изместват акцента от скандала с апартаментите. И двата процеса са достатъчно сериозни. От \"Апартаментгейт\" произлезе нещо много важно - има криза във фунционирането на органите, които борят корупция като ДАНС и КПКОНПИ. Те трябваше да правят проверки как са натрупали политиците парите си, да кажат пред медиите, че има корупционен риск, а не да се заявява само, че текат проверки по сигнали, които не се знаело кога ще приключат\".   Това каза пред ТВ Европа социологът Боряна Димитрова. \"Дали една институция работи, се вижда по време на криза. Оставките на управляващи като първи жест са инвестиция в общественото доверие. Редно е да се направят крачки встрани. В същото време започват да валят, но този процес има опасност да девалвира. Трябва да се постави въпросът - какво правят институциите за борба с корупцията и с какво оставките ще подобрят работата им? Нужен е преглед на работата на КПКОНПИ. Във всяка една институция няма гаранция, че няма да има човек, който не злоупотребява\", коментира социологът.   \"Не мога да гадая кои ще са кандидатите за евродепутати на БСП. Това, което става в левицата, вече е доста непрозрачно. Ако има натиск отвътре, Сергей Станишев ще бъде издигнат и БСП ще повтори, че е демократична партия. Ако решението зависи от Корнелия Нинова – това няма да се случи\", коментира Боряна Димитров.  \r\n \r\n \r\n \r\n", "date": "2019.04.13", "title": "Боряна Димитрова: \"Апартаментгейт\" показа, че има криза във фунционирането на органите, които борят "}
{"url": "http://epicenter.bg/article/Rumen-Nenkov--Lozan-Panov-e-dobar-yurist--no-zapochna-da-se-izzhivyava-kato-institutsiya--VIDEO--/180070/2/0", "text": "Това каза в предаването „Тази събота“ по БТВ бившият конституционен съдия Румен Ненков във връзка с изказване по темата на новия правосъден министър Данаил Кирилов  , добави съдия Ненков.   Политиците участват и имат средства за влияние при избора на висшите ръководители в съдебната власт, кяза бившият конституционен съдия.  „В целия свят е така. Това е политически процес. Висшите ръководители в съдебната власт се избират с участието на политиците”, подчерта Ненков.  Той посочи, че Лозан Панов е бил сред предложените от него трима съдии за шеф на Върховния касационен съд. Когато Ненков е бил член на Конституционния съд сегашният главен прокурор Сотир Цацаров го е попитал дали не иска да се кандидатира за шеф на ВКС. Румен Ненков е отказал, но е предложил за три имена, едното от които е било на Лозан Панов.  „По какъв начин са осъществявани следващите контакти с Лозан Панов, как е разговаряно… Аз твърдя, че не е минало без разговори с представители на политически партии”, каза Ненков.  Той предположи, че Панов е разговарял с ръководителите на водещите партии, включително и с министър-председателя. „В това няма нищо лошо”, коментира Ненков.  „Лозан Панов е добър юрист и до момента, в който стана председател на Върховния касационен съд, аз имах голямо доверие в него.  , каза още бившият конституционен съдия пред bTV.  „Съпругата му говори като за институция „Лозан Панов”, а не като институция „председател на ВКС”. Той започва да се вживява в една роля, която някак си не му е присъща. Председателят на ВКС не трябва изразява публично това, което става в семейството. Той може да има всякакви политически пристрастия, но когато твоята съпруга говори за присвоена държава, означава, че ти имаш определени виждания, предпочитания. Хората очакват от председателя на Върховния съд да бъде импотентен политически, да не бъде ангажиран с нито една политическа сила”, подчерта Ненков.   Румен Ненков обяви за \"ужасно\" решението на Лозан Панов да съди България в Страсбург за 1000 лв. глоба от Сметната палата заради отказа му да подаде имуществена декларация за 2016 г.  \"Ако бях на негово място щях да платя глобата от 1000 лв., дори и да бях прав. Звучи ми ужасно да се съди държавата в Страсбург“, категоричен е Ненков. В скандала „Апартамент гейт” се искаше да се внуши на хората, че на тези политици или хора във властта са им били подарявани апартаментите, което не е вярно, заяви още в разговора Румен Ненков.  „Те не са получили подаръци, нито един строител не може да разчита на един министър, че ще му уреди одобряване на строителни книжа, архитектурни проекти и т.н. Тези продавачи имат интерес обаче да намалят разходите по сделката. Имат интерес да получат повече пари, но да платят по-малко данъци”, отбеляза той.  По думите му в пазарната икономика има много морал и той се съдържа в правовата държава. „Ако пазарните субекти не са подчинени на законите, ние се връщаме в комунизма, защото едни ще имат привилегията да не спазват законите и да имат по-голяма начална скорост”, посочи Ненков.  Той подчерта, че е законно да изповядаш сделка на данъчна оценка, но законът изисква тази цена, която се обявява в нотариалния акт, на която се сключва договорът и върху която се заплащат данъци и такси, трябва да бъде реалната и истинската.   „Ако се установи, че в определен случай в нотариалния акт е записана една цена, а фактически са броени под масата и други пари, това е нарушение на закона. Смятам, че това трудно ще се установи, защото всеки ще твърди, че сделката е изповядана на цената, която е посочена в нотариалния акт”, коментира бившият конституционен съдия.  „Не прави чест на тези, които инициираха скандала, че го инициират в предизборен период”, посочи още Ненков. Според него почтеният подход е изисквал въпросът да се постави и да бъде решен не само за политиците, а и за всички български граждани.  ", "date": "2019.04.13", "title": "Румен Ненков: В пазарната икономика има много морал (ВИДЕО) "}
{"url": "http://epicenter.bg/article/Prof--Marinov--Useshtaneto-za-bezpomoshtnost-na-darzhavata-e-v-osnovata-na-naprezhenieto-v-Gabrovo-/180073/2/0", "text": "Впечатленията за безпомощност и незаинтересованост на държавата, водещи до безнаказаност, са в основата на напрежението в Габрово. Това каза за седмичното обзорно предаване „Метроном“ на Радио „Фокус“ политологът проф. Александър Маринов.  По думите му не става въпрос за режисирани събития, а за опити на различни среди, фактори, групи и партии да се възползват от ситуацията.  „Имаше много такива примери, нека си спомним случая във Войводиново наскоро. Тогава също лидерът на една от управляващите партии каза силни думи, но виждаме, че тези спорадични ПР акции нямат резултат. Големият въпрос е за сериозната, добре обоснована и последователно прилагана политика на държавата спрямо ромското малцинство и особени негови характеристики – престъпността, неграмотността, изключването и бедността. Това не се решава със спорадични мерки. Има поне десет такива примери през последните 10-15 години. Виждаме, че напротив – положението се влошава“, отбеляза проф. Александър Маринов.  Той не изключи възможността най-пострадалите страни от темата с апартаментите да се възползват от ситуацията в Габрово, за да замъглят скандала с имотите.  Темата с апартаментите на властимащите се банализира и разширява до абсурд, обясни проф. Маринов.  По думите му „Апартаментгейт“ не трябва да се превръща в масов проблем на обществото.  Оставките не играят ролята на обществен успокоител, обясни политологът, като добави, че хората искат компетентно и безпристрастно разследване без намеса на властови чадър.   Под силен протестно-наказателен вот на фона на висок емоционален градус ще протекат евроизборите през май, прогнозира проф. Александър Маринов. По думите му предизборната кампания е жестока не защото използваните средства са грозни, а защото обществото вече мери с друг аршин.  Лавината от скандали може да повиши активността на европейските избори и да я насочи срещу тези, които обществото смята за виновни, обясни политологът.  БСП е партията, която разчита много повече на наказателния вот, отколкото на набирането на собствена убедителна позиция, уточни той, като добави, че това може да донесе тактически, но не и стратегически резултат на левицата.  „Ако просто само се разобличават безобразията, това ще има временен ефект. Предполагам, че ще се наблюдава отлив от ГЕРБ и ще има прилив към БСП. Ако допуснем, че левицата спечели както европейските, така и вероятните предсрочни парламентарни избори. Какво обаче следва после? Какво ще промени БСП в цялата уредба, така че тя да не позволява подобна масова злоупотреба с власт? Сега има общи декларации – ще посмени закона и ръководителите. Нужни са конкретни мерки, не само смяна на ръководителите на антикорупционната комисия. Това е болест, която е засегнала цялата държава и тя се нуждае от комплексно, радикално хирургично лечение“, обясни проф. Александър Маринов.  Той припомни, че отдавна предсрочните избори изглеждат неизбежни, защото сривът на доверието в управлението се задълбочава. Колкото повече време минава, толкова по-тежки ще бъдат резултатите за управляващите, добави политологът.   ", "date": "2019.04.13", "title": "Проф. Маринов: Усещането за безпомощност на държавата е в основата на напрежението в Габрово "}
{"url": "http://epicenter.bg/article/Dots--Antoniy-Galabov--Tazi-vecher-shte-se-napravi-opit-za-radikalizirane-na-protesta-v-Gabrovo-/180075/2/0", "text": "Тази вечер ще се направи опит за радикализиране на протеста в Габрово. Това каза в интервю за седмичното обзорно предаване „Метроном“ на Радио „Фокус“ политологът доц. Антоний Гълъбов.  Той отбеляза, че има достатъчно заинтересовани групи, които са в състояние да се опитат да радикализират всяка ситуация. Той припомни, че подобен опит е имало в Кюстендил само преди два месеца.  „Кметът на Кюстендил успя да удържи да не бъде етнизиран един криминален случай, в който загина човек, защото български и ромски мутри са се сбили. Тук няма етнически елемент, в това отношение опитите продължават с Габрово“, каза доц. Антоний Гълъбов.  По думите му опасни групи от интереси влияят върху различни партии.  „Става дума за проблем на националната сигурност, който не е ромски, той е български. В българското общество има групи, които са в състояние да сплашат хората и да спекулират със страховете на българските граждани, което е много опасно. Тези групи не са ромски, а български. Много е важно тази линия, която избра правителството в момента, да бъде продължена и след затихването на проблемите в Габрово. Имам основания да смятам, че тази вечер те ще се опитат да радикализират протеста, затова е много важно хората, които отговарят за управлението на кризата в Габрово, да се подготвят добре. Има групи от интереси, които търсят провокация, които търсят възможност да се радикализира ситуацията и да дестабилизират страната“, заяви политологът.  Според доц. Антоний Гълъбов по сценариите досега тези групи ще се опитат да придвижат хора към Габрово.  „Помните Катуница - в рамките на часове бяха докарани футболни агитки. Имаме натрупване, имаме последователност, свързана с предизборна ситуация, генериране на етническо напрежение, последователна работа в социалните мрежи и всяване на страх. Това е риск, който трябва да бъде пресрещнат много сериозно“, отбеляза доц. Антоний Гълъбов.   Има усилия криминалният инцидент в Габрово да бъде етнизиран, каза още доц. Антоний Гълъбов. По думите му това не е първият подобен случай.  „Трите казуса - Катуница, Гърмен, Войводиново, те бяха използвани в самата пропаганда. Става дума за нещо сериозно, което е обезпокоително в българското общество. Общият проблем е в рязкото намаляване на капацитета за интеграция на българското общество. Както казва проф. Георг Краев, това са нашите цигани, с други думи те са такива, каквито ние сме ги направили. Отговорността за това е споделена и много ясно трябва да бъде очертана. Тя има своите много ясни адреси и трябва да бъде адресирана коректно“, подчерта политологът.  Според доц. Антоний Гълъбов големият въпрос е, че за първи път има опит за пробив на подобен сценарий в градска страна.   „Точно затова ми се струва, че както поведението на вицепремиера Дончев, така и на министъра на вътрешните работи, така и на цялото правителство по този случай, засега се развива в правилната посока. Целта е да бъде париран този опит за възпроизвеждане на същия сценарий - всеки криминален случай, който може да бъде представен като противопоставяне между българи и роми, да бъде форсиран към уж справедлив обществен протест, който върви към разрушаване и прогонване на ромите от населените места. Това е изключително опасна игра. Аз знам, че е игра, знам, че става дума за сценарий. Знам, че има фигури, които са изключително заинтересовани от това. И точно затова казвам, че проблемът е сериозен. Той трябва да бъде адресиран правилно. В момента, в който говорим за ромите като за едно нещо, вече сме сбъркали. Не става дума за една група, ромската среда е изключително многообразна вътре в себе си. Когато говорим за ромите въобще, ние всъщност не говорим за нищо“, заяви доц. Антоний Гълъбов.  ", "date": "2019.04.13", "title": "Доц. Антоний Гълъбов: Тази вечер ще се направи опит за радикализиране на протеста в Габрово "}
{"url": "http://epicenter.bg/article/Tsentar--Amalipe--Mnogo-romski-semeystva-vremenno-sa-napusnali-Gabrovo--politsiyata-gi-goni/180082/2/0", "text": "От Център „Амалипе“ твърдят, че голяма част от ромските семейства временно са напуснали Габрово, а два дни почти не е имало ромски деца в училищата, предава БНР.  Жандармерията е разположена в близост до местата с ромски къщи, но полицията „показва по-скоро безсилие, настоявайки повече габровски роми да прекарат следващите дни при роднини в други общини“, се посочва в съобщението.  Това твърдение на ромската организация влиза в противоречие с думите на кмета на Габрово Таня Христова, която по-рано днес опроверга твърденията на БСП за повишаване броя на ромите в Габрово, като уточни, че в града никога не е имало ромско гето.  „Няма дори ромска махала. Няма нито детска градина, нито училище, в което да се наблюдават елементи на сегрегация. Присъствието на ромско население в Габрово е изключително малко спрямо много други населени места\", заяви Христова, цитирана от Агенция \"Фокус\".  В съобщението на Център \"Амалипе\" се казва още, че напрежението и несигурността сред останалите в града роми са изключително силни, особено на фона на очаквания довечера протест. На него, според информацията на Център „Амалипе“, се очаквали и пловдивски футболни фенове.  Снощи за трета поредна вечер жители на града излязоха на улицата, провокирани от нападението на трима роми над продавач в магазин.  ", "date": "2019.04.13", "title": "Център „Амалипе“: Много ромски семейства временно са напуснали Габрово, полицията ги гони"}
{"url": "http://epicenter.bg/article/Emanuil-Yordanov--Dokogato-problemite-s-tsiganskata-obshtnost-se-zamitat-pod-kilima--shte-ima-naprezhenie-/180083/2/0", "text": "Докато проблемите с циганската общност се замитат под килима, ще продължи да се поражда напрежение като това в Габрово. Това каза за седмичното обзорно предаване „Метроном“ на Радио „Фокус“ бившият вътрешен министър Емануил Йорданов.  По думите му към този момент идеята за интеграция на циганите е напълно провалена. Това, което трябва да се отбележи е, че проблемът е с голяма давност, каза още той и припомни, че първият подобен случай е този с клана Зрънкови във Видин през 2002 г. и от тогава подобни проблеми възникват периодично в различни населени места.  „Прави впечатление, че не се взимат никакви мерки. Обикновено се говори 2-3 дни и след това преминаваме към следващия скандал, като проблемите с етническото напрежение остават на заден план. В същото време многобройни организации получават какви ли не пари за ромско включване, за интеграция на ромите и никой не следи как са изразходвани тези пари и защо дори и стотинка от тях не стига до циганското население в България“, аргументира се той.  Емануил Йорданов добави, че не вижда как може да се случи нещо с интеграцията на циганите, защото управляващите не вземат отношение по темата. Относно Габрово, бившият вътрешен министър обясни, че досега не е чувал там да е имало подобни проблеми и изведнъж се получава такава реакция.  Тя е следствие на натрупване на проблеми и внушения в обществото, защото има хора в държавата, които нямат никакви задължения, а се ползват с привилегии, каза още той.  ", "date": "2019.04.13", "title": "Емануил Йорданов: Докато проблемите с циганската общност се замитат под килима, ще има напрежение "}
{"url": "http://epicenter.bg/article/Dots--Antoniy-Galabov--Radikalniyat-model-na-GERB-s-ostavkite-shte-dade-rezultati-v-srednosrochen-plan/180084/2/48", "text": "Моделът на последователни и радикални действия на ГЕРБ, свързан с подаването на оставки, в средносрочен план ще започне да дава резултати. Това каза в интервю за седмичното обзорно предаване „Метроном“ на Радио „Фокус“ политологът доц. Антоний Гълъбов. По думите му казусът с апартаментите тази седмица е приключил.  „Приключи го президентът Румен Радев, защото се опита да удължи сигнала, но всъщност го заглуши. Добре е да кажем в края на тази седмица, че имаме променена среда, в която това, което беше използвано като пропагандна кампания, като атака срещу управляващите и т.н., трябва да се превърне във всекидневие. Оттук нататък всички български политици, всички хора, които заемат важни позиции, трябва да очакват това. Това трябва да се превърне във всекидневие, което постепенно да морализира българския политически живот. Трябва да стане ясно, че всеки, който е на публична позиция, може да бъде принуден да отговаря и да обяснява произхода на средствата, с които разполага“, заяви политологът.  Според доц. Антоний Гълъбов връщането на усещането за справедливост изисква много повече усилия, не само подаване на оставки. „Усещането за несправедливост беше трупано през всички тези 30 години в българското общество по различни причини. То дори не е адресирано единствено и само към съдебната власт или към управляващите. Българските граждани живеят с дълбокото усещане за несправедливост във всекидневния си живот и преодоляването на тези нагласи ще изисква много повече време и усилия“, каза още той.  Доц. Антоний Гълъбов коментира, че ГЕРБ е особен тип политическа организация.  „В началото много хора смятаха, че ГЕРБ е от типа на НДСВ, че е по-скоро временен политически феномен, който след време ще се разпадне. Всъщност се оказа, че през всичките тези повече от 10 години около 1 милион български граждани се разпознават през тази политическа формация. В този смисъл става дума за реална политическа партия. С доста активен вътрешен организационен живот. Разбира се, че всички тези хора са много обезпокоени от това, че ключови за тях фигури, които имат изключителен авторитет за тях, претърпяват подобни събития, особено разбира се Цветан Цветанов. И няма как да няма напрежение вътре в самата партийна структура на ГЕРБ, но аз смятам, че това ги мобилизира“, допълни политологът.  ", "date": "2019.04.13", "title": "Доц. Антоний Гълъбов: Радикалният модел на ГЕРБ с оставките ще даде резултати в средносрочен план"}
{"url": "http://epicenter.bg/article/Chetirima-zaginali-i-23-raneni-pri-katastrofi-v-stranata-prez-izminaloto-denonoshtie-/180071/3/0", "text": "Четирима души са загинали, а други 23 са ранени при 17 тежки катастрофи в страната през изминалото денонощие. Това съобщиха от пресцентъра на МВР.  В София са станали 24 леки и 3 тежки пътнотранспортни произшествия, при които има трима пострадали.  От началото на годината в страната са се случили 1476 катастрофи, при които има 125 загинали и 1864 ранени.  ", "date": "2019.04.13", "title": "Четирима загинали и 23 ранени при катастрофи в страната през изминалото денонощие "}
{"url": "http://epicenter.bg/article/Ofitsialno--ChEZ-se-otkaza-ot-sdelkata-s--quot-Inerkom-quot--za-prodazhbata-na-biznesa-si-v-Balgariya/180060/4/0", "text": "  Като причина се посочва невъзможността на компанията на Гинка Върбакова да изпълни условията по договора, подписан преди година.   \"Инерком\" не получи разрешение от Комисията за защита на конкуренцията да придобие българските активи на енергодружеството и подаде жалба в съда. Преди дни се разбра, че в надпреварата за бизнеса на ЧЕЗ в България се включва и \"Еврохолд\".   \"Решихме да прекратим договорът, защото \"Инерком\" не може да изпълни условията по него. В момента ЧЕЗ има две предложения за продажба ,които все още анализираме. Те са от \"Индия пауър\" и \"Еврохолд\", каза Алис Хоракова, говорител на ЧЕЗ – Чехия.   До момента все още няма позиция на \"Инерком\".", "date": "2019.04.13", "title": "Официално!  ЧЕЗ се отказа от сделката с \"Инерком\" за продажбата на бизнеса си в България"}
{"url": "http://epicenter.bg/article/Valeriya-Veleva--Kostov---greshnikat--koyto-oshte-ne-e-izkupil-vinata-si/180089/11/0", "text": " С книгата си  „Свидетелства на прехода (1989-1999)”, чиято премиера беше преди два дни и с която ще обиколи България. Не съм я прочела все още.   Но проследих внимателно интервютата, които даде Костов, рекламирайки творбата си като негова оценка за времето.     Но какво прозира в тези „откровени” интервюта на Костов –  за несъстоялата се декомунизация, за непроведените реформи, отново БЪЛГАРИТЕ СА ВИНОВНИ, че не защитили неговата демокрация и неговата пазарна икономика, за да стигне той - политикът, държавникът -     Ако Костов се върна след 18 години, за да ни каже това, по-добре да беше си стоял при теменужките в „Драгалевци”.    Признанието, че създаването на ДБС е било грешка, се промъкна между многото фалшиви думи, с които Костов се опитваше да реабилитира управлението си.   А и никой от колегите не го попита как стана раздържавяването на едни от най-големите български предприятия: „Арсенал\" – Казанлък, „Хлебна мая\" – Русе, ОЦК – Кърджали, „Хемус ер\" – София, „Елните\" – Несебър, хотелите „Санкт Петербург\" в Пловдив и „Средец\" в Слънчев бряг. Не отрониха дума за  Винпром „Дамяница\" и завода „Каолин.     който приватизира Боровец, Пампорово и Златни пясъци.   Никой не го попита що за пазарна икономика е била тази, по време на която всички големи сделки по приватизацията са били слагани първо на масата на НИС на СДС .   Никой ни го попита защо на НИС на СДС е било решавано на кой тв и радиооператор да бъде даден национален лиценз, кой да бъде сложен за шеф на ВКС, защо мафията и корупцията станаха визитната  картичка на неговото правителство, защо създаде паралелна икономическа власт, защо раздели интелигенцията...   Не, не, причината не са тежките реформи, каквито оправдания се чуват. Народът понесе стоически всички изстъпления на реформите. Стягаше колана, мърмореше и чакаше да види управници, които не крадат и не го лъжат. И не е вярно, че правителството на Костов \"не е имало нужната обществена подкрепа, за да се направят решителните крачки напред\", както се оправдава бившият премиер пред \"Панорама\". Костов имаше всичко - парламентарна, изпълнителна, съдебна, медийна власт, за да продължи реформите, които започна през 1997 година. Костов роди “Олимп”, “Трон”, Славчо Христов, Красимир Стойчев, Мистър 10%, “Бъдеще за България”, Мира Нейнски и Лили Попова, аферата “Сапио”... Корупционните скандали гърмяха всеки ден.     А за онези, с късата памет,  ще припомня думите  на бившия   изкарал младежките си години по затворите на тоталитарната власт, един високоморален политик, който скоро тихо ни напусна, казани през 2000 година:      И понеже виждам, че паметта ни наистина е къса, предлагам да си припомним какво бе Костов и какво остави след себе си.   В нощта на вота се разплака по време на пресконференцията. Очите му потънаха в сълзи. Погледът му бе блуждаещ, невярващ, неразбиращ. В този миг – в изтичащите последни часове на 17 юни 2001-а, Иван Костов приличаше на Тодор Живков на пленума на 10 ноември 1989-а.   : „   : „  Когато видях снимката му на излизане от президентството, признавам си, че изпитах човешко съчувствие към отиващия си премиер, който след прощалната среща с президента (Петър Стоянов) не можа да скрие дълбоката драма, която изживява. Критикувала съм много от управленските и партийните решения на Иван Костов, била съм сред опонентите му в последните две години. Двамата сме си разменяли остри реплики, всеки от позицията на своето място в обществото. Знам, че в журналистиката, както и в политиката, няма място за емоции. И все пак – мълчаливо наведената глава на един министър-председател, загубил катастрофално партия и държава, в един миг ме накара да забравя миналото.   . Разговарях тогава с много депутати от СДС, БСП и ДПС. „ ” Каза го член на НИС, един от тези депутати от провинцията, които Костов направи местни феодали.   „ ” И това е ядна реплика на висш седесар – член на Националния съвет, един от емблематичните водачи на синята партия.    Няма съмнения, че в първите две години от своето управление Костов постигна много. . Костов положи основите на финансовата и политическата стабилност у нас.  Затова драмата на Костов след провала не предизвиква съчувствие сред доскорошните му съратници. Той мълчеше не само пред медиите – мълчеше и в парламента, мълчеше на прощалната вечеринка с елита на СДС, мълчеше и на заседанията на НИС. Слушаше колегите си, докато се обсъжда даден проблем, не взимаше отношение, а след като дебатът приключи, обявяваше: „Всичко това е несъстоятелно. Не е солидно.” Неговите предшественици Филип Димитров и Жан Виденов също преживяха драматично падането си от власт. Жан веднага отпусна гордия перчем на челото и потъна в мълчание, обиден като дете. Филип Димитров понесе рицарски загубата, но избяга от „Раковски” 134 и се скри във фондация „Демокрация”. Също като него Костов бе избрал фондацията на ул. „Граф Игнатиев” за свое убежище. Но ако Филип остана верен на СДС и не каза дума против наследника си, Костов не се притесняваше да посича всичко по-долу от него.  За съжаление той потвърди това.  И когато този бастун се счупи под тежестта на управленските му пороци, той бе обиден на целия свят. На народа си, че не го е оценил, на своите – че не пожелаха да го търпят, на медиите – че проникнаха в тайните на паралелната му икономическа власт.   „  Тази тежка присъда е на о. з. ген. Бриго Аспарухов и за разлика на някои от СДС той не пожела да се скрие в анонимност.    избухна в смях зам.-председателят на парламента акад. Сендов, когато го попитах за съдбата на ученика му математик.   Казват, че е изкуство да си създаваш врагове. Ако това е така, на Костов трябваше да се присъди „Оскар”. Дори и Евгений Дайнов беше провидял, че ако в началото на 2001 г. „всички бяха срещу СДС” сега „всички са срещу Костов”.  Той просто не усети, че когато се забрави във високомерието си; когато потъна в самочувствието си, че има още поне два мандата; когато избра пренебрежението към другите; Да се погледне отстрани.   Защото Костов можеше да се спаси. Да спаси и себе си. И СДС. И държавата. Можеше да не постеле червен килим пред Симеон на „Дондуков” 1. Ако беше слушал не драгалевската теменужка, а това, което му казваха медиите и опонентите.   Не знам дали ще прочета това в неговите \"Свидетелства на Прехода (1989-1999)\"...  ", "date": "2019.04.13", "title": "Валерия Велева: Костов и неговите смъртни грехове. Четиво за управници"}
{"url": "http://epicenter.bg/article/Premiera-na-balgarskiya-tiyneydzharski-film--quot-Byagay-quot---VIDEO--/180099/6/0", "text": "Любими певци и влогъри направиха актьорски дебют в българския игрален филм \"БЯГАЙ\". Снощи в зала 1 на НДК се състоя премиерата на тийнейджърския филм.   Продукцията е режисьорски дебют на 19-годишния Матей Генчев, предава Канал 3.  \"БЯГАЙ\" проследява историята на група тийнейджъри, които откриват в стар джобен часовник мистериозна тайна, водеща след себе си опасни и вълнуващи приключения.  ", "date": "2019.04.13", "title": "Премиера на българския тийнейджърски филм \"Бягай\" (ВИДЕО) "}
{"url": "http://epicenter.bg/article/Dzhulian-Asandzh-e-zadarzhan-v-zatvora-Belmarsh-v-yugoiztochnata-chast-na-London/180063/7/0", "text": "Основателят на \"Уикилийкс\" Джулиан Асандж е задържан в затвора Белмарш в югоизточната част на Лондон, разкри за Франс прес британски съдебен източник, цитирана от БТА.   Белмарш е строго охраняван затвор с капацитет до 910 затворници, сред които има и такива, породили голям медиен интерес.   Сред тях беше Роналд Бигс, един от извършителите на обира на пощенския влак от Глазгоу до Лондон през 1963 г., починал през 2013 г. Сред задържаните там бе и радикалният проповедник Анджем Чоудри, осъден през през 2016 г. и освободен през 2018 г.   Асандж беше арестуван онзи ден в посолството на Еквадор в Лондон. Той беше задържан заради неявяване в съда през 2012 г. и заради американско искане за екстрадиция по обвинение в \"информационно пиратство\".   Адвокатката на Асандж Дженифър Робинсън каза, че клиентът й ще се бори срещу искането за екстрадиция. Съдебната битка може да продължи между 18 месеца и две години.  ", "date": "2019.04.13", "title": "Джулиан Асандж е задържан в затвора Белмарш в югоизточната част на Лондон"}
{"url": "http://epicenter.bg/article/Podpisaha-memoranduma-za-balkansko-domakinstvo-na-evropeysko-i-svetovno-parvenstva-po-futbol-/180086/8/0", "text": "Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей подписаха Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028. Спортните министри и представители на футболните федерации на България, Румъния, Гърция и Сърбия проведоха работна среща в Солун, съобщиха от пресцентъра на министерството на младежта и спорта.  По време на разговора бяха обсъдени основните аспекти, свързани с подготовката на общата кандидатура. Около 70% от подготовката е свързана със спортната инфраструктура във всяка от четирите страни. Освен заявената политическа подкрепа от страна на всички, след официалното стартиране на подготовката трябва да има сериозни гаранции, че нито една държава няма да се откаже до завършване на процеса – без значение от политическата ситуация в страните.   “Вярвам, че обществото успя да приеме идеята за обща кандидатура за престижен спортен форум, защото това е шанс да направим нещо добро за Балканите, нещо историческо – което ще помогне изключително много за развитието на региона”, заяви Красен Кралев. По думите му ключът към успеха на кандидатурата е доброто планиране и реалната преценка на възможностите.  “Подписването на международното споразумение днес е първата стъпка към реализирането на нашата обща мечта”, каза той. Българският спортен министър направи предложение до края на годината да се вземе окончателно решение дали ще кандидатстваме за Световно или Европейско първенство.  “Има много сериозна разлика в инфраструктурата, която се изисква”, коментира Кралев. Той сподели от опита си като гост на редица международни спортни събития, че държавите на Балканите и в Източна Европа полагат огромни усилия да се представят отлично по отношение на организация и провеждане на събитията и практиката показва, че в много случаи се представяме по-добре от най-развитите държави. Според Красен Кралев не би трябвало на Балканите и в България да имаме притеснения, че ще се успеем да се справим с това предизвикателство.  От страна на България в разговорите на експертно ниво участваха президентът на Българския футболен съюз (БФС) Борислав Михайлов, изпълнителният директор на Национална спортна база Пламен Манолов и директорът на дирекция \"Европейски програми, проекти и международно сътрудничество\" на Министерство на младежта и спорта Виктория Славкова.  Боби Михайлов коментира, че прогресът в преговорите е виден и все повече се приближаваме към официализирането на партньорството между България, Румъния, Гърция и Сърбия. “Партньорството между нашите четири държави е от фундаментално значение за развитието на спорта в региона и за приятелските отношения между четирите държави”, каза той.  От името на Румъния на срещата присъства президентът на Румънския футболен съюз Разван Бурлеану. Той представи пред присъстващите презентация с обобщена информация за условията и възможностите в България, Сърбия, Румъния и Гърция. Бурлеану беше категоричен, че именно футболът може да бъде пътят за икономическо развитие на регионите.  Президентът на футболната федерация на Гърция Граменос Евангелос участва в експертната среща от името на Гърция. Сърбия беше представена от вицепрезидента на Сръбската футболна асоциация Марко Пантелич, генералният секретар на Асоциацията Йован Шурбатович и заместник-спортният министър Дарко Удовичич.  Спортните министри и представителите на футболните федерации на България, Сърбия, Румъния и Гърция дадоха изявление пред медиите, на което представиха изводите от проведените разговори.  Работната среща в Солун бе четвърта поред между четирите държави. Следващата среща ще се проведе в Букурещ през юни. До края на 2019 година трябва да бъде взето крайното решение – за общо домакинство на Европейско или Световно първенство ще се кандидатства, за да бъде представено на правителствата им.  ", "date": "2019.04.13", "title": "Подписаха меморандума за балканско домакинство на европейско и световно първенства по футбол "}
{"url": "http://epicenter.bg/article/Poli-Genova-stana-mayka-na-momchentse-/180067/10/0", "text": "Поли Генова стана майка на момченце. Щастливата новина съобщиха от мениджмънта на певицата. Това е първото дете на Поли, което се роди вчера следобед. Името на първородния ѝ син е Даниел, съобщи БГ Радио.  \"Днес се роди Даниел Джоузеф Шартън\", написаха от фен профила на певицата в Instagram.  Преди месец тя направи бебешко парти, с което отпразнува предстоящата поява на момченцето си. Половинката на Поли е холандецът Джоузеф Шардън, който работи в шоубизнеса. Двамата се запознават преди 2 години на наградите на БГ Радио и възнамеряват да останат в България.  Българската поп певица представи страната ни на песенния конкурс \"Евровизия\" през 2011 г и 2016 г. С изпълнението на If Love Was A Crime Поли Генова спечели 4-тото място за България в надпреварата през 2016 г.  ", "date": "2019.04.13", "title": "Поли Генова стана майка на момченце "}
{"url": "http://epicenter.bg/article/Pusnaha-treylara-na--quot-Mezhduzvezdni-voyni--Vazhodat-na-Skayuokar-quot---VIDEO--/180085/10/0", "text": "Деветият филм от сагата \"Междузвездни войни\" ще излезе през декември по кината и ще бъде озаглавен The Rise of Skywalker, стана ясно на проява в Чикаго, съобщи Франс прес, цитирана от Дарик.  \"Този филм е за това ново поколение и за това, което са наследили, светлината и мрака\", заяви на сцената режисьорът на лентата Джей Джей Ейбрамс, чието дело бе и седмият епизод \"Силата се пробужда\". \"Но дали са подготвени в момент, когато са изправени срещу това най-голямо зло?\", добави Ейбрамс след излъчването на двуминутния трейлър.  Видеото започва с Рей (Дейзи Ридли) и пустинен пейзаж. Младата жена изважда от колана си лазерен меч, а в ушите й звучи гласът на Люк Скайуокър (Марк Хамил). \"Предадохме всичко, което знаехме. Сега в теб живеят хиляда поколения. Но това е твоята битка\", казва джедаят, докато Рей се готви да се изправи срещу връхлитащ отгоре изтребител.  Трейлърът завършва със зловещия смях на император Палпатин, което, наред с излизането на актьора Иън Макдайърмид на сцената в Чикаго, създадоха очаквания, че злодеят може да се завърне от отвъдното.  Ще има и сцени с Кари Фишър, която играеше принцеса Лея и която почина през 2016 година. \"Цяло чудо е, че имаме няколко неизползвани сцени от \"Силата се пробужда\", които позволиха историята да бъде продължена, каза Ейбрамс.  ", "date": "2019.04.13", "title": "Пуснаха трейлъра на \"Междузвездни войни: Възходът на Скайуокър\" (ВИДЕО) "}
{"url": "http://epicenter.bg/article/Printsesa-paleontolog-pokazva-dinozavarski-zapartak-v-indiyskiya-shtat-Gudzharat/180101/10/0", "text": "Казват, че Гватемала на езика нахуат означава „място с много дървета”. В Централно американската държава, където живеят най-голям брой преки потомци на маите,  има повече от 30 действащи вулкана. Като добавим факта, че от Втората световна война чак до 1996 година страната е била във вихъра на  системни размирици, започваме да се чудим с кой акъл пиарът Соня Момчилова е тръгнала натам.  И дали трите исторически паметника, включени в списъка на ЮНЕСКО са достатъчен аргумент да си причини подобно приключение.   Би Би Си неотдавна съобщи за голямо археологическо откритие там. Лазерна технология със сензори е помогнала за разкриването на повече от 60 000 къщи, дворци, пътища и укрепителни съоръжения на древните маи. Според National Geographic това доказва, че в Централна Америка е имало развита цивилизация, която не е отстъпвала на Древна Гърция или Китай.   Онези, които слушат системно Покана за пътуване, със сигурност помнят гастрола на редактора Ани Маринова за джаз-феста в Сараево. Тогава се зарекохме да разказваме за музикалния и фестивален туризъм на Балканите. Този път е ред на музикалния редактор Албена Велева да изпъкне като ерудит с репортаж от Международния фестивал Благоевград блус и джаз, където освен стиловете от заглавието звучаха още камерна опера и балкански  ритми. Тя успя да направи интервю с Васко Кръпката, но и разказа от личен опит колко е хубаво да заведеш детето си на събитие с интелигентна атмосфера и качествена музика.   При броденето си по света човек вижда не само необичайни неща, ами среща и забележителни хора. Като например принцесата-палеонтолог, с която се запознах в индийския щат Гуджарат. Аалая Султана Баби Баласинор е малката стопанка на 130-годишната къща.   Когато човек  я види, изпънала до пръсване дънките,  с каубойска шапка на главата, заровила в пръстта на динозавърския парк ръце, никога няма да предположи, че има благороднически произход. Аалая е решена да превърне 7-те различни вида вкаменелости на древни влечуги, открити в земите на баща й, в палеонтологичен атракцион. Засега най-голямата забележителност е огромна морена, през която минава гръбнакът на динозавър.    Но принцесата е поръчала праисторически фигури в естествен размер, поканила е 50 палеонтолози от цял свят да се произнесат за откритията и се надява да организира пикници под сянката на възродените вкаменелости.   В хола на двореца „Баласинор” всеки може да пипне и претегли  в ръка част от пищял на тиранозавър рекс или да счука подправки с яйце от динозавър. Нищо чудно! Аалая така го намерила – една бабка от селото млатела масалата си със запъртък на 67 млн. години.  Докато щерката създава парка си, майка й вече е кулинарна звезда в Индия. Непрекъснато гостува в различни шоу-програми или изготвя менютата за ВИП-гощавки. Дори я поканили да организира сватбата на „Мис Свят” Айшвария Рай.   Титлата на Аалая е „набаб сиди”, което ще рече щерка на местния мюсюлмански владетел. Преди няколко години тя е избрана да участва в британското риалити Secret Princes, „принцеса под прикритие”. Взимат три синьокръвни наследнички от различни краища на света, изпращат ги в къща в Есекс, където ги оставят да се оправят сами, без прислуга и цяла Англия им гледа сеира по телевизора.  Аалая се справила без проблем, защото в Баласинор помага в домакинството от тийнейджърка.   В замисления от нея „джурасик парк” най-зашеметяващата вкаменелост е на близо 70 млн. години. Динозавърка, захапала змия, в мига, когато атакува яйцата й. За жалост, там видях копието.   Целият каменен блок – 3,5 метра дълъг, е отнесен в музея в Бомбай, след като е проучен в университета в Бостън. Аалая обаче всеки ден е в динозавърския парк и със сигурност ще открие още нещо интересно за немногобройните засега посетители. И принцесите трябва да си плащат сметките.", "date": "2019.04.13", "title": "Принцеса-палеонтолог показва динозавърски запъртък в индийския щат Гуджарат"}
{"url": "http://epicenter.bg/article/Ivan-Kostov-v-Panorama-/180059/2/0", "text": "Ние реформаторите и демократи не се разбираме помежду си, не си прощаваме, не общуваме и само търсим как да се разграничим един от друг. Именно заради това се провалихме в опита си да създадем партии.   Това каза пред БНТ бившият премиер Иван Костов, който вчера представи мемоарната си книга \"Свидетелства на прехода\" пред препълнената зала \"Тържествена\" на Военния клуб в София.   Той добави, че основният проблем по време на неговото управление е било посткомунистическото общество, което било мнозинство. По думите му тези хора имали проблем с реформите, защото ги карали да проментя живота си и себе си.   По думите на Костов извършената приватизация в неговия мандат е била задължителна и според него много успешна.   Като най-важна собствена грешка той посочи ненаправената лустрация и даде за пример денацификацията, извършена от Конрад Аденауер след Втората световна война в Германия. \"Ние винаги се опитваме да минем между капките, по най-лекия начин. Не сме страдали достатъчно\", разкри още бившият премиер. Като най-голям проблем на прехода Костов посочи липсата на солидарност, на съпреживяване и способността за прошка между реформаторите и демократите. Според Костов, извършената през 90-те години приватизация в България е била \"доста успешна\", особено на фона на раздържавяването в Чехия и Полша, Той заяви, че предприятия като \"Кремиковци\" и БГА \"Балкан\" не е могло да бъдат спасени заради високата външна задлъжнялост на държавата, заради която тя не е могла да помага на бедните и болните. Костов обясни, че двойният фалит на България (през 1990 г. и 1997 г.) е причина България и днес да е най-бедната държава в ЕС. \"България е единствената страна от източния блок, която два пъти изпада във финансов колапс\", аргументира се той. \"Социалистическата икономика беше изпразнена от активи. Самата държава беше в окаяно финансово състояние и затова нямаше как да спаси предприятия. Обслужвахме дълга на държавата с огромен процент от бюджетните приходи – около 35%. За пример ще дам Гърция в момента, която отделя около 6-7% от приходите си за външния си дълг\", уточно Иван Костов.   \"Написах защита на прехода. Свидетелствам за да защитя това, което е направила страната по пътя си за прехода. Пътьом съм се опитал и някои от най-тягостните митове на прехода да ги атакувам и развенчавам\", каза той. По думите му в книгата си спори с хората, които са били \"в авангарда на реформите, които искаха да променят страната, искаха да я направят демократична и пазарна\".   \"Тези хора нямаха политически качества и поради тази причина много от силите се разпиляха\", отбеляза Костов. Според него управлението му е реализирало \"една от най-успешните и една от най-бързите приватизации\", въпреки че \"изглежда странно на пръв поглед\".   \"Това е истина, зарита от политическа измама - голяма, мащабна, и от многобройни други митове. Това са фактите. Аз съм го доказал с числа, с примери, със съпоставки и сравнения с други страни\", категоричен беше бившият министър-председател.   За него големият виновник за българската бедност е \"двукратният фалит на страната\" - за първи път през 1990-а и повторно през 1997-а.   \"България е единствената страна от Източния блок, която два пъти изпада във финансов колапс. Това не го казвам аз, това го свидетелстват числата, обективните числа, които са налице\", допълни той. С изключение на 1997 година, нямаше обществена подкрепа, за да се направят решителните крачки напред, заяви още Костов.   \"Посткомунистическото българско общество, посткомунистическият човек има проблем с реформите, защото те го карат той да промени собствения си живот. Той трябва себе си да промени. Звучи абстрактно и теоретично, но всички усетихме, че трябва да се променим\", подчерта той.   Бившият премиер призна, че от самото начало е знаел, че е щял да бъде намразен от обществото за направените реформи, но е бил готов да плати цената за това.", "date": "2019.04.13", "title": "Иван Костов в Панорама: Нямаше обществена подкрепа, за да се направят решителните крачки напред"}
{"url": "http://epicenter.bg/article/Protestirashtite-v-Gabrovo-poiskaha-ostavkata-na-kmeta-Tanya-Hristova/180061/2/0", "text": "      Протестите започнаха след побой в магазин. Извършителите – трима души от ромски произход, някои вече с криминални регистрации, с присъди първоначално бяха задържани и освободени, а после арестувани отново и вече са с повдигнати обвинения.   Недоволството през последните дни се превърна в размирици, имаше атакувани къщи, опит за щурм на сградата на следствието, имаше ранени хора, както и арестувани сред протестиращите.   Жителите на града приветстваха оставката на директора на местната полицията. Протестиращите настояват за „малко повече толерантност към българите, а малцинствата да спазват законите“. Една от протестиращите е категорична, че „не може ромски деца да раждат деца и да живеят на наш гръб с помощи“.   В последните дни протестиращите обикалят улиците на Габрово, ескортирани от жандармерията. Когато се натъкнат на преградена от силите на реда улица те сменят посоката.    директор на полицията в обхванатия от протести Габрово, подаде оставка. Тя вече е заведена в деловодството на министерството на вътрешните работи.   Оставката на Бончев беше поискана от вътрешния министър Младен Маринов и премиера Бойко Борисов. Министър-председателят коментира ситуацията от Дубровник, където участва в срещите от инициативата „16+1“. Той разкритикува ръководството на полицията в Габрово за допускането на подобен конфликт. „За мен оставката или поемането на отговорност от този директор на полицията трябва да е факт веднага щом си дойде министърът. Защото месеци наред са допуснати в обществения ред да се движат такива групи, както ми докладват - да си пият бири на детски площадки, да се правят на интересни в града“, каза Борисов и подчерта, че ролята на полицията е това да не допуска подобни случаи на нарушаване на обществения ред. „Полицията е за това - да е взела мерки. Ако, както чувам, големи групи са се разхождали и притесняват майките, децата, полицията къде е“, попита министър-председателят.   Неговото изказване беше в контраст с оценките на неговия вицепремиер Красимир Каракачанов, според когото, органите на реда са си свършили работата.   Полицията в Габрово в момента се проверява за допуснати пропуски, стана ясно от съобщение на МВР. След приключването й предстои да бъде преценено дали ще бъдат взети допълнителни административни и организационни мерки.   Вътрешното министерство призовава гражданите да спазват обществения ред по време на протестите.   За 9 часа днес е планиран брифинг с последна информация за ситуацията в Габрово - пред медиите ще говорят заместник директорът на Главна дирекция „Национална полиция\" - Тодор Гребенаров, директорът на Дирекция „Жандармерия\" - Красимир Добрев и кметът на Габрово Таня Христова.  А по късно се очаква в града да пристигне министърът на вътрешните работи Младен Маринов.    ", "date": "2019.04.13", "title": "Протестиращите в Габрово поискаха оставката на кмета Таня Христова. Тя: Оставката е в джоба ми"}
{"url": "http://epicenter.bg/article/I-ministar-Neno-Dimov-pod-imotten-pritsel/180062/2/0", "text": "Още един министър от кабинета ”Борисов 3” под имотен прицел. Според имотната декларация от 2017-та година, подадена от министъра на околната среда и водите Нено Димов, той разполага с 3 имота. Два са наследствени, а третият е закупен от него през 2016-та година. Става дума за апартамент в самия център на София, взет за сумата от 160 000 лева (поне според отбелязаното в декларацията). \r\n Това на практика означава, че е платил 830 евро км. при цена от 1000 евро на кв. м. за същия период, съобщи телевизия Евроком. Друг любопитен щрих към този имот е, че той се намира в сграда, която е паметник на културата от местно значение, по известна на като бившата къща на Кънчеви. Въпросителни има и около другите две сделки на Нено Димов. Оказва се, че за двете къщи в София, които наследява съответно през 1986-та и 2004-та година, той всъщност е платил общо малко над 150 000 лева. Остава загадка как те едновременно са закупени и наследени, след като по закон наследството би следвало да се придобива безвъзмездно. Справка в имотния регистър на министър Димов показва, че към момента той разполага с два имота на свое име- въпросният апартамент в сградата-паметник на културата и къщата от 2004-та година. За тази къща в имотния регистър пише, че му дарена от Мария Мухтарова, като тя е запазила правото си на ползване. \r\n \r\n   \r\n", "date": "2019.04.13", "title": "И министър Нено Димов под имотен прицел"}
{"url": "http://epicenter.bg/article/Vnimanie-na-patya--Risk-ot-akvaplaning-i-slaba-vidimost-zaradi-ochakvani-silni-valezhi-/180068/2/0", "text": "За 19 области е в сила жълт код за обилни валежи от дъжд, според сайта на Националния институт по метеорология и хидрология (НИМХ), като при тази степен на опасност има риск от локални наводнения, прекъсване на дейности на открито и затруднения при шофиране заради намалена видимост и аквапланинг.  Областите, за които важи предупреждението са: Видин, Монтана, Враца, София-област, София-град, Ловеч, Габрово, Велико Търново, Търговище, Сливен, Стара Загора, Пловдив, Пазарджик, Перник, Кюстендил, Благоевград, Смолян, Кърджали, Хасково. Очакват се количествата валежи да варират от 15 до 35 л/кв. м.  През уикенда върху времето у нас ще влияят най-силно преминаващи през Южна България и Егейско море плитки средиземноморски циклони. Днес отново ще преобладава облачно време, с временни разкъсвания на облачността ще има над Южна България. На много места ще има валежи, след обяд в южните райони с гръмотевици.  Главно в планинските райони валежите ще са значителни. Ще духа слаб до умерен североизточен вятър. Максимални температури – между 12° и 17°. През нощта срещу неделя валежите ще продължат.  Над Черноморието ще бъде предимно облачно, на много места с валежи от дъжд. Ще духа до умерен североизточен вятър. Максимални температури на въздуха: 15°-16°. Температурата на морската вода е 11°-13°. Вълнението на морето ще бъде 2-3 бала.  Над планините ще бъде предимно облачно, временни разкъсвания на облачността ще има преди обяд над Рило-Родопската област. На много места ще има валежи от дъжд, над 1800 метра – от сняг. В отделни райони валежите ще са значителни, придружени с гръмотевици. В ниските части ще духа до умерен североизточен, а по билата силен югозападен вятър. Максимална температура на височина 1200 метра около 6°, над 2000 метра – около 1°.  ", "date": "2019.04.13", "title": "Внимание на пътя! Риск от аквапланинг и слаба видимост заради очаквани силни валежи "}
{"url": "http://epicenter.bg/article/Vladimir-Shopov--Velikobritaniya-tarpi-bezpretsedentno-politichesko-unizhenie-/180069/2/0", "text": "Ефектът от икономическите и юридическите последствия от Брекзит се усеща все повече и във все повече части от британската икономика, коментира за БНР политологът и експерт по европейски въпроси Владимир Шопов.  „Това, което не позволява на хората повече да фокусират внимание върху случващото се икономически, е, че няма много голямо конкретно взривяващо събитие. Което еднозначно да бъде посочено като „голямото последствие“ от напускането на Великобритания“, заяви Владимир Шопов в предаването „Събота 150“ на програма „Хоризонт“.  Според него вече има няколко ясни признаци и последствия от случващия се Брекзит, които са в няколко посоки. От 2016 г. насам се наблюдава около 15-20% поредно обезценяване на британската валута, в различни части на страната има сериозно обезценяване на имотите, а през последните няколко месеца бяха направени изчисления, че Великобритания в рамките на идните 5 г. ще изгуби половината от автомобилната си индустрия.  „Около една четвърт или една пета от бизнеса в лондонското Сити се мести към континентална Европа. Важен аспект са и намаляващите инвестиции вътре в рамките на самите предприятия. Т.е. имаме обобщен икономически ефект, който допълва политическите последствия. Политически Великобритания в момента търпи безпрецедентно унижение, дори на фона на следвоенната си политическа история“, смята Шопов.  Според политолога създаването на нова партия „Брекзит“ от Найджъл Фарадж ще постави под допълнително напрежение управляващата Консервативна партия.  „Интересни проучвания показват, че избирателите във Великобритания вече са по-склонни на ниво политическа идентичност да се разделят по оста напускане или оставане, отколкото по оста консерватори - лейбъристи“, коментира още Шопов.  ", "date": "2019.04.13", "title": "Владимир Шопов: Великобритания търпи безпрецедентно политическо унижение "}
{"url": "http://epicenter.bg/article/MVR--Vzeti-sa-merki--za-da-nyama-narushavane-na-obshtestveniya-red-v-Gabrovo-/180076/2/0", "text": "МВР е взело необходимите мерки, за да не се стига до грубо нарушаване на обществения ред в Габрово, съобщи на извънреден брифинг директорът на дирекция „Жандармерия“ ст. комисар Красимир Добрев. Там тази вечер се очаква жители на града да се съберат на поредния протест, предаде БНР.  Официална информация няма, но според тази в социалните мрежи се очаква протестиращите да се съберат отново в 18 часа днес в центъра на Габрово. Вероятно е да се включат и хора от други градове.  Няма сигнали за готвени провокации, посочи пред журналисти старши-комисар Красимир Добрев - директор на Дирекция „Жандармерия“.  По данни, изнесени от него, в протеста снощи са се включили 700-800 души. Не са регистрирани инциденти и груби хулигански прояви. Жалби за прекомерна употреба на физическа сила не са постъпвали, посочи комисар Добрев по повод сблъсъците между жандармерия и демонстранти в четвъртък вечерта.  „Ние не сме тук, за да нагнетим допълнително напрежението, а да осигурим нормален обществен ред и спокойствие на гражданите“, подчерта той.  За запазване на спокойствието и реда в Габрово още веднъж призова и кметът на Габрово Таня Христова.  „Подобни теми да не се използват за политически цели. Това е изключително опасно“, апелира тя.  Днес е четвъртият ден на протести в Габрово, провокирани от побоя, нанесен от трима роми на продавач в магазин.  Недоволство сред протестиращите предизвикаха действията на жандармерията в четвъртък вечерта, когато пострадаха журналисти и една жена.  Ренета Енчева разказа, че в групата им имало 10-годишно дете. По време на сблъсъците го прегърнала, за да го защити и понесла удари от полицейски палки.  „Когато попитах защо ме удрят, казаха - какво правиш там с детето. Носихме голямо знаме, взеха го и го хвърлиха на земята. Мисля, че полицията се опитва да наплаши хората, за да се откажат от протестите“, каза тя.  Напрежението в Габрово ескалира, след като роми нанесоха побой на продавач в магазин в неделя вечерта.  ", "date": "2019.04.13", "title": "МВР: Взети са мерки, за да няма нарушаване на обществения ред в Габрово "}
{"url": "http://epicenter.bg/article/Yosif-Davidov--Rukavishnikov-kazvashe--che-e-shtastliv-da-leti-s-Georgi-Ivanov-/180079/2/0", "text": "През седмицата бяха отбелязани две годишнини, свързани с историята на космонавтиката. На 12 април – 58 г. от първия полет в космоса на Юрий Гагарин, а на 10 април - 40 години от полета на първия български космонавт Георги Иванов.  Към тези събития ни връщат спомените на академик Йосиф Давидов, който 28 години работи като инструктор в Центъра за подготовка на космонавти. За това време успява да обучи на оцеляване в екстремални условия около 90 души. Сред тях са българите Георги Иванов, Александър Александров и дубльорът му Красимир Стоянов. Помага и на Юрий Гагарин да се подготвя за втория си неосъществен полет в космоса. Гагарин загива трагично на 27 март 1968 г. при изпитание на изтребител МиГ-15.  Йосиф Давидов също мечтае да стане космонавт. Оказва се обаче, че физическите му данни са неподходящи - прекалено висок ръст от 192 см. Предлагат му работа като изпитател в Центъра за подготовка на космонавти. Приема и оглавява отдела за спасяване и оцеляване в екстремални условия.  „Попаднах в центъра за подготовка на космонавти през 1963г. Там участвах в редица изпитания, тренировки, изследвания. Написал съм 12 книги. През подготовката, с която се занимавах аз и моят отдел за спасяване и оцеляване преминаха, разбира се, и българските космонавти Георги Иванов, Александър Александров и Красимир Стоянов“, заяви Давидов пред кореспондента на БНР в Москва Ангел Григоров.  На 10 април 1979 г. първият български космонавт Георги Иванов полита заедно със съветския си колега Николай Рукавишников към орбиталната станция „Салют“ на борда на космическия кораб „Союз-33“. Заради технически проблем корабът не успява да се скачи със станцията. Взема се решение екипажът да се върне на земята. Тогава отказва да заработи на пълна мощност спирачният двигател, който трябва да убие скоростта на кораба, за да може той да напусне орбита и успешно да се приземи.  Възниква реалната опасност космонавтите да се въртят около Земята, докато свърши кислородът, след което следва мъчителна смърт от задушаване. Другият вариант е мигновена смърт чрез съзнателно разхерметизиране на кораба. Рукавишников неколкократно казва на Иванов, че ситуацията е критична, на което българският космонавт хладнокръвно отговаря: „Всичко е нормално, командире“. В крайна сметка Рукавишников успява да включи спирачния двигател на пълна мощност и двамата се приземяват, разказва Йосиф Давидов.  „Николай Рукавишников, два пъти герой на Съветския съюз, казваше, че е щастлив, че на борда с него е бил такъв мъжествен, непоколебим и смел човек като военния летец, тогава подполковник, Георги Иванов. „Разбирах, че ако ще приемаме смъртен бой, както се казва, а нещата отиваха натам, ще бъдем заедно и той няма да трепне. Беше прекрасно да зная, че до мен има такъв човек“, спомня си Давидов.  „След това имаше друг полет - на Александър Александров, когото също подготвях. Този полет премина блестящо. Програмата беше изпълнена изцяло. Негов дубльор беше Красимир Стоянов, който в момента оглавява музея на космонавтиката в Камчия. Води занятия в училище „Юрий Гагарин“. Той, разбира се, също е достоен човек, който също можеше да изпълни полет, но както се казва, дубльорът си остана дубльор, а все някой трябва да е първи,“ разказва Давидов.  Най-първият, разбира се, е Юрий Гагарин, който полита в космоса на 12 април 1961 г. на борда на кораба „Восток 1“. Веднъж, докато пътували заедно с автомобил към град Корольов, Йосиф Давидов го попитал дали се е страхувал по време на полета, а Гагарин отговорил: „Страшно беше не по време на полета, защото преди това бях гледал няколко успешни безпилотни старта. Знаех как работят системите. Бях подготвен. Друго беше страшното. Страшно беше тогава, когато се изправих пред морето от възторжени и изумени хора, които гледаха първия човек, завърнал се от космоса“.  Юрий Гагарин много обичал децата и никога не пропускал възможността да общува с тях.  „Беше много контактен, много комуникативен. Никога никого не е излъгал. Ако обещаеше нещо и не можеше да го изпълни веднага поради някакви причини, не забравяше и все някога го изпълняваше. Най-често се срещахме, когато беше дубльор на Владимир Комаров. Тренираше във втората кабина на тренажора, който командвах по онова време. Какво да кажа? Показвах му някои грешки, които допускаше. Много бързо схващаше информацията и реагираше на нея“, казва бившият инструктор.  „Такъв си и остана. Светъл руски човек. Много жизнерадостен и обичащ света, обичащ Земята, обичащ всички хора, с които съдбата го срещна. Ще кажа, че планетата Земя също го обичаше. В книгата си „Мигът на космическата ера“ разказвам за Юрий Гагарин от момента на запознанството ни до драматичния финал. Участвах и в операцията по издирването на разбилия се самолет с Юрий Гагарин и Владимир Серьогин на борда,“ разказва Йосиф Давидов.  ", "date": "2019.04.13", "title": "Йосиф Давидов: Рукавишников казваше, че е щастлив да лети с Георги Иванов "}
{"url": "http://epicenter.bg/article/D-r-Guido-Maronati--Rabotata-na-dobriya-plastichen-hirurg-e-nezabelezhima/180113/10/0", "text": "    Няколко дни след Световния конгрес по естетична медицина в Монако италинският д-р Гуидо Маронати е в България, за да представи една от най-новите технологии, промотирани на събитието - най-новия вариант на конците Aptos. Той е на световния пазар от февруари 2019 г., използва се и у нас, но броят на лекарите, желаещи да работят с тях, расте, а за това е необходимо специално обучение, което д-р Маронати проведе в МБАЛ \"Св. София\".   Конците Aptos радват пациентките в областта на anti-age медицината. Най-новата модификация постига ефект, благодарение на употребата на полимлечна киселина, поликапролактон и хиалуронова киселина.   Иновацията е дело на грузинско лекарско семейство - Марлен Сулуманидзе и двамата му сина, които правят от бранда най-успешния на световно равнище и така фамилията попада в Топ 5 на успелите производители на Грузия.   Италианският пластичен и естетичен медик д-р Гуидо Маронати споделя, че е имал щастието и късмета да се учи лично от тях, а резултатът в днешни дни е, че е влюбен в работата си.   - Когато те излязоха на пазара, аз работех с корейски мезоконци и бях любопитен да разбера какви са разликите. Първото, което ме впечатли, беше, че ефектът при грузинските е много по-дълготраен, а периодът на възстановяване по-кратък. Това ме заведе в Грузия и Русия, станах първият обучител за работа с мезоконци в Италия и днес вече провеждам такива курсове по целия свят. В родния ми град Милано имам частна клиника, в която работя с три метода: естетична медицина, естетична хирургия и лазерни терапии.   - Истината е, че много пациенти се страхуват от процедурите под упойка. За тях е най-подходящ методът с мезоконците - комбинация от естетична медицина и естетична хирургия. Аз ги препоръчвам на моите пациенти, чиято цел е лек лифтинг и биоревитализация.   - Категорично и откровено - да! Моята класация за методите, с които работя, изглежда така: 1. Хирургия 2. Мезоконци 3.Микро-ултразвук (тек ефектът не е толкова добър)   Все по-предпочитани са неинвазивните процедури!   - Там наистина се научават много нови неща. За 18 години, откакто съм в този бранш, мога да кажа, че новостите са в технологиите. Другите разлики - резултат от времето, които са ме впечатлили, е количеството на мъжете сред пациентите. В началото на практиката ми на 100 жени се падаше 1 мъж, а сега количеството е забележително, 15-20% е увеличението.   - Кои са любимите процедури на силния пол? - Сред техните приоритети са ринопластика (оформяне на носа), липосукция на коремната област, повдигане на клепач и удължаване на пениса.   - Да, има - поставянето на импланти в дупето е нещото, което смятам никога да не правя. В 30% от случаите има нежелани странични ефекти - операцията се брои за успешна, всичко е на мястото си и след няколко дни имплантите \"тръгват да си търсят ново място\". Представяте си картинката, нали? (Смее се.)   - Всяка хирургична интервенция може да доведе до нежелани ефекти. Преди месец във Франция разбрах за пациент, починал на хирургичната маса, по време на процедура за удължаване на пениса. Човекът е бил милионер - парите не са били водещ фактор при избора на хирург, но явно там е сбъркал. След това прочетох, че имплантът, който е избрал лекарят, даже не е бил сертифициран. Затова всяка процедура трябва да започва с проучване на човека, който ще я извърши, от страна на пациента. Не позволявайте това да прави върху вас някой без лекарска диплома и извън лекарския кабинет!   - Лифтингът на лице и шия също е много рисков! Извършва се върху малка площ, където има голяма вероятност \"да се закачи\" фасиалният нерв по време на процедурата. Резултатът е много грозен и страшен! Но за квалифициран лекар това не е проблем.   - Ще ви кажа само, че когато започвах развитието си в този сектор, 2-3 фирми в целия свят произвеждаха лазери, сега са около 40. Нещата се развиват в положителна посока, расте и търсенето, и предлагането. Внимавайте само заради цената да не попаднете на некачествено или дори опасно обслужване!   - (Смее се.) В Италия една от най-желаните процедури е корекцията на бюста. Ако при мен дойдат две пациентки - на 20 г. и на 70 г., аз със сигурност няма да направя еднакъв бюст на двете. Освен това забелязвам, че много хора започват да проумяват, че не е добре на 65 г. да изглеждат като на 42 г. Не е естествено, а това не е красиво! И за мъжете, и за жените критерият за красота е еднакъв - естествен вид! По това можете да познаете добрия медик в тази област - интервенциите, които е направил върху вас, са незабележими.   Използвани са и въпроси от други медии.", "date": "2019.04.13", "title": "Д-р Гуидо Маронати: Работата на добрия естетичен медик е незабележима"}
{"url": "http://epicenter.bg/article/Krasen-Kralev-v-Solun--Realisti-sme--naglasata-e-da-varvim-kam-Evropeysko-po-futbol-/180094/8/0", "text": "Министърът на младежта и спорта Красен Кралев, министърът на младежта и спорта на Сърбия Ваня Удовичич, зам.-министърът на културата и спорта на Гърция Георгос Василиадис и министърът на младежта и спорта на Румъния Богдан Константин Матей подписаха Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028. Спортните министри и представители на футболните федерации на България, Румъния, Гърция и Сърбия проведоха работна среща в Солун, след която дадоха пресконференция. Това съобщиха от пресцентъра на министерството на младежта и спорта.  “Абсолютно наясно сме с всички предизвикателства и с ангажиментите, които поемаме. Трябва да свършим огромен обем от работа, за да можем да зарадваме нашите балкански народи. Всеки от нас е присъствал на много международни спортни събития. Практиката показва, че балканските държави по нищо не отстъпваме на останалите държави в уменията си да организиране на подобни първенства”, заяви министър Кралев в Солун.  Той добави, че трябва да сме реалисти за реалното състояние на спортната, на транспортната, на хотелската и на туристическата инфраструктура на всяка една държава. Но подчерта, че също така трябва да си дадем ясна представа, че ние сме едни от най-добрите организатори на световни и европейски първенства по различни видове спорт.  “Говоря и за четирите балкански държави. Трябва с по-голямо самочувствие, с по-голяма увереност да подходим към крайния резултат на този проект, както с огромната отговорност да не надскачаме собствените си възможности и сили, така и нито за секунда да не подценяваме възможностите, които имаме”, посочи спортният министър.  Кралев добави, че едно от нещата, които най-много е пречило на балканския регион да се развива с по-бързи темпове, е това, че изпитваме съмнения в собствените си сили.  “Надявам се, че този проект, успешно реализиран, наистина ще успее да повдигне самочувствието на нашите народи и да докаже, че можем да се справяме с най-големите предизвикателства в света на спорта”, добави Красен Кралев.  В резултат на днешните разговори министърът на младежта и спорта коментира, че Балканите се ориентират все повече към кандидатура за европейско първенство по футбол, отколкото за световно. Окончателното решение трябва да бъде взето до края на годината, за да се представи доклад пред ръководителите на четирите страни.  Георгос Василиадис заяви пред медиите, че се отваря една нова страница за Балканите, която показва, че можем да бъдем обединени. Румъния е готова да инвестира всичко, което е необходимо, за да успеем с кандидатурата, коментира румънският министър на спорта Богдан Константин Матей. Министърът на спорта на Сърбия Ваня Удовичич подчерта, че чрез амбициозния ни проект се осигурява перспектива пред младите хора и се дава надежда за бъдеще за региона.  Президентът на Българската федерация по футбол Борислав Михайлов заяви, че днешният ден е велик ден за българския футбол. По думите му, за всички федерации е важно да имат политическа подкрепа в инициативите си и изтъкна подкрепата към БФС от страна на министър Кралев и на премиера Борисов.  “Вярвам, че кандидатурата ни ще успее. България има нужда от футболни терени - направиха се достатъчно спортни зали и писти, но няма терен, който да отговаря на европейските критерии. Надявам се да оставим нещо за поколенията”, заяви той.  “Българската делегация ще си тръгне от Гърция, заредена с оптимизъм за предстоящите месеци и работата, която трябва да извършим, за да бъде тази кандидатура успешна”, посочи пред медиите в Солун министър Красен Кралев.  Следващата работна среща между спортните министри и работната експертна група е през юни в Букурещ.  ", "date": "2019.04.13", "title": "Красен Кралев в Солун: Реалисти сме, нагласата е да вървим към Европейско по футбол "}
{"url": "http://epicenter.bg/article/Bronzov-medal-za-Katrin-Taseva-v-mnogoboya-na-svetovnata-kupa-po-hudozhestvena-gimnastika/180105/8/0", "text": "Катрин Тасева спечели бронзов медал в многобоя (80.150 точки) на световната купа по художествена гимнастика, която се провежда в „Арена Армеец“ в София, предава БНР.  Пред родна публика българката направи изключително състезание, като в много оспорвана борба за място на почетната стълбичка успя да изпревари Екатерина Селезньова (75.400 точки). Рускинята беше трета след първия ден на надпреварата.  Безапелационна победителка е Александра Солдатова (Русия) със сбор от 82.450 точки. Среброто стана притежание на Линой Ашрам (Израел) с 80.450 точки.  Невяна Владинова след грешките в изпълнението на съчетанията с лента и с бухалки днес завърши осма със сбор от 75.900 точки и за съжаление не попада във финалите и на двата уреда, където ще се състезава Катрин Тасева.  ", "date": "2019.04.13", "title": "Бронзов медал за Катрин Тасева в многобоя на световната купа по художествена гимнастика"}
{"url": "http://epicenter.bg/article/Bravo--Zlatnite-ni-momicheta-specheliha-mnogoboya-na-Svetovnata-kupa-v-Sofiya-/180114/8/0", "text": "Българският ансамбъл по художествена гимнастика спечели златен медал в многобоя на Световната купа в София. Това съобщиха от Българската федерация по художествена гимнастика на официалната си страница във „Фейсбук“.  „Зала Арена \"Армеец\" аплодира на крака своите диамантени момичета от ансамбъла в състав Симона Дянкова, Мадлен Радуканова, Стефани Кирякова, Лаура Траатс, Ерика Зафирова, със старши - треньор Весела Димитрова и помощник -треньор Михаела Маевска“, пишат от федерацията.  „Нашите момичета изиграха изключително сложната и красива композиция с три обръча и два чифта бухалки по музика от саундтрака от филма \"Най-великият шоумен\" като имаха една неточност в риск, но показаха такива смайващи трудности с уред и тяло, че общата им оценка, която получиха беше 24.400, а тази за трудност 16.500т“, заявяват от БФХД. Вчера момичетата на Весела Димитрова бяха безапелационни в изпълнението с 5 топки, за което получиха оценка от 24.950т. и така със сбор 49.350 т. спечелиха напълно заслужено златния медал в многобоя и утре ще се борят за медали и в двата финала на съчетанията (с 5 топки и с три обръча и два чифта бухалки). Сребърният медал спечели отборът на Италия със сбор от 48.200 (24.300 за съчетанието с 5 топки и 23.900 за съчетанието с обръчи и бухалки), а бронзовото отличие завоюва ансамбълът на Япония със сбор от 46.800 (23.750 за съчетанието с 5 топки и 23.050 за съчетанието с обръчи и бухалки).  „Каквото и да кажем за тези момичета, за техните треньори, за композиции и изпълнения, все ще е малко. Просто ги подкрепяйте, обичайте и вярвайте в тях, защото в техния труд, постоянство и себераздаване е събрана гордостта на България. Илиана Раева, честит златен медал в многобоя на ансамбъла. Една частичка от него е специално за теб. Всички в залата най-добре знаят защо“, заявяват от федерацията.  ", "date": "2019.04.13", "title": "Браво! Златните ни момичета спечелиха многобоя на Световната купа в София "}
{"url": "http://epicenter.bg/article/Tramp-zaplashi-da-prashta-nelegalnite-imigranti-v-gradove--upravlyavani-ot-demokrati-/180072/7/96", "text": "Американският президент Доналд Тръмп заяви в петък, че обмисля да изпрати задържани нелегални имигранти в така наречените „градове-убежища“, които се противопоставят на строгата му имиграционна политика, предават The Voice of America и Агенция \"Фокус\".  Тръмп обяви за намерението си часове, след като представители на Белия дом и Агенция „Вътрешна сигурност“ настояха, че идеята е отхвърлена.  Той каза пред репортерите в Белия дом, че неговата администрация \"сериозно разглежда тази възможност\".  По-рано в петък той написа в социалната мрежа \"Тиутър\": \"Поради факта, че демократите не желаят да променят много опасните ни имиграционни закони, ние, както съобщихме, имаме сериозни съображения за настаняването на незаконни имигранти в градовете-убежища.\"  \"Радикалната левица провежда политика на отворени граници, отворени обятия - така че това трябва да ги направи много щастливи!\", добави той.  „Градовете-убежища“ са местни юрисдикции - често управлявани от демократи - които отказват да предават незаконни имигранти на федералните власти за евентуално депортиране.  ", "date": "2019.04.13", "title": "Тръмп заплаши да праща нелегалните имигранти в градове, управлявани от демократи "}
{"url": "http://epicenter.bg/article/Belgradski-vestnik--Srabskata-mafiya-e-likvidirala-Anzhelo-Dimov-i-zhena-mu-v-YuAR-/180074/7/0", "text": "Източник на сръбския в. \"Курир\" обяви, че показното убийство на българина Анжело Димов, съпругата му Незабравка и кучето им в Кейптаун миналата зима е отмъщение на сръбската мафия в ЮАР за неуспешен атентат срещу тартора от подземния свят Иван Джорджевич. В средата на февруари миналата година двамата бяха намерени с огнестрелни рани в главите им в техния дом в южното предградие Бергвилет. Килърите са ликвидирали и кучето им. Неси, съпругата на обвинения в измами с кредитни карти Анжело, се занимавала с производство и доставка на празнични торти за рождени дни и сватби, предава Канал 3.  Показното им убийство, според информатор на \"Курир\", е отмъщение на сръбската мафия в ЮАР за неуспешния атентат срещу един от босовете й в страната Иван Джорджевич-Жуча през септември 2017 г. Сърбинът бил поръчан от българския подземен свят след като негов приближен откраднал от българите 20 кг кокаин (според някои източници става дума за 50 кг), твърди \"Курир\".  В информацията на източника на \"Курир\" има разминаване на датите на неуспешния атентат срещу Джорджевич и убийството на българското семейство - според него кървавото отмъщение на сърбите дошло на следващия ден след като непознат простреля с пистолет Джорджевич, който оцеля. Всъщност нападението срещу Жуча е от септември 2017, а Анжело и Незабравка бяха убити в средата на февруари 2018 г.  Ето какво казва пред \"Курир\" анонимният информатор на изданието: \"Ден след като Джорджевич бе тежко ранен близо до Йоханесбург, в Кейптаун бе убит един от водачите на българския подземен свят в ЮАР, а при стрелбата бяха убити неговата съпруга и кучето. Следователите незабавно свързват тези два атентата и смятат, че убийството на българина е било отмъщението за опита за ликвидиране на Джорджевич, който бе един от лидерите на сръбския престъпен свят\".  Джорджевич бе убит във вторник, когато двама килъри го причакаха в луксозен жилищен комплекс в Йоханесбург, като изстреляха в него над 20 куршума с автомати. Жертвата допуска фатална грешка - след като подсиления прозорец откъм шофьорското място устоява на изстрелите, сърбинът отваря дясната врата и побягва от блиндирания си \"Мерцедес\", и тогава е догонен и довършен от един от маскираните убийци.  Освен него сръбската мафия в ЮАР дава още 5 жертви заради кражбата на кокаина от българските трафиканти в страната, припомня \"Курир\".  ", "date": "2019.04.13", "title": "Белградски вестник: Сръбската мафия е ликвидирала Анжело Димов и жена му в ЮАР "}
{"url": "http://epicenter.bg/article/Kritiki-kam-Angela-Merkel-za-namesa-v-izborite-v-Ukrayna-/180078/7/0", "text": "Критики към Ангела Меркел заради изборите в Украйна. Канцлерът на Германия явно демонстрира кого предпочита от двамата кандидати за президент. Тя прие Петро Порошенко в Берлин и игнорира съперника му на втория тур на изборите Владимир Зеленский, предава Нова тв.  На въпрос дали смята да се срещне и с комика, когото прогнозите сочат за най-вероятен победител, говорител на Меркел отговори, че засега такава среща не се предвижда.  Депутат от опозицията в Германия каза, че поведението на Меркел представлява намеса в изборите в Украйна. А президентът на Франция направи обратното. Еманюел Макрон посрещна в Елисейския дворец както Порошенко, така и Зеленский.  Вторият тур на изборите е на 21 април и проучванията сочат, че ще го спечели актьорът Владимир Зеленский, който няма никакъв политически опит.  \"Реших да поканя президента. С него сме в постоянен контакт. Видяхме се на конференцията в Мюнхен, срещаме се и на други прояви. Стремим се винаги да сме в тесни връзки, като това включва периода, в който се провеждат избори. Важно е да комуникираме редовно\", каза Ангела Меркел.  \"На първия тур на изборите имаше двама победители, не само един. Аз не жонглирам с процентите. Посланието му към украинците е ясно - Петро Порошенко е пътят на страната към Европа и НАТО\", заяви Порошенко.  ", "date": "2019.04.13", "title": "Критики към Ангела Меркел за намеса в изборите в Украйна "}
{"url": "http://epicenter.bg/article/Feysbuk-harchel-ogromni-sumi-za-ohrana-na-Zukarbarg-i-semeystvoto-mu-/180080/7/0", "text": "Гигантът Фейсбук харчи огромни суми, за да охраняват основателя на социалната мрежа Марк Зукърбърг и семейството му. По неизвестни причини, разходите за сигурността са скочили в пъти само за една година, предава Нова тв.  През 2017 г. от компанията са похарчили около 9 милиона долара за екипите, които пазят младия милиардер. През 2018-та тази сума е скочила до над 20 милиона. Въпреки че се води директор, Марк Зукърбърг умишлено взима заплата от 1 долар годишно, но компанията плаща за всичките му скъпи навици.  Освен 20 милиона за охрана, над 2,5 млн. са били похарчени за лични разходи на Зукърбърг като наем на частни самолети, например. Сумите са публично достояние, защото от няколко години Фейсбук се листва на борсата и дължи обяснение на акционерите си.  ", "date": "2019.04.13", "title": "Фейсбук харчел огромни суми за охрана на Зукърбърг и семейството му "}
{"url": "http://epicenter.bg/article/Rusko-izdanie--Predsrochni-izbori-v-Sarbiya-biha-bili-razgrom-za-opozitsiyata-/180081/7/51", "text": "Предсрочните парламентарни избори в Сърбия, за които говори президентът на републиката Александър Вучич, заплашват опозиционните партии с пълно поражение. Според резултатите от анкетата „Политически барометър, април 2019 г.“, публикувана от „Фактор плюс“, около 55% от гласоподавателите биха гласували за Сръбската прогресивна партия на президента Вучич, ако бяха проведени парламентарни избори в неделя, пише руската агенция \"Новый день\", цитирана от Агенция \"Фокус\".  В същото време 11,8% от гласоподавателите биха гласували за опозиционния блок на Съюза за Сърбия, а 10,1% - за Социалистическата партия на Сърбия на Ивица Дачич. Пет процентовата избирателна бариера би преодоляло и опозиционното „Движение на свободните граждани” Сергей Трифунович с 5,4% от гласовете.  В същото време, според анкетата, проведена от 7 до 11 април сред хиляда души, 47% от гражданите, които имат право на глас ще отидат в избирателните секции, а 29% не биха гласували изобщо. Не са решили дали ще гласуват или нямат мнение 24% от анкетираните.  Коментирайки това политическо подреждане, директорът на Фондацията за прогресивна политика Олег Бондаренко отбеляза, че нивото на доверие към президента Вучич е високо и стабилно и това се потвърждава от много проучвания, проведени преди и след началото на протестите. \"Властите си вършат работата добре, в противен случай ще има съвсем различни числа\", подчерта експертът.  Той отбеляза, че \"в сръбското общество не е формирана умора от Вучич, въпреки че той е в политиката от доста време, но е президент едва от 2017 г.\" \"Да, много хора имат въпроси към неговата политика, защото той взаимства някои моменти от ерата на Тито, но по времето на маршала страната е била с далеч по-голяма територия и Вучич няма възможност да приложи такива политически решения в далеч по-малка Сърбия.  Що се отнася до опозицията, както отбелязва експертът, „тя се основава на хора, които след свалянето на Милошевич и преди победата на Томислав Николич през 2012 г. са на власт”.  „При тяхното управление имаше високо ниво на бедност в Сърбия, процесът на приватизация беше много активен, продажбите на всичко и на всички, а хората живееха много, много зле и все още помнят всичко много добре”, заяви Бондаренко.  ", "date": "2019.04.13", "title": "Руско издание: Предсрочни избори в Сърбия биха били разгром за опозицията "}
{"url": "http://epicenter.bg/article/Nemski-zhurnalist-nareche-raketnite-kompleksi-S-400--koshmar-za-NATO--/180091/7/0", "text": "Руските противовъздушни ракетни системи С-400 са една от най-мощните системи за противовъздушна отбрана в света. За Москва те са \"бестселър\", докато за НАТО те са \"кошмар\". Това се посочва в статия на журналиста Гернот Крампер, публикувана в немското списание Stern и цитирана от РИА Ноовсти и Агенция \"Фокус\".  \"Съединените щати доминират в глобалното въздушно пространство дълго време, но С-400 става опасен за невидимите самолети. Неговите характеристики, както при откриване на цели, така и в радиус на действие, са впечатляващи\", казва Крампер.  Точните характеристики на комплекса са неизвестни за западните страни, посочва авторът на статията. В същото време съмненията им относно способността на тези системи да се справят с „невидими“ самолети бяха разсеяни след закупуването на С-400 от Турция и други страни, пише журналистът.  \"Наличието на само едно руско подразделение в Сирия доведе до факта, че западните самолети вече не можеха да контролират въздушното пространство на страната, като всеки военен полет става непредсказуем\", посочва авторът.  Освен това, закупуването на С-400 се оказа по-изгодно за Турция от възможното придобиване на американски комплекси „Пейтриът“, пише журналистът.  \"С-400 се смята за по-напреднал от системата на „Пейтриът“ и е почти два пъти по-евтина\", отбелязва Крамър.  Преговорите между Турция и Русия за закупуването на С-400 започнаха през 2016 г. През 2017 г. Москва потвърди, че страните са сключили договор. Тогава Ердоган каза, че Турция вече е постигнала напредък.  Съединените щати все още се опитват да предотвратят доставката на С-400 на Турция. Те заплашват със санкции и многократно са заявявали, че могат да забавят или да отменят процеса на продажбата на най-новите си самолети F-35.  Анкара обаче многократно заяви, че няма да се откаже от плановете си за закупуване на руски комплекси.  ", "date": "2019.04.13", "title": "Немски журналист нарече ракетните комплекси С-400 „кошмар за НАТО“ "}
{"url": "http://epicenter.bg/article/Nad-70-britanski-deputati-poiskaha-Dzhulian-Asandzh-da-bade-ekstradiran-v-Shvetsiya-/180092/7/0", "text": "Над 70 британски депутати подписаха писмо, в което настояват правителството да направи всичко по силите си, за да позволи Джулиан Асандж да бъде екстрадиран в Швеция, ако шведските власти поискат това, предаде АФП, цитирана от БТА.  Основателят на \"Уикилийкс\" бе арестуван в четвъртък сутринта в посолството на Еквадор в Лондон, където намери убежище преди 7 години, за да избегне британска заповед за арест по обвинения в изнасилване и сексуално посегателство в Швеция, които той продължава да отхвърля. Това дело бе прекратено, но обвинителката му иска да бъде гледано отново.  Австралиецът, който е на 47 години, бе арестуван и във връзка с искане на САЩ за екстрадиция. Вашингтон го определя като заплаха за националната сигурност и иска да го изправи пред съда. Депутатите, подписали писмото, призовават британския министър на вътрешните работи Саджид Джавид да даде приоритет на евентуално искане за екстрадиране от Швеция, посочва АФП.  Това би позволило разследването по обвинение в изнасилване да приключи и да бъдат повдигнати обвинения и да започне дело, допълват британските депутати. Заявявайки, че не твърдят, че Асандж е виновен, депутатите искат да има правосъдие за ищцата. В писмото се уточнява, че обвинението в изнасилване има срок на давност, който изтича през август 2020 година.  След ареста на Джулиан Асандж обвинителката му в Швеция обяви, че възнамерява да поиска възобновяване на разследването срещу него, припомня АФП.  ", "date": "2019.04.13", "title": "Над 70 британски депутати поискаха Джулиан Асандж да бъде екстрадиран в Швеция "}
{"url": "http://epicenter.bg/article/Sblasatsi-mezhdu-protestirashtite--zhalti-zhiletki--i-politsiyata-v-Tuluza-/180093/7/0", "text": "Протестите на движението на \"жълтите жилетки\" в Тулуза (южна Франция) прерасна в сблъсъци с полицията, показва телевизионният канал CNews, цитиран от TACC и Агенция \"Фокус\".  Днес във Франция за 22-ра поредна събота се провеждат протести срещу политиката на президента Еманюел Макрон. В Париж хиляди недоволни излязоха отново по улиците.  Голяма колона от демонстранти напусна площад Буленгрен в центъра на Тулуза, която беше избрана от неформалните лидери на движението като „столица на протестите“ тази седмица. Докато се движеха по улиците на града, някои от демонстрантите, чиито лица бяха скрити от шалове или маски, започнаха да палят димни бомби, да хвърлят пиратки, да разбиват билбордове и да разрушават огражденията на места, където се извършват пътни работи.  В отговор на тези действия полицията използва сълзотворен газ. По време на митинга полицията трябваше да коригира движението на колоната, чиито участници периодично се опитваха да излязат по улиците, водещи към централния площад „Капитол“. От 10:00 до 21:00 часа в тази зона има забрана за провеждане на публични акции.  Броят на участниците в протеста не се съобщава, медиите пишат за стотици хора.   Няколкостотин души се събраха в ранния следобед и в Париж, където централният булевард „Шанз Елизе“ продължава да е забранен за демонстрации и се наблюдава засилено полицейско присъствие. Протестиращи излязоха и по улиците на Марсилия, Гренобъл и Лил.  В социалните медии „жълтите жилетки“ в Тулуза призоваха да се запази недоволството срещу „Макрон и неговият свят“ и да „покажем, че всичко просто тепърва започва след резултатите от големия дебат“.  В понеделник премиерът Едуар Филип представи първоначалните заключения от мащабните, продължили почти три месеца публични консултации, станали известни като „Големия дебат“. Президентът Еманюел Макрон поде инициативата през януари в отговор на нестихващите протести на „жълтите жилетки“ с намерението да „трансформира насилието в решения“.  Новият закон за борба с масовите безредици, който първоначално беше променен по настояване на Конституционния съвет на страната, преди да влезе в сила беше заклеймен и от редица организации, обявили го за незаконен и определили го като „опит, някои хора да си измият лицето по време на демонстрациите“.  Миналата седмица протестите привлякоха 22 300 души по улиците на Франция, сочат данните на вътрешното министерство. Това е най-малкият брой хора от началото на недоволството в средата на ноември мината година.  Очаква се обаче масова демонстрация на „жълтите жилетки“, насрочена за 20 април, когато президентът Еманюел Макрон ще представи в реч заключенията от „Големия дебат“.  ", "date": "2019.04.13", "title": "Сблъсъци между протестиращите „жълти жилетки“ и полицията в Тулуза "}
{"url": "http://epicenter.bg/article/Aleksandar-Vuchich--Sarbiya-dnes-e-nay-silna-/180098/7/51", "text": "\"Достатъчно разорихте и унищожихте, доста време управляваха крадци, време е някой да строи и работи за бъдещето на Сърбия\", заяви сръбският президент Александър Вучич на съботния митинг в Нови Сад, който е първият от двата най-големи митинги, насрочени от Сръбската прогресивна партия. Следващият най-голям митинг е насрочен за 19 април в Белград, цитира думите му скопският вестник “Нова Македония“.  Той обвини опозиционните партии, че сеят омраза и искат да дойдат на власт с насилствени средства, като напомни за епизоди от протестите на опозицията, показващи бесилки, и като привърженици на опозицията, влизащи в сградата на РТС с електрически триони.  „Казват, че са бъдеще, а ние сме минало. Искаме да покажем, че сме достойна Сърбия, която иска да строи и работи. Срамувам се да виждам как тези хора разрушават нашите табели , огради, а ние правим един от най-красивите площади в Европа. Така както целият център на Виена е обновен, ние искаме да привлечем туристи в Белград. Няма да се страхуваме от онези, които искат с насилие да дойдат на власт“ - каза Вучич.  Президентът на Сърбия изпрати послание към лидерите на опозиционните партии и каза, че няма да разговаря с фашистите. Той подчерта важността на диалога, а не насилието.  „В Сърбия насилието и фашизмът никога няма да минат. Този митинг в Нови Сад е доказателство за доверието на гражданите, силата и отговорността да се противопоставят съвместно на това зло - добави Вучич.  Сръбският президент обяви две големи инвестиции от 50 млн. евро за присъстващите граждани, които ще бъдат реализирани в Нови Сад.  \"„Ще ви донеса два малки подаръка. Вече са приключили преговори с една голяма и важна компания от хранително-вкусовата промишленост за инвестиране на 50 млн. евро\", посочи Вучич. Той помоли присъстващите да свалят транспарантите, за да се види колко хора са дошли - над 35 000 души.  Той не пропусна възможността да изпрати съобщение до международната общност да спре натиска върху Сърбия и отново подчерта, че Прищина трябва да премахне наказателните мита за сръбските продукти, за да продължи диалога.  „Прищина се държи дръзко. Те мислят, че със своята безцеремонност ще отслабят Сърбия. Да бъдеш достоен и да искаш разговор и диалог не означава, че си слаб. Днес Сърбия е много по-силна от преди пет, десет или 20 години,“ каза Александър Вучич.  ", "date": "2019.04.13", "title": "Александър Вучич: Сърбия днес е най-силна "}
{"url": "http://epicenter.bg/article/Aleksis-Tsipras--Imame-vodeshta-rolya-na-Balkanite--Gartsiya-veche-ne-e--cherna-ovtsa--/180100/7/51", "text": "Гръцкият премиер Алексис Ципрас заяви, че с присъединяването на Гърция към инициативата 16 + 1, която включва страните от Централна и Източна Европа и Китай, страната му потвърди водещата си роля на Балканите и подобри имиджа си, предава македонската агенция “Макпресс“, цитирана от \"Фокус\".  Гръцкият премиер заяви, че неговата страна е център на връзката между региона и стълб на стабилността, сигурността и сътрудничеството в североизточното Средиземноморие, особено след подписването на Договора от Преспа.  „Гърция преди четири години беше провалена държава, европейската \"черна овца\" без достъп до големите предизвикателства и събития в региона и в конфликт със съседите си“, каза Ципрас, добавяйки, че Гърция днес е страна, която всички признават, която излезе от икономическите трудности и проблеми и си върна репутацията.  Гръцкият премиер отбеляза също, че Гърция трябваше да стане член на инициативата 16 + 1 през 2012 г., но Китай и 16 други страни не я приеха именно заради \"конфликта\" със северната съседка, която беше в тази организация, но под нейното старо име.  \"Гърция очевидно не можеше да участва\", каза Ципрас, добавяйки, че в Гърция смятаха, че гръцката позиция за името на северната съседка се следи по света, а това е погрешно.  ", "date": "2019.04.13", "title": "Алексис Ципрас: Имаме водеща роля на Балканите, Гърция вече не е „черна овца“ "}
{"url": "http://epicenter.bg/article/Razuznavatelni-sluzhbi-ot-ES--Rusiya-izpolzva-sotsialnite-mrezhi--za-da-povliyae-na-evroizborite/180102/7/0", "text": "Разузнавателни служби на страни от ЕС наблюдават руските усилия да се повлияе на започващите на 23 май избори за Европейски парламент, показват доклади, с които се е запознала ДПА, цитирана от бТВ.  Става дума за опити за използване на социални мрежи и телевизионни канали с държавно финансиране като Ар Ти (RT), за да бъдат подкрепяни приятелски настроени към Русия и критични към ЕС партии, казват разузнавателните служби.  Основна целева група са младите хора. В някои случаи стремежът е просто да бъде посято съмнение във важността на ЕП и да бъде намалена избирателната активност на изборите, които ще се състоят между 23 и 26 май.  Висши представители на разузнавателните служби подчертаха, че към днешна дата руските усилия не са толкова видими, както по време на президентските избори в САЩ през 2016 г. или френските избори през май 2017 г.  В САЩ Русия хакна имейлите на видни демократи, за да навреди на кандидатурата на Хилари Клинтън, отбелязва ДПА. Във Франция беше използвано руско финансиране, за да бъде подкрепена крайнодясната популистка кандидатка Марин Льо Пен.  Това, че се забелязват по-малко опити за влияние, донякъде може би се дължи на факта, че заради случая „Скрипал” миналата година бяха изгонени над 150 служители на руски посолства в ЕС и САЩ, за много от които се твърди, че са шпиони. Така вероятно успешно е била разбита част от скъпоструващата мрежа за намеса, които Русия е изградила, заяви разузнавателен източник от ЕС.  Руското правителство категорично отхвърля твърденията за опит за намеса. Русия не се стреми да влияе на изборите за ЕП, нито има подобни намерения по отношение на други избори, заяви за ДПА руското министерство на външните работи.  Според Русия обвиненията са опит \"да бъде намерен виновник\" за проблемите, които традиционните партии сами са си създали, и за успеха на популистите и националистите в Европа.  Усилията на Русия привлякоха допълнително внимание, след като през октомври представители от сферата на сигурността в Холандия съобщиха за осуетена кибератака срещу Организацията за забрана на химическите оръжия.  Разузнавателните служби в ЕС не могат да установят самоличността на тези, които стоят зад кампаниите за намеса. Те приемат, че цялостната стратегия е направлявана от политически лидери в Москва, но конкретните действия се извършват от различни агенции, независимо една от друга и без координация.  Представители на ЕС твърдят, че са замесени руските разузнавателни служби Федерална служба за сигурност и Главно разузнавателно управление, както и Агенцията за изследвания на интернет в Санкт Петербург, която ръководи усилията за оказване на влияние чрез социалните мрежи, отбелязва ДПА.  ", "date": "2019.04.13", "title": "Разузнавателни служби от ЕС: Русия използва социалните мрежи, за да повлияе на евроизборите"}
{"url": "http://epicenter.bg/article/Hakeri-otkradnaha-lichnite-danni-na-hilyadi-agenti-na-FBR-/180104/7/96", "text": "Хакери разбиха няколко специални закрити сайта, свързани с американското ФБР и откраднаха данните в тях, съобщават световните медии, като цитират изданието TechCrunch.  Съобщава се, че сред материалите има списъци с лична информация за хиляди агенти на федералната служба, както и на други правоохранителни органи.  Според информацията на изданието, цел на атаката са били поне три сайта, свързани с Асоциацията на Националната академия на ФБР в Куонтико (щата Вирджиния).  Смята се, че става въпрос за около 4000 уникални записа, в които са имената на членовете на асоциацията, техните лични адреси, телефонни номера, информация за сметки и точните им длъжности.  Един от хакерите, които може да са имали отношение към атаката, разказва за изданието, че в момента те се занимават с опис на данните и скоро ще ги пуснат за продажба.  Припомня се, че хакерите от групата на Анонимните заплашиха британските власти и техните съюзници с отмъщение след ареста на основателя на \"Уикилийкс\" Джулиан Асандж.  ", "date": "2019.04.13", "title": "Хакери откраднаха личните данни на хиляди агенти на ФБР "}
{"url": "http://epicenter.bg/article/Zapochna-golemiyat-antipravitelstven-protest-v-Belgrad-/180107/7/51", "text": "Сръбската опозиция организира нов масов протест в Белград днес. Опозиционните лидери не искаха да публикуват програмата за днешния протест „по тактически причини“, но обявиха, че протестният марш ще е от Народното събрание до сградата на правителството и оттам множеството ще се върне пред парламента, информира македонският телевизионен канал “Телма“, цитиран от Агенция \"Фокус\".  Управляващата партия обвини членовете на опозиционния Съюз за Сърбия, които организират протестите \"Един от пет милиона\", че използват фашистки методи и сплашват хората и ниската посещаемост на техните протести е доказателство за това. Властите предполагат, че опозицията подготвя нахлуване в Парламента, въпреки полицейският кордон около сградата. Депутатите от управляващото мнозинство не напуснаха сградата на парламента, откъдето обявиха, че ще участват в защитата му, ако опозицията се осмели да нахлуе вътре.  От своя страна опозицията твърди, че полицията спира всички пътнически автобуси и микробуси до Белград и връща тези, които транспортират протестиращите.  Демонстрации на опозицията под мотото \"Един от всеки пет милиона се държат в продължение на почти пет месеца в цяла Сърбия и столицата на Белград, придружени от поредица от инциденти като нахлуване в сградата на обществената телевизия и блокадата на президентския дворец.  Опозиционният Съюз за Сърбия, който се състои от няколко партии, неправителствени и граждански организации, настоява за оставка от правителството и президента Вучич, свобода за медиите и провеждане на предсрочни избори.  ", "date": "2019.04.13", "title": "Започна големият антиправителствен протест в Белград "}
{"url": "http://epicenter.bg/article/Zoran-Zaev--S-Balgariya-postavihme-minaloto-kato-osnova-za-badeshteto-/180119/7/51", "text": "С Договора за приятелство, добросъседство и сътрудничество между Република Северна Македония и Република България показахме, че там, където има политическа воля и желание за напредък, откритите въпроси лесно се решават. Това заяви премиерът Зоран Заев. Той отбеляза, че двете страни направиха историческа стъпка напред, предаде БГНЕС.  “Ние поставихме миналото като основа на бъдещето. С договора избрахме заедно да попречим на недоброжелателната пропаганда, ако се появи вътре в страните ни, заедно да бъдем срещу речта на омразата и заедно да победим национализма”, подчерта Заев.  Приятелството никога не е било по-голямо и непрекъснато расте и се засилва, създадени са силни инструменти за преодоляване на недоразуменията и изграждане на постоянно съюзничество и преодоляване на недоразуменията, каза македонският премиер.  Заев участва в честванията по случай 11-та годишнина от създаването на Българския културен клуб в Македония. В тази връзка той отбеляза, че за изграждането и поддържането на трайното приятелство важна роля имат и гражданските организации в двете страни.  “В тази посока Асоциацията на гражданите на Българския културен клуб у нас има значително място. Това е ясно посочено и в мисията на сдружението, което има за цел сближаването между културите на двете съседни държави – Република България и Република Северна Македония. Общ е и взаимният ангажимент от утвърждаване на културните ценности и традиции на гражданите на Северна Македония, които се определят като българи”, каза още премиерът Заев.  ", "date": "2019.04.13", "title": "Зоран Заев: С България поставихме миналото като основа за бъдещето "}
{"url": "http://epicenter.bg/article/Rusiya-shte-reagira-adekvatno-na-deystviyata-na-NATO-v-Cherno-more-/180120/7/97", "text": "Русия внимателно следи военното планиране на НАТО в Черноморския регион и по съответния начин ще реагира на действията на алианса. Това заяви заместник-външният министър Александър Грушко, цитиран от ТАСС и БГНЕС.  “Еднозначно негативно”, каза той, отговаряйки на въпрос как Русия се отнася към усилването на активността на НАТО в Черно море.  “Активността в Черноморския регион не добавя сигурност, тя само подкопава регионалната стабилност. Ще предприемем всички необходими мерки, за да неутрализираме заплахите, свързани с повишената активност на НАТО в този регион”, подчерта Грушко.  “Внимателно следим как ще се развие планирането на алианса за усилването на неговото присъствие в този регион, по съответния начин ще реагираме. Ние сме дълбоко убедени, че сигурността в Черно море трябва да се осигури преди всичко чрез сътрудничеството между причерноморските страни. Всички необходими инструменти за това са налице“, заяви руският заместник-външен министър.  През последните месеци НАТО усилва военното си присъствие в Черно море. От 9 април до 13 април там се проведоха ученията на алианса “Морски щит – 2019”.  В тях участваха кораби и авиация на САЩ, България, Гърция, Канада, Холандия, Румъния и Турция, които взаимодействаха с въоръжените сили на Грузия и Украйна.  ", "date": "2019.04.13", "title": "Русия ще реагира адекватно на действията на НАТО в Черно море "}
{"url": "http://epicenter.bg/article/Istinata-e-zad-notite/180117/6/0", "text": "  Един предизвикан разговор с композиторката Албена Врачанска-Петрович и пианистката-композитор Борислава Танева за дистанцията композитор – изпълнител, за погледа от другата страна, за структурата на произведението, за свободата на интерпретацията.   На 13 април в зала \"България\" Софийската филхармония и Камерен ансамбъл \"Софийски солисти\"  предложиха концерт, посветен на „Жените в изкуството“. Диригентът Пламен Джуров е подбрал интересна програма  от Албена Врачанска със солисти Борислава Танева и Жоао Марти Фраскер.   от Борислава Танева, която е и соло изпълнител. И   от Джовани Перголези.    -  : Този концерт на Албена Врачанска с изключителния саксофонист Жоао Марти беше изпълнен в прекрасната зала на филхармонията в Люксембург по инициатива и покана на самата Албена. Присъствах на този концерт, случайно бях там – съставът и диригентът Пламен Джуров бяха толкова впечатлени, че искаха да се покаже на Софийска сцена.   : Тогава свири пианистката Сабине Вайер (Sabine Weyer), която поръча концерта и покани „Софийски солисти“ в Люксембург.   : Която покани „Софийски солисти“ по твоя инициатива, защото нямаше да ги познава, ако не беше ти. Още вечерта Пламен Джуров направи драматургията, за да го свърже с моето произведение „Ламенто“. То е рапсодична форма, с много нишки, минаващи през него. За втората част „Стабат матер“ е поканен детския Радиохор. А рамката – майчинството.   Концертът в Люксембург беше прекрасно изживяване: много хубава зала, много хубаво изпълнение на интересното произведение на Албена, което аз сега имам удоволствието да свиря и да вникна отвътре в драматургията му. Друго е когато го слушаш, друго е, когато видиш нотите.   : По-различни две произведения трудно биха се намерили. На Албена са състояния на много силни вътрешни контрасти от ярки избухвания до смирение. Обаче това смирение не знаеш докъде ще доведе – дали до депресивно състояние, или до ново хипер избухване пак. Става в много малък времеви отрязък. Характерно е за Албена. Мисля, че вече мога да говоря за нейното творчество, защото съм свирила няколко от произведенията ѝ за соло пиано.   : Истеричност ли виждаш?   : Говоря за състояния, които много рязко се сменят – това не е истерия, това е животът. Съвременният живот, който е пълен с буци.   : От характера на човека зависи.   : Зависи от характера, но ние сме в крайна сметка отражение на това, което е около нас. В огромна степен, освен че носим характера си. Тази творба в сравнително кратко време е наситена с изключително контрастни емоционални състояния. При които, този баритон саксофон, който минава през цялото време солиращ и говорещ с оркестъра, и с пианото, заедно и поотделно, в конфликти и в диалог – това е много интересно. И въобще не е толкова лесно.   : Не, нотите не са много трудни.   : Не, не, нотите това е друго.   : Самият начин по който Албена пише, оставя твърде голяма свобода. А свободата е отговорност. Свободата която дава, за разлика от много други живи композитори, с които съм работила. Те обикновено искат някакви съвсем конкретни неща, после –  точно обратните на тези конкретни. Не се съобразяват – аз винаги се аргументирам защо такава или друга ми е интерпретацията. Тя ми е дала тоталната свобода, която в един момент ме натоварва с тежка отговорност, защото даже не мога да се оправдая с някакви нейни намеси за направеното от мене. Това е хитър ход, на фона на композитори, които казват – това е така! И така ще бъде!   : Е, не е така. Има други хора, които не съм ги оставила. Просто прочита. Докато ти прочиташ произведенията ми, както трябва. Например, ако ти успяваш да видиш зад нотните знаци, има някои, които си свирят точно по партитура. И дори звукът се променя, когато даден човек знае да прочете един нотен текст. Борислава може да го изсвири по 6 различни начина и пак ще го направи по-различно от другия. А има хора, които ще го повторят всеки път по един и същи начин, в точния ритъм, в който трябва, и ще бъде скучно.     : Много ме дразни, когато хората четат само ноти и броят точно. Да, пиша пиано и те свирят пиано, но то няма живот в това пиано. Дразни ме счетоводителското отношение към музиката: „Сега, да си изсвирим свиренето!“ Според мене, дори може някоя нота да е грешна (не че го препоръчвам), да изяде някоя...   : …и някой ритъм да е грешен   : … но важна е атмосферата на цялостното произведение. Ако кажа за сегашния концерт – това не е точно класически, в познатото/традиционното значение на думата. Изглежда програмен, но няма три части. Има една трета част, която липсва и според мене тя е в средата и блести точно с отсъствието си. Защото има първа част, която се казва „Преди зимата“ и една втора част – логическа връзка е третата, която се казва „Сълза“ и някъде по средата между двете е „Апокалипсиса“.   Катастрофата, която става е между двете. Очакването на зимата. Ако сте гледали „Игра на тронове“ (Game of Thrones), там чакаме зимата – това е катастрофата, която чакаме, природна или психологическа, или Трета световна война, илиистинска зима, или…. Това очакване – зимата не е сезон, очакването е по-скоро заплаха, заплахата от бедствие, което предстои. Атмосферата на очакване на бедствие. Не е точно страх. Нещо като обреченост, но не смирена обреченост – „сега чакаме“. А се опитваме да предизвестим себе си и останалите, че трябва по някакъв начин да има противоборство, реакция.     : Саксофонът е елементът наситен със страх и предизвестеност, благодарение на този наситен тембър, на силата на звука. Специално с този саксофонист с тези технически възможности – това е разширен инструмент, разширени техники. Пианото в този случай носи другия елемент – то има много нежни мелодии, благозвучни акорди – това е успокояващият елемент. Затова много често са противопоставяни един на друг. Давам на всеки по един психологически образ, по-скоро емоционален заряд.   : Пианото е в диалог с оркестъра.   : А оркестърът е като подплата в зависимост кой от инструментите солира. Когато двата са заедно, всеки от инструментите от оркестъра взима страна.   : Почти през цялото време всеки от инструменталистите в камерния оркестър свири собствена партия. Те се допълват, всеки има някакъв индивидуален, допълнителен второстепенен образ в цялото, което е много интересно като амалгама на самото произведение.   : По-скоро обратното – задачата ми беше да развия образ на този баритон саксофон. Първоначално търсих идея за баритон саксофонистът, защото е толкова техничен и виртуозен. Всъщност този преапокалиптичен образ на баритон саксофона  ме вдъхнови да напиша точно това произведение. Първо беше идеята че ще пишем произведение, а не да търсим за кого, кой ще го изпълнява.   : Един изпълнител може да ме впечатли с качествата си, всеки има различни качества. Най-универсалното качество е талантливият изпълнител. Няма да се вдъхновя да напиша за посредствен, без технически възможности. До този момент съм писала само за изпълнители, които познавам. Но имам щастието да познавам много добри. Съдбата ме среща с необходимите добри.   : Верно е. Преди пет години по проект беше създадено и изсвирено от Камерен оркестър „Дианополис\" със солист Маргарита Илиева и диригент Константин Илиевски, изключително добре се справиха. Но винаги съм си го представяла че ще го свиря със „Софийски солисти“ един ден, което доказва, че когато искаш много силно нещо, то става.   Аз имам и оркестрова версия за голям оркестър с духови инструменти, която изпълних със Софийската филхармония. Тогава Пламен Джуров го чу, беше в публиката. Той го хареса в този му вид, а аз съм го мислила за камерен оркестър, защото е много лично произведение – като разговор, диалог с баща ми. Вътре има имплантирани много негови цитати: дали ще е двутактие, тема или характерна интонация, от много негови произведения има вътре. Ре-бемолът, с който почва и свършва, е началото на втория му Концерт за пиано и оркестър (№2, 1991 г.) и тонът е търсен нарочно, това е последното му значително произведение.   После веднага през едно преливане с оркестъра, навлизам в темата от втората част на Първия му концерт за пиано (Концерт за пиано и оркестър №1 “Дивертименто концертанте”, 1976 г.). В тези всички преходи слагам моя музика, но то е като имплантиране на друга материя в една обща материя – инкрустираш някакви мотиви от друг свят. Има и характерен ритъм, взет от едно хоро за струнен оркестър, като едни квинти, които подскачат. От втората част на клавирната му соната (Соната, 1964 г.). През цялото време аз градя върху една септима и нона, чисто музикантски са интервали, които се обръщат и правят цялост – попълват октавата, всъщност са много съвършени, силно дисонантни и това е символ на нашите отношения, които не бяха най-цветущи. Той беше човек с много ярък характер, избухлив на моменти, властен. Аз също въобще не съм лесен характер. Имахме много конфликтни ситуации.   Погледнато от времето, защото него 22-23 години го няма на този свят, много глупаво аз съм постъпвала и съм можела вм. да се карам с него да взема това, което той даваше с пълни, щедри шепи на учениците си. Аз се дърпах. Не пишех пред него, не исках да знае какво правя. Той може би го е искал по агресивен начин, който пък ме караше да се прибирам – много лични неща, затова произведението е излязло отвътре, от душата ми. Написано бързо – за около десетина дена. Въпреки че изглежда разхвърляно, през него минават едни нишки, които го свързват. Мисля че драматургията му е доста ясна.     : Не предпочитам да ги свиря, не. Мисля че музиката трябва да се дава да се свири от повече хора.   : В моята музика мога да си го позволя много по-свободно. Мога да млъкна на едната репетиция или да свиря на другата, то е модел. Зависи с каква енергия си дошъл до това място. Аз уча така и студентите – какво е написано зад нотите. Защото нотите… грамотен си, всеки знае къде е   и къде се свири. Оттам нататък да избереш къде да са темелите, структурата на произведението, енергията му.   Истината е зад нотите, а не във нотите. Във всеки един текст е така, смисълът не е в буквата, в нотата. Това е знакът през който минава. Трябва енергийно и интелектуално да стигнеш на друго място. А не да казваш: Ох, аз си го изсвирих, а те защо не го разбраха? Моите произведения, разбира се, че нямам никакви претенции аз да си ги свиря, напротив, бих се радвала да ги свирят повече хора.   : Не е точна думата импровизации. Става въпрос за свободна интерпретация.   : … Която обаче не излиза от общия контекст. И не разваля общата драматургия. Аз някога съм ужасена в моменти като си гледам звука от записа, имам претенциите да си контролирам звука, и когато записвам знам че трябва да съм около тази звучност, а нивото ми в две изпълнения (в дубъл, макар и да мразя, но някога се налага) е съвсем различно. А аз го мисля, че е било едно и също. Т.е., ти сам себе си не можеш да повториш два пъти. Абсурдно е. Да не говорим, че ако и не ти е ясно за какво става въпрос, е страшно.   Така че аз самата преставам да слушам ако така ми се свири, ако съм на изпити, жури или концерт. Защото е ясно, дали един интерпретатор разбира или не, какво прави, независимо дали познаваш музиката. Преди концерт ти имаш 100-процентовото внимание на публиката. Въпрос е единствено на твоята енергия и култура да го задържиш. Това е изключителен бонус, който ние не осъзнаваме. Защото тази тишина преди изпълнението е енергията и вниманието, което е събрано, и ти имаш злато в ръцете си. Някои го изпускат и на втория такт, защото не знаят че го имат. И после е много трудно пак да го събереш в момента, в който то изхвърчи….   При мене винаги част от контрола ми, ушите ми са в залата. Чуя ли…, то е едно специфично, дори не е шумене, едно разконцентриране – не е и в звук отразено, но аз го усещам и веднага и трябва да се мобилизирам 200%, за да мога да продължа да държа вниманието и да им разказвам така, че да ме слушат.     …Това вече наистина не знам. Контролирам. Но то е защото знам какво искам.     : Аз си търся изпълнители, които умеят да държат енергията и вниманието на публиката и да пресъздават. Ако машинописка или счетоводител ти изпълнят произведението, на публиката ѝ е скучно. Ако дадеш на Борислава или на Жуан Мартù то живее и става интересно в 100%. Даже и да напиша нещо гениално, ако го дам на лош изпълнител, пак няма да има интерес. Но може да се създаде такъв интерес, дори произведението да е не е чак толкова, ако е добър изпълнителят.   : Изпълнителите са като преводачите. Имаш текст на един език и през твоята интерпретация трябва да го занесеш до слушателя. Ти си по средата на този процес. Няма хора, които не биха разбрали, въпросът е как ти им го обясняваш. Може да го приемат емоционално, не на интелектуално ниво, но ти си този, който трябва да направиш така, че да бъдеш разбран. И с цялата отговорност че интерпретираш текст, който не е твой, в повечето случаи. Не е важно да се занимаваш със себе си, докато свириш. Какво ти си изсвирил, а трябва да знам че съм проводникът на тази музика и трябва да я изкарам нанякъде. Да я предам. Хората ще я разберат.   : Публиката е крайната цел на всичко, но не публиката – статист в залата, а съпричастната. Публиката още се търси. Изгубихме тази на ХХ-я век и търсим новата – на ХХI-я.  ", "date": "2019.04.13", "title": "Истината е зад нотите"}
{"url": "http://epicenter.bg/article/Moskva--Sarbite-sa-vinovni-za-provala-na--Yuzhen-potok--sega-mogat-da-provalyat-i--Turski--/180109/11/33", "text": "Сърбия провали газопровода „Южен поток“. Те подкрепяха само на думи този проект, но не направиха нищо реално за неговото осъществяване. Изглежда, че сега ситуацията може да се повтори и с „Турски поток“.  В момента активно се обсъжда удължаването на договора за транзит на руски природен газ през територията на Украйна. Не е тайна, че обемът на украинския транзит ще зависи от скоростта на строителството през територията на европейските страни на газопроводите, които ще станат продължение на „Северен поток-2“ и „Турски поток“. Продължението на „Северен поток-2“ ще премине през територията на Германия и тук не се очакват никакви проблеми. Друг въпрос е Южна Европа, където строителството още не е започнало. Тук имаме негативния опит от провала на проекта „Южен поток“.  За провала на проекта „Южен поток“ е прието да се обвинява България, която след визитата на американски сенатори оттегли разрешението за строителството на газопровода през своята територия. „Зад кадър“ остана фактът, че съседите на българите – сърбите – също провалиха сроковете за началото на строителството. Газопроводът трябваше да се строи едновременно на територията на двете държави. В България и Сърбия се състояха тържествени церемонии, свързани с началото на строителството на газопровода „Южен поток“, но на практика то така и не започна. В резултат на „Газпром“ му се наложи да преразгледа маршрута на газопровода и на бял свят се появи проектът „Турски поток“.  В края на миналата година строителството на морската част от газопровода „Турски поток“ /две тръби всяка с капацитет по 15,75 милиарда куб.м. всяка/ завърши. Първата тръба ще доставя газ на Турция. В резултат на това ще се освободят газотранспортните мощности през територията на Украйна, Румъния и България, по които днес се транзитира руският газ за Турция. Този капацитет може да бъде натоварен в реверсен режим, за да може природният газ да тече от Турция за България. Проблеми могат да възникнат в Унгария и Сърбия, които в момента получават газ през Украйна. За да бъдат присъединени към „Турски поток“, трябва да са изгради съединителен газопровод между България и Сърбия, а също така да се модернизират българската и сръбската газотранспортни системи до границата с Унгария.  Лидерите и правителството на Сърбия обичат да говорят колко им е скъпа Русия и за подкрепата за проекта „Турски поток“. Струва си да припомним, че те на думи подкрепиха и „Южен поток“, но на практика не направиха необходимите стъпки за реализирането на този проект. В случая с „Турски поток“ ситуацията, изглежда се повтаря. През януари миналата година сръбският президент Александър Вучич заяви, че строителството на продължението на „Турски поток“ на сръбска територия ще започне през лятото на 2018 г. На практика това не се случи. В края на януари 2019 г. той заяви, че строителството ще започне след „няколко дни или седмици“.  Тогава директорът на сръбската държавна компания „Сърбиягаз“ Душан Баятович уточни, че строителството ще започне през март. През февруари той вече започна да говори „за края на март - началото на април“. Строителството трябва да приключи, по думите на Душан Баятович, до 15 декември тази година, което напълно устройвало „Газпром“, чийто транзитен договор с Украйна изтича до края на 2019 г.  Въпросът се състои в това, дали сърбите ще изпълнят своите обещания?   ", "date": "2019.04.13", "title": "Москва: Сърбите са виновни за провала на „Южен поток“, сега могат да провалят и „Турски“ "}
{"url": "http://epicenter.bg/article/Goranov-podpisa-sas-Svetovnata-banka-vav-Vashington-sporazumenie-za-ofis-za-spodeleni-uslugi-v-Sofiya/180065/4/0", "text": "Министърът на финансите Владислав Горанов в качеството му на управител на Групата на Световната банка за България и управляващият и главен административен директор на Групата на Световната банка Шаолин Янг подписаха във Вашингон Споразумение за предоставяне на подкрепа за установяването и функционирането на Офис на Световната банка за споделени услуги и други функции в София. Това съобщиха от пресцентъра на министерството.   Офисът ще функционира като център за споделени услуги с технологична насоченост, който ще отговаря за вътрешните корпоративни и ИТ операции на Групата на Световната банка, като във времето се предвижда да се структурират и други звена за предоставяне на финансови и административни услуги.   Структурата ще осигури възможност за непрекъсваемост на дейностите по предоставяне на вътрешни услуги в областта на информационните технологии, финансовия мениджмънт и управлението на човешките ресурси. Предвижда се в нея да бъдат ангажирани голям брой ИТ специалисти и други висококвалифицирани и мотивирани експерти, които ще заменят и разширят услугите, предоставяни от централата на Световната банка към нейните звена в целия свят, като служителите в България ще бъдат ангажирани и с разработването на продукти с висока добавена стойност.    България се открои сред държавите-кандидатки за разполагане на центъра поради стратегическото си местоположение, стабилната политическа и икономическа среда, наличието на висококвалифицирана работна ръка, добрата инфраструктура и съотношение разходи-качество на живот, както други изисквания, оказващи съществено влияние за функционирането на подобен вид изнесени дейности на международната финансова институция.  Откриването на офиса в България ще има положително влияние върху икономическата среда в страната – ще способства за осигуряването на работни места за високотехнологични специалисти и за надграждането на потенциал в сектори с висока добавена стойност.   Присъствието в България на авторитетна организация като Групата на Световната банка ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции.   Реализацията на проекта ще се осъществява поетапно. Началната фаза се очаква да стартира през юли 2019 г. Пълният капацитет от над 300 заети места се планира да бъде достигнат в петгодишен срок. Споразумението между Република България и Световната банка беше подписано по време на Пролетните срещи на Групата на Световната банка и на Международния валутен фонд (МВФ), които се провеждат тази седмица в американската столица. ", "date": "2019.04.13", "title": "Горанов подписа със Световната банка във Вашингтон споразумение за офис за споделени услуги  в София"}
{"url": "http://epicenter.bg/article/MRRB--1669-sgradi-sa-obnoveni-po-Natsionalnata-programa-za-energiyna-efektivnost-/180066/4/0", "text": "1669 многофамилни жилищни сгради вече са обновени по Националната програма за енергийна ефективност от нейния старт до края на март тази година. Общо 2022 сгради в цялата страна имат сключени договори за целево финансиране с Българската банка за развитие (ББР). Това съобщиха от пресцентъра на Министерството на регионалното развитие и благоустройството.  В момента се извършват строително-монтажни дейности по 138 сгради. 91 са на етап техническо обследване, за 7 е обявена обществена поръчка за техническо обследване и обследване за енергийна ефективност, а още 100 са с обявена обществена поръчка за строително-монтажни дейности. По 17 сгради няма започнати дейности.  В общините Бургас, Благоевград и Пазарджик са обновени и с въведени мерки за енергийна ефективност всички жилищни блокове със сключени договори за целево финансиране. В Бургас завършените сгради са 205, в Благоевград – 143, а в Пазарджик 41.  Сред останалите общини, където има сключени договори за целево финансиране с ББР по програмата, с най-много въведени в експлоатация блокове са Хасково – 82, Стара Загора – 72, София – 55, Пловдив – 50 и Перник 40.  В община Хасково от 110-те сгради с договори за финансиране с ББР по 6 се работи, 10 са на етап техническо обследване, а за 12 сгради е обявена обществена поръчка за строително-монтажни работи.  В процес на обновителни дейности са последните 3 сгради с договори в община Стара Загора, както и последната сграда в община Перник.  В София 166 сгради имат договори с ББР за целево финансиране, като от тях се работи по 42, 32 са с обявена обществена поръчка за строително-монтажни работи, а 30 са в техническо обследване.  Реновират се 13 сгради в Пловдив от общо 73 с договори за целево финансиране с ББР. 4 жилищни сгради в общината са на етап техническо обследване, а за пет има обществена поръчка за строителни дейности. По една сграда не са започнати дейности, в това число и обследвания.  ", "date": "2019.04.13", "title": "МРРБ: 1669 сгради са обновени по Националната програма за енергийна ефективност "}
{"url": "http://epicenter.bg/article/Pod-prikritie--Danachni-lovyat-koparki-po-marshruta-Sofiya---Pernik-/180077/4/0", "text": "Нови случаи на нерегламентиран превоз на пътници по маршрута София - Перник разкриха инспекторите на \"Фискален контрол” вечерта в петък. Те са установили, че леки автомобили превозват пътници на цената на автобусния билет, като правят това непрекъснато в рамките на деня, предава Канал 3.  Данъчни под прикритие се представили като клиенти и са се качили в няколко автомобила от спирки на градския транспорт, заплащайки цена от 3 лв.  Всички превозвачи без изключение не са издавали фискални документи за парите, които получават от пътниците, като всеки нарушител - физическо лице, установен по време на проверките, ще бъде санкциониран с до 500 лв., а превозното средство ще бъде запечатано за срок от 30 дни, допълват от НАП. От приходната агенция отново ще сезират ИА \"Автомобилна администрация\" за констатациите си.  Акцията на НАП срещу нелегалните превози започна преди 10 дни и ще продължи в следващите месеци. В приходната агенция има сигнали за над 100 превозни средства, които осъществяват нерегламентиран превоз в страната и чужбина без да отчитат приходите си.  Паралелно с проверките на пътя вече текат и инспекции за съответствие на имущество и доходи на 172 собственици на микробуси, които системно преминават през ГКПП.  Информация за потенциално нерегламентирани превози е подадена в НАП от \"Гранична полиция“, като има физически лица, притежаващи десетки микробуси, движещи се към Западна Европа поне веднъж седмично. Някои от собствениците не са декларирали никакви доходи в последните 5 години, а притежават солиден автопарк и недвижими имоти.  Недекларираните доходи ще бъдат обложени с данък, заедно с изтеклите лихви, допълват от НАП.  ", "date": "2019.04.13", "title": "Под прикритие: Данъчни ловят копърки по маршрута София - Перник "}
{"url": "http://epicenter.bg/article/V-SASht--Do-100-g--zatvor-riskuva-varnenets--priznal-za-bankovi-izmami-/180088/3/0", "text": "Българин от Варна се призна за виновен по обвинения, че е използвал известния хакерски софтуер Avalanche за банкови измами и придобиване на информация за банковите сметки на бизнеси в САЩ, сред които и 2 компании в Питсбърг, Пенсилвания, съобщи сайтът на българите в САЩ bgvoice, цитиран от Канал 3.  Според американското законодателство за престъпление от този тип максималната присъда е 100 г. затвор и глоба от 3,5 млн. долара.  47-годишният Красимир Николов беше екстрадиран в САЩ през 2016 година по искане на американските власти. Първоначално той пледира невинен по обвиненията за конспирация, банкови измами и кражба на лична информация.  ФБР и партньорските служби в Европа разбиха международната мрежа за киберпрестъпления Avalanche също през 2016 г., а българинът беше първият задържан по делото.  Според обвинителния акт Николов се е сдобивал с банковите сметки на жертвите си, като им изпращал GozNym malware infection - компютърен вирус, който прилича на фактура. Обикновено той се появявал като прикачен файл в имейли, изпратени до собствениците на бизнеси. Веднъж отворен, подобен файл дава достъп до цялата информация на компютъра на собственика.  Според властите вирусът е използван в цяла Америка, а сред потърпевшите са заводът за бутилиране Nort-Lock Inc. и производителят на машинни части Carnegie Bolt-Maker, от чиято сметка в PNC Bank Николов се опитал да прехвърли 387,500 долара в банкова сметка, регистрирана в България. Друг потърпевш бизнес, според разследването, е Protech Asphalt Maintenance.  Прокуратурата твърди, че Николов е направил няколко опита да прехвърли сумата от 243,000 долара от сметката на компанията във First National Bank. Сред другите засегнати компании са и фирма за производство на голф екипировка и мебелна фабрика в Калифорния.  Нито една от двете компании обаче не е загубила парите, защото измамата е разкрита, преди трансферите да бъдат завършени. Не е ясно дали прокуратурата в Пенсилвания ще иска максималната присъда за българина. Николов ще бъде осъден в края на годината.  ", "date": "2019.04.13", "title": "В САЩ: До 100 г. затвор рискува варненец, признал за банкови измами "}
{"url": "http://epicenter.bg/article/Iskat-postoyanen-arest-za-sobstvenichkata-na-rotveylerite--napadnali-tri-detsa-/180103/3/0", "text": "Прокуратура поиска постоянен арест за Полина Шишманова. Тя остана безмълвна пред съда и репортерските въпроси и скри лицето си. В началото на съдебното заседание тя се разплака и се наложи съдът да я успокои. Адекватната мярка според съда е гаранция - 1000 лева, защото месечният доход й е 1500 лева. Тя трябва да я внесе до 10 дни, уточнява Нова тв.  Съдът счете, че има доказателства, че е извършила престъплението - не е положила достатъчно грижи и те са причинили средна телесна повреда - обезобразяване на долни крайници на три деца. Шишманова твърди, че кучетата са откраднати, а съседи разказват как същия ден мъжът й Красимир разказал, че са се погрижили и кучетата ги няма. Няма разбити ключалки на клетките им.  Съдът заключи, че или кучетата са пуснати от собствениците си или са избягали от дома си. Обвиняемата е била длъжна и е трябвало да предвиди, че кучетата са агресивни и могат да причинят увреждане на животни или хора. Събрани са достатъчно доказателства, че Шишманова е съпричастна към престъпленията, смята съдът, но допълни, че за обвинителен акт трябва да се съберат още доказателства. Няма опасност да се укрие, трудовозаета е, има чисто съдебно минало, няма и противообществени прояви.  С това чисто съдебно минало най-вероятната присъда е до 5000 лева глоба. Има обаче обясним и обществен интерес.  Прокуратурата разказа за разпита на Ивайло Вакалиев, съсед. На 8 април около 14 часа ротвайлерите влезли в имота му и нападнали кучето му, причинявайки му тежки увреждания - извадено око, счупен таз. Около 23 часа същия ден Ивайло говорил със съпруга на Шишманова за нападението над кучето.  Питал го какво ще стане с ротвайлерите, Камбуров му отговорил, че след нападението са взели мерки и кучетата ги няма вече. Били решили въпроса генерално.  Ротвайлерите, собственост на Шишманова, са агресивни, заключи прокуратурата. Телената ограда, където живеят кучетата не е нарушена и няма как кучетата са избягали. Съпругът на Шишманова обаче твърди, че клетка на ротвайлерите е била разбита и така ротвайлерите са изчезнали. Деница Гиндева, приятелка на Шишманова твърди, че кучетата са откраднати или избягали.  Ива Кацарска, Александър Антонов и Мартина Илиева са свидетели на случилото се. Александър Антонов излязъл с внуците си - Емануел Илиев, Виктор Илиев и Християн Илиев. Срещнали двата ротвайлера без каишки и намордници. Кучетата са ухапали многократно по цялото тяло и възрастния човек и трите деца, сочи експертизата на прокуратурата.  Майката Мартина Илиева разказва, че две от децата са в Пирогов с предстоящи операции. Макар и да не е изготвена съдебно-медицинска експертиза, която да установи с точност травмите, за да се установи дали са леки, тежки или средни повреди, от разказите на свидетели и огледите може да се установи, че децата са получили множество ухапвания и са в Пирогов.  Ротвайлерите не са минали задължителната ваксинация за бяс през 2019 година. Това освен нарушение, създава опасност за предаването на заразна болест на децата.  Шишманова не е осъждана, по думите й е застрахователен агент и има спортен лагер. Според защитата няма опасност да се укрие и да извърши ново престъпления. Защитата обясни, че обвиняемата признава вината си и много съжалява. По смисъла на закона престъплението не е тежко - наказва се със затвор до 3 години. Тя е обвинена , че не се е погрижила за животните си и така се е стигнало до инцидента. Освен че няма опасност да се укрие трябва да се погрижи и за болния си съпруг, който е с два инфаркта и съпътстващи заболявания.  „Това, което съм мислила тия три дни, е огромното съчувствие към тези три деца. Моля да не ме задържате под стража”, заяви Полина Шишманова пред съда.  ", "date": "2019.04.13", "title": "Искат постоянен арест за собственичката на ротвейлерите, нападнали три деца "}
{"url": "http://epicenter.bg/article/Signal-za-bomba-zatvori-garata-v-Plovdiv-/180115/3/0", "text": "Отцепен е районът около Централна гара заради сигнал за бомба. Това съобщи за Радио „Фокус“ - Пловдив говорителят на ОДМВР.  Сигналът е получен към 18.00 часа на телефон 112. Посетителите и спрените в периметъра автомобили бяха изведени на безопасно разстояние.  Предприети са всички необходими действия за изясняване на сигнала и установяване на подателя му.  Достъпът до чакалнята на Централната гара е ограничен, влаковете се движат по разписание.  ", "date": "2019.04.13", "title": "Сигнал за бомба затвори гарата в Пловдив "}
{"url": "http://epicenter.bg/article/Plevneliev--Ne-sme-gotovi-da-reagirame-na-eventualna-vanshna-namesa-pri-evroizborite-/180087/2/0", "text": "\"Не сме готови да реагираме на евентуална външна намеса при евроизборите\". Това заяви за предаването \"Брюксел 1\" по телевизия Bgonair президентът (2012 - 2017) Росен Плевнелиев.  Той припомни киберататката по време на местните избори и референдума през 2015 година, когато бяха блокирани сайтовете на президента, правителството и ЦИК.  \"Първите доклади на българските служби бяха доста размити, с голяма неяснота и ние не можехме да преценим, специално аз и моят екип в президентството, а други бяха готови да си замълчат, откъде точно идва атаката. Тогава се наложи, като държавен глава на страна-членка на НАТО да изисквам по линия на НАТО пълна информация от партньорските служби за това кой атакува България, в ден на избори и референдум\", обясни Плевнелиев в разговор с Милена Милотинова.  \"48 часа по-късно от британските служби, от американските служби, от канадските, заваляха много ясни доклади и много ясни доказателства за това, кой нападна България, в ден на избори и това е групата Sofacy Fancy Bear, която се причислява към руското военно разузнаване\", заяви бившият държавен глава.  \"Не сме достатъчно подготвени за подобни предизвикателства, включително и днес\", заяви Росен Плевнелиев.  ", "date": "2019.04.13", "title": "Плевнелиев: Не сме готови да реагираме на евентуална външна намеса при евроизборите "}
{"url": "http://epicenter.bg/article/Saprugata-na-Tomislav-Donchev-zashtiti-kmeta-na-Gabrovo-Tanya-Hristova-/180090/2/0", "text": "Съпругата на вицепремиера Томислав Донмев - Светлана, защити кмета на Габрово Таня Христова. Тя е обвинявана за проблема с циганите в Габрово покрай протестите, предизвикани от побоя, извършен от трима роми над продавач в магазин.  Самата Христова заяви днес, че носи оставката в джоба си, но не смята, че в града има концентрация на ромско население.  Някой иска оставката на Таня Христова?! Това може да се случи единствено в мокрите сънища на местни БСП-активисти и други \"будни\" габровци. Да припомня ли, че Таня Христова е избирана два пъти за кмет на Габрово от първи тур, като на изборите през 2015 г. отвя всичките си опоненти като получи подкрепа от почти 70% от гласувалите габровци? Да припомня ли огромната промяна на града от както тя е кмет? Не, няма нужда от това, защото габровци помнят, а промяната я вижда всеки, който живее и работи в този прекрасен град.  Насажда се мнението, че Таня Христова населва цигани в Габрово, за да гласуват за нея на изборите. По-голяма глупост не може да бъде измислена. Тя никога не е имала нужда от цигани, за да печели убедително подкрепата на габровци. Никога! Показват го обективните факти от резултатите на местните избори през последните 8 години.  А цигани, придошли в Габрово, през последните три години, наистина има. Не е приятно, съгласна съм. Беснея всеки път, когато чета за тях и това, което правят. Но истината е, че те идват по съвсем прозаични причини. Градът е хубав, подреден, спокоен и най-вече има работа. Никоя власт не може да им забрани да се местят и да се населват, там където искат. Против закона е, а нали искаме законите да се спазват?  Проблемът е, че поведението и навиците им не се вписват в този град. И ако не могат да приемат установените порядки, ако не желаят да живеят така, както се очаква от тях, ако създават тревожност и страх у габровци, ако нарушават обществения ред, то тогава трябва да знаят, че ще се запознаят със закона отблизо. Съзнавам, че идват избори и политическите хиени точат зъби, но и това ще мине.  ", "date": "2019.04.13", "title": "Съпругата на Дончев: Оставка Таня Христова?! Това може да се случи само в мокрите сънища на БСП! "}
{"url": "http://epicenter.bg/article/Vitsepremierat-Nikolova-za-romskata-integratsiya--Mozhe-bi-sa-nuzhni-po-drastichni-zakonodatelni-promeni-/180096/2/0", "text": "Образованието е от ключово значение за интеграцията на ромското население и затова се предлагат рестриктивните мерки при пет неизвинени отсъствия да се спират социалните и семейните помощи за цялата година. Това заяви вицепремиерът Марияна Николова в интервю за предаването \"Седмицата\" на \"Дарик радио\". Тя коментира горещата тема за напрежението в Габрово, след като трима роми пребиха магазинер, а и решението на Националния съвет за тристранно сътрудничество, чийто председател е тя, да достигне до мярката при 5 неизвинени отсъствия на ученик детските надбавки да се прехвърлят на училището му, а не на родителите му.  Тя посочи, че подкрепя строги санкции, но би участвала в дискусия, ако има по-добри предложения.  \"Важно е да не стига до етническо напрежение и ситуации като тази в Габрово не трябва да се политизират\", изтъкна Николова.  Попитана каква отговорност вижда на централната власт за проблема, който изкара хората на протести в Габрово, тя коментира:  \"Не мога да кажа, че съм съгласна с позицията, че на централно ниво ние трябва да бягаме от отговорност. Изпълнителната власт трябва да съдейства във всички случаи и да работи в синхрон с местната власт. Но когато става въпрос за масови безредици, за протести и за нарушаване на обществения ред, искам да приветствам усилията на полицията, които изключително се справиха в тази тежка и сложна ситуация, за да не се стигне до етническо напрежение. Защото е много тънък моментът с етническото напрежение и не бива да се политизира\".  На въпрос защо след като се е справил шефът на местната полиция, той си отива от поста, Марияна Николова отговори:  \"Явно не се е справил достатъчно, защото този проблем е замитан. Ромската интеграция е дългогодишен проблем, върху който изключителни мерки, които бяха прилагани и лансирани в обществото, явно не дават добрия резултат. Може би ще трябва да се направят и някои по-драстични законодателни промени и в тази посока правителството работи. Неслучайно на вчерашното заседание на Националния съвет за тристранно сътрудничество, чийто председател съм аз, се разгледа и законопроектът за социалното подпомагане, където се предлагат значителни рестриктивни мерки, а именно при пет неизвинени отсъствия да се спират семейните и социалните помощи за цялата година\".  Срещу тази мярка възразиха синдикатите.  \"В тристранния диалог се слушат всички мнения. Законопроектът е внесен от група народни представители и между първо и второ четене могат да бъдат допълнени предложения. Но принципно Министерството на труда и социалната политика и Министерството на образованието и науката подкрепят проекта, тъй като отнякъде трябва да се започне\", каза още Николова.  Николова даде за пример Унгария, където също има рестрикции и допълни, че е дълг на родителите да осигуряват всички условия, за да получат образование техните деца.  Като вицепремиер по демографската политика тя коментира и последните данни за броя на населението и демографската криза. По думите ѝ застаряването на населението е общоевропейски проблем. Тя смята, че трябва да се създадат условия, за да се пречупи еднодетният модел на семейството.  \"В Унгария например се ползват значителни стимули за младите семейства. Около 33 хиляди евро получават младите семейство за покупка на жилище. Има и големи стимули по отношение на кредитната политика към младите семейства\", добави вицепремиерът давайки отново за пример Унгария.  \"До месец ще бъдат направени предложения за промяна в нормативната база, за да се стимулира раждаемостта\", обяви Марияна Никилова.  ", "date": "2019.04.13", "title": "Вицепремиерът Николова за ромската интеграция: Може би са нужни по-драстични законодателни промени "}
{"url": "http://epicenter.bg/article/NS-na-BSP-shte-odobri-sporazumenie-11-partii-i-organizatsii-da-podkrepyat-partiyata-na-izborite-/180097/2/48", "text": "На заседанието на Националния съвет на БСП на 14 април ще бъде взето решение за сключване на споразумение за подкрепа и сътрудничество на предстоящите избори за Европейски парламент с единадесет партии и организации, след проведени разговори с тях. Това съобщиха от пресцентъра на БСП.  Основа за взаимодействие е предизборната платформа \"Визия за Европа. За социална Европа на гражданите и народите, срещу неравенството и бедността\", приета от БСП на Конгрес на 26 януари 2019 г.  Партиите и организациите, изразили желание за подкрепа, без да влизат в коалицията \"БСП за България\" и без да имат свои представители в листата са:  - Партия \"Движение за радикална промяна - Българска пролет\";  - Българска земеделска партия;  - Общонароден комитет за защита на националните интереси;  - Политическа партия \"Европейска сигурност и интеграция\" ;  - Политическа партия \"ПОДЕМ\";  - Съюз на пенсионерите - 2004;  - Национален синдикат \"Защита\";  - Партия на българските комунисти;  - Конфедерация на обществените организации от сигурността и отбраната;  - Съвет на европейската научна и културна общност;  - Отечествен съюз.  ", "date": "2019.04.13", "title": "НС на БСП ще одобри споразумение 11 партии и организации да подкрепят партията на изборите "}
{"url": "http://epicenter.bg/article/Ivan-Garelov--Ako-izpolzvame-tsiganite--bez-da-tarsim-dobroto-v-tyah--shte-se-stigne-do-voyna--/180106/2/0", "text": "\"Политическото време се забърза вече. Ако трябва да говорим за драматизъм и кое събитие привлича най-голямо внимание, естествено събитията в Габрово привличат внимание. Но това е един протест, който тлее много отдавна. Така както оставяме гетата и използваме циганите само до гласове, без да търсим доброто в тях – ще се стигне до война. И ето вече е налице. Младите цигани вече говорят за правата си. Подобно на чернокожите в САЩ\". Това заяви в предаването \"Офанзива с Любо Огнянов\" по Канал 3 журналистът Иван Гарелов по повод най-горещата тема от седмицата в страната, а именно напрежението в Габрово.  \"И друго интересно по циганската тема е: казано е, че трябва да има справедливост и да бъдат бутнати незаконните къщи. Незаконни къщи не трябва да има въобще\", категоричен бе Гарелов.  \"Отчуждението между хората е тотално. Не само те са равнодушни, когато някой страда. Стига се дотам, че всички се мразим. Чувството за несправедливост, всички се чувстват онеправдани. Има кандидати да овладеят този гняв и мисля, че нашите псевдопатриоти се опитват да направят това. И донякъде успяха. Това е с цел и да бъдат забравени всичките им скандали, за да може отново да са в играта. Забелязвам обаче, че министърът на отбраната играе по-умерена роля\", заяви журналистът.  По темата \"Апартаментгейт\" той коментира:  \"Мисля, че най-същественото нещо в държавата в момента са етапите, през които преминава този скандал. За първи път се случва не знам от кога, една медия, която е направила някакво разкритие, то да се подеме и от други. А в същото време някои се опитват да ни убедят, че това са битовизми. Други от умните и красивите, пък говорят, че е важна цената, но пък всеки би правил подобни далавери.  Тази реакция, този дух, който забелязваме, ако хората запазят тази непримиримост, независимо кой ще спечели изборите, ще успеят ли хората да наложат един нов морал? Това е катарзисът, който не може да преодолеем. Това е най-важното, което трябва да запазим. И при това положение няма значение кой ще спечели изборите\", каза Гарелов.  \"ГЕРБ направиха всичко възможно по скандала – и по-точно Борисов – добре обмислени ходове и действия, за да запази образа на партията. Но в същото време направиха такива груби грешки... Например опита на Цветанов да влезе през задния вход в Народното събрание. Прав е Борисов да се сърди и може би за първи път говори открито срещу Цветанов. Това напрежение между отделните фракции в ГЕРБ все повече лъсва. Излиза и звездата на Томислав Дончев и Борисов като че ли го лансира.  Що се отнася до БСП – те успяват да запазят своя радикализъм. Като в същото времето се пазят да не са тези, които подклаждат темата за апартаментите.  Но се стига до парадоксални случаи – защото не всеки, който живее в хубаво жилище, е извършил нещо незаконно. Важно е как придобито то, дали е заобиколен закона\", каза още Иван Гарелов.  ", "date": "2019.04.13", "title": "Иван Гарелов: Ако само използваме циганите, без да търсим доброто в тях, ще се стигне до война!"}
{"url": "http://epicenter.bg/article/Gen--Rumen-Milanov--Krayno-nepravilno-e-bilo-biyachite-v-Gabrovo-da-badat-pusnati-/180108/2/0", "text": "Какви бяха грешките на ръководството на МВР в Габрово, че се стигна и до оставка. Темата коментира бившият шеф на ГДБОП и на НСО ген. Румен Миланов в предаването \"Офанзива с Любо Огнянов\" по Канал 3.  \"Ако внимателно гледаме видеозаписа, ще видим, че този побой се организира с особена жестокост. И това налага съответното социално внушение. Крайно неправилно е те да бъдат задържани, а после освободени. Има основание най-малкото да бъдат задържани за 72 часа. А може да се поиска и постоянен арест. И това е грешка, която доведе до ескалация.  Това обаче показа, че има натрупано напрежение в обществото срещу този етнос\", заяви Румен Миланов.  \"Има много цигани, които си изкарват хляба честно. Но голяма част от тях имат усещането за беззаконие и нямат за ред. Но това усещане най-напред през семейството, най-напред през образованието, което го няма.  Тези хора, които са неграмотни, какво могат да направят. Те освен да крадат и да правят рецидиви, няма какво друго да правят. И това се случва.  Ако ние сме сериозна държава, трябва да подходим към този етнос така, че да бъде вкаран в правовия ред\", допълни ген. Миланов.  Относно реакцията в Габрово и стои ли някой зад протеста.  \"Не изключвам определени структури, включително и политически образувания, които да се възползват от това нещо. Но тези, които ще използват този протест или по-точно бунт, и то в Габрово, който е много спокоен град, за да стане това нещо, там се е нагнетило напрежение. Този бунт сигурно ще се използва, но това е послеслов, то не е активирало гражданите\", каза бившият шеф на ГДБОП.  Миланов коментира и антикорупционното законодателство.  \"Ако си спомняте, г-жа Кунева предложи почти същия закон. Той беше елегантно отхвърлен, защото вкарваше много нови структури. Иначе казано, той е малко тюрлю гювеч. Колкото до въпроса дали президентът да назначава антикорупционната комисия или нейния председател? Ако той назначава само председателя, според мен няма нищо страшно, защото комисията ще бъде назначавана от други фактори. Няма проблем и да не го назначава, но назначаването от президентската институция би било политически по-неутрално\", каза още генералът.  Той изрази и своята версия за това кой стои зад Апартаментгейт.  \"Безспорно журналистическите разследвания имат своя смисъл. Но другото, което е, е въпросът защо досега това не се появи. Не изключвам и външна намеса, и приятелски огън. Но тези факти вече са били известни, неслучайно са пуснати в публичното пространство. Определено обаче, ако се продължава така, това може да подкопае доверието в държавността. Всеки ден излизат нови неща, може би за радост, защото трябва да се казва истината, но от друга гледна точка, трябва да се мине през тази фаза, за да успеем да кажем на нашите управляващи, независимо от коя политическа сила са, че не може да действат така. Защото властта е болест и заради нея те често прекрачват допустимото поведение\", каза Миланов.  \"Важното е какъв извод ще си направим и ние, и политическата класа – че морето не е до колене\", каза още той.  Бившият шеф на ГДБОП бе категоричен, че заловеният кокаин в Черно море е предмет на трафик. Смята, че и предстои големите агенции, включително американските, ще започнат да търсят отговори какво се е случило. Според него този кокаин не е бил за българския пазар. \"Не изключвам да е за пазара в Русия. Това е много стока\", каза още Миланов и изрази съмнение да е имало български посредници в трафика.  ", "date": "2019.04.13", "title": "Ген. Румен Миланов: Крайно неправилно е било биячите в Габрово да бъдат пуснати (ВИДЕО)"}
{"url": "http://epicenter.bg/article/Tsvetanov--Nyama-obshtina--koyato-da-ne-e-usetila-polozhitelniya-efekt-ot-rabotata-na-pravitelstvoto-/180110/2/48", "text": "Общините в страната се променят и това се вижда от всички – подобрена инфраструктура, обновени и санирани детски градини и училища, зелени площи, спортни площадки. Няма община, която да не е усетила положителния ефект от стабилното управление на правителството на Бойко Борисов и от европейската солидарност. Това каза зам.-председателят на ГЕРБ Цветан Цветанов по време на среща със структурата на ГЕРБ-Пловдив област в Стамболийски. Домакин на срещата беше областният координатор на ГЕРБ и кмет на Стамболийски Георги Мараджиев, съобщиха от пресцентъра на ГЕРБ.  Цветанов за пореден път даде за пример Стамболийски, Марица и Раковски като бързо развиващи се общини, като уточни, че от началото на мандата само в община Стамболийски са усвоени почти 10 милиона лева по различни проекти - за ремонт на детски градини, за рехабилитация на пътища, за ремонт на поликлиниката и др.  „Нито едно евро в България не идва даром, то е благодарение на усилията на правителството и на българските евродепутати от ГЕРБ/ЕНП“, коментира Цветанов и даде за пример работата на евродепутата Андрей Новаков, който извоюва рекорден бюджет за България за следващия програмен период. По думите му България ще получи над 4 млрд. лв. за 2019 г. от Европейския съюз.  „Това са с 230 млн. лв. повече спрямо парите за 2018 година. В тази сума се включват пари за пътища и жп линии, за директни плащания за фермерите. Освен това 1 млрд. лв. ще получат селските райони“, обясни зам.-председателят на ГЕРБ и допълни, че за да научат хората за всичко това - представителите на ГЕРБ трябва да са сред тях ежедневно и да обясняват какво е направено от евродепутатите и как с тяхна помощ се променя страната и живота ни.  „Благодарение на усилията на евродепутатите роумингът във всички страни от ЕС отпадна, десетократно бяха намалени цените на таксите за преводи в евро, беше поведена борба за двойните стандарти при храните“, посочи той.  Цветанов уточни още, че вследствие на по-високата събираемост в приходните агенции и ниската безработица правителството тази седмица отпусна допълнително 50 милиона лева за увеличение на заплатите на медицинските сестри и специалистите по здравни грижи. Той добави, че при управлението на ГЕРБ с 65% е повишена минималната работна заплата, а средната работна заплата – с 50%.  Цветан Цветанов коментира, че образованието е основен приоритет на правителството. Той уточни, че средната брутна учителска работна заплата вече изпреварва средната за страната. „Ако имаме добри и мотивирани учители, ще имаме добри специалисти, добри резултати и повече подготвени кадри“, категоричен бе зам.-председателят на ГЕРБ.  „Предстои една различна предизборна кампания. БСП ще залагат на фалшиви новини и компромати. Те не могат да предложат алтернатива и знаят, че хората помнят пораженията, които бяха нанесени на страната след управлението на правителството на Орешарски, а именно – спрени еврофондове, 11,5% безработица и огромен дефицит“, отбеляза зам.-председателят на ГЕРБ.  „От резултата на Европейските избори зависи не само бъдещето на страната ни, но и бъдещето на Европа. Този вот ще е лакмус за водената политика не само в страната, а навсякъде в Европейския съюз. Европейските ценности, демокрацията, свободното придвижване на хора, мирът и солидарността не са даденост, а трябва постоянно да се защитават от всички нас. Затова е изключително важно да отидем и да гласуваме“, подчерта Цветанов.  „Важно е да имаме силен отбор. Днес повече от всякога се нуждаем от обединение, защото на карта е заложено бъдещето на България. Съобразихме се с призива на Жозеф Дол да не се разпиляват десни гласове. И затова направихме това обединение със СДС и Обединени земеделци. Само обединени можем да победим БСП, за да живеем в по - единна, по - благоденстваща и по-силна България и Европа“, завърши зам.-председателят на ГЕРБ.  На срещата в Стамболийски присъстваха народните представители от ГЕРБ – Пловдив област ген. Константин Попов, Младен Шишков, д-р Христо Грудев и Запрян Янков, областните ръководители на ЖГЕРБ Евелина Апостолова и МГЕРБ Владимир Пильов, областните ръководители на Старейшини ГЕРБ Борислав Радославов и на Предприемачи ГЕРБ Никола Христозов, кметовете на ГЕРБ в областта – Пламен Спасов, Атанас Балкански, Павел Гуджеров, Стоян Минчев, Мария Белчева, Димитър Иванов, общинските ръководства, общински съветници, както и членове и симпатизанти на ГЕРБ.  ", "date": "2019.04.13", "title": "Цветанов: Няма община, която да не е усетила положителния ефект от работата на правителството "}
{"url": "http://epicenter.bg/article/Kolyo-Kolev--Izbiratelnata-aktivnost-shte-e-visoka--GERB-gubi-populyarnost-ot-Apartamentgeyt/180111/2/48", "text": "\"Основният процес е, че ГЕРБ губи популярност от Апартаментгейт. Основното е ерозията в доверието у управляващата партия. И съвсем естествено се получава, че за първи път виждаме, че БСП минава ГЕРБ. Това показва нашето изследване\". Това заяви в предаването \"Офанзива с Любо Огнянов\" по Канал 3 социологът Кольо Колев, чиято агенция \"Медиана\" даде преднина на БСП пред ГЕРБ за предстоящите избори след разразилите се скандали с апартаментите на властта.  \"От друга страна, показва нарастващото недоволство, ярост, което пробужда електорат, който иска да отиде и да гласува, за да накаже някого. Това е непрекъснат процес от 4 месеца на ерозия у ГЕРБ. Не е само резултат от \"апартаментгейт\". Ако започна с проблемите с толтаксите, с търговския регистър и т.н. Непрекъснатото настъпване на една или друга мотика, това е основата. И сега това вече е капакът\", обяви още Колев.  Относно влиянието на българските политици в Европа, според изследването на \"Медиана\" начело е Бойко Борисов, след това е Сергей Станишев и след това Румен Радев.  \"Това обаче не е толкова изненадващо. Това, което обаче е изненандващо е, че г-н Борисов малко губи. Относно това колко е харесван – той губи твърде малко в сравнение с неговата партия.  Той печели избори и донякъде заради машината на Цветан Цветанов. Видно е обаче, че има разрив, при който лявата ръка не слуша главата. Цветанов изведнъж се връща в парламента. Очевидно е, че има търкания, дали това ще се прояви на изборите, ще видим. Но чистката, която Борисов провежда, се отразява на личния му рейтинг, но не и на партията му. И едва ли ще може да върне доверието в ГЕРБ като цяло.  Но това съвсем не означава, че изборите са вързани в кърпа на БСП\", заяви социологът.  \"От една страна имаме възбудено недоволство у обществото. От една страна имаме ГЕРБ. От друга страна обаче имаме БСП, което също не допада. Защото БСП доста малко печели. И при това положение се получава автоматично търсене на алтернатива, от което печелят малките партии\", заяви Колев, като по думите му всички малки партии увеличават подкрепата си.  \"ГЕРБ вече направиха своите грешки и поднесоха съответните топки на БСП. Може би е време и БСП да направи своята грешка и да си цепнат партията на тема със Станишев или без Станишев. Социалистите са напълно свободни да направят своите грешки\", каза още Колев.  Според него, ако Станишев не попадне в евролистата, то няма да се стигне до сериозно разцепление, но изобщо не е нужно подобно напрежение точно преди избори.  \"Какъвто и да е Станишев, той е човек с огромно влияние. Все пак мисля, че разумът ще възтържествува\", каза още социологът.  \"Изборите категорично не са вързани на никого. Досега изглеждаше ГЕРБ и БСП поравно и ДПС. Сега се получи така. За ГЕРБ имам добра и лоша новина. Лошата е сривът на авторитета. Добрата е, че техният вот не се излива към опонента им, а се излива навсякъде – и към \"Воля\", и към ВМРО и т.н.\", каза още Кольо Колев.  \"В момента има вълна и изборната активност ще бъде доста по-висока. Мисля, че ще бъде към 3 милиона, като на парламентарни избори. Електоратът е възбуден, вижда крадлива ръка, която се протяга към меда и си казва, дайте да ги ужилим\", каза още Колев.  \"Определено при ДПС ще наблюдаваме по-ниска избирателна активност, отколкото на местни и парламентарни избори, но те ще получат своите гласове\", добави социологът.  ", "date": "2019.04.13", "title": "Кольо Колев: Избирателната активност ще е висока, ГЕРБ губи популярност от Апартаментгейт (ВИДЕО)"}
{"url": "http://epicenter.bg/article/Lilyana-Pavlova--Voyna-i-krila-v-GERB-nyama--ostavki-se-podavat-oshte-predi-da-sa-zapochnali-proverki-/180112/2/48", "text": "\"Вярваме, че това е правилният подход. Защото от създаването си ГЕРБ целта е да покажем, че сме различни. Виждаме, че оставки се подават дори още преди да са започнали проверки. Вярваме, че това е правилно\". Това заяви по повод оставките в ГЕРБ покрай \"апартаментгейт\" вече бившият министър по европредседателството и настоящ кандидат за евродепутат на ГЕРБ Лиляна Павлова в предаването \"Офанзива с Любо Огнянов\" по Канал 3.  \"Война няма, крила няма. Това е удобна теза, която се опитват да внушат, защото основният ни опонент БСП – там има и крила, и се опитват да го пренасочат и преекспонират при нас. При нас има единство, няма крила и напрежение. Основният принцип е невинен до доказване на противното, но при подобни случаи в политиката, трябва да се даде крачка назад\", каза Павлова.  \"Управлението, коалиционното споразумение, то се изпълнява. И ако се абстрахираме от горещите теми, то ще видим, че голяма част от споразумението за тези две години се изпълнява. И от тази гледна точка то е стабилно. От друга страна е проява на лош вкус, когато си част от един екип, така да говориш. И тази фиксация е малко странна\", добави Лиляна Павлова по повод изказванията на Валери Симеонов и атаките му срещу Николина Ангелкова, а и дори срещу Бойко Борисов.  Тя коментира и проучването на \"Медиана\", което дава предимство на БСП срещу ГЕРБ за евроизборите.  \"Има време до изборите. Гражданите ще решат за кого да дадат своя глас. Г-н Колев каза и нещо важно – БСП не капитализира тези скандали. И това е резонно, защото те не са символа на чистата и неопетната власт и политика\", каза още Павлова.  \"Терминологията, с която борави водачът на листата на БСП (Елена Йончева) – борави с грозни епитети. Струва ми се, че тя сякаш не се кандидатира за европейски избори. Струва ми се, че има един дълбок комплекс – че не знае как работи европейската политика и че целта ѝ ще е само да петни имиджа на България. Тя не дава ясен отговор какво ще направи, а вади някакви компромати. И това се видя от случая \"Ало Банов\", за който обаче прокуратурата не намери основание да заведе дело. Като бивш журналист тя вади гръмки заглавия, но като съдържание няма нищо\", каза още Павлова и нарече \"фантасмагории\" и \"празни приказки\" думите на Йончева, че се крадяли 11 милиарда лева.  \"Не само, че не се крадат, а има и излишък, който се реинвестира. Тезите са ѝ взаимоизключващи се\", заяви бившият министър на европредседателството и регионалното развитие.  \"Това, което предложихме ние. В Европейския парламент ще отидат 17 българи и ние там често ще трябва да сме единни и да търсим съюзи с други държави. И тогава ще трябва да се обединим, било за двойния стандард при храните или нещо друго. Отивайки там ние трябва да осигурим повече пари за българските граждани, да осигурим повече сигурност, недопускането на разделение на богати и бедни. В този смисъл предложихме и на останалите кандидати за евродепутати \"дайте да се обединим по няколко теми\". Трябва да умеем да надмогваме тясно партийните си интереси\", каза Павлова.  \"Те говорят за национален интерес, но те май го говорят само на приказки, но не и на дела\", добави тя.  Лиляна Павлова не пропусна и горещата тема за напрежението в Габрово.  \"Протестът и реакцията на хората е разбираем. Но най-страшното е, че има видими опити да се политизира и да се използва за предизборен дебат и за нагнетяване на напрежението. Не искам да казвам партии, защото засега действат невидимо. Но сценаристите на това трябва да са наясно, че за никого не е от полза нагнетяването на етническо напрежение\", заяви Павлова и изрази позиция, че решението на проблема минава през образование и вече се работи върху това.  Поставянето ми в листата не бива да бъде приемано нито като наказание, нито като награда. В първата десетка са най-силните хора на ГЕРБ в Европа. Ние не използваме листата за саморазправа като БСП\", допълни Павлова.  Сред първите десет е и Александър Йорданов от СДС. Според Лиляна Павлова СДС е марка и в тази връзка призова десните хора да гласуват за ГЕРБ, защото именно тяхната партия е гласът на десните в Европа.  ", "date": "2019.04.13", "title": "Лиляна Павлова: Война и крила в ГЕРБ няма, оставки се подават още преди да са започнали проверки "}
{"url": "http://epicenter.bg/article/Stotitsi-grazhdani-protestirat-mirno-v-Gabrovo-/180116/2/0", "text": "И тази вечер няколко стотин граждани изялзоха на протест в Габрово срещу престъпността и беззаконието. Габровци настояват за „малко повече толерантност към българите, а малцинствата да спазват законите“, предава кореспондентът на БГНЕС от града.  Площадът пред общината е пълен с хора. В града все още е засилено полицейското присъствие, силите на жандармерията са съсредоточени в града. Полицаите, които тази вечер охраняват митинга, носят жилетки с надпис: \"Полиция Антиконфликт\".  Напрежението в града избухна заради побоя, който трима роми нанесоха с особена жестокост над продавач в магазин. Тримата роми нападатели са оставени за постоянно в ареста. Те бяха отведени в Областната дирекция на МВР във Велико Търново.  За последните няколко дни в града имаше сблъсъци с жандармерията, бяха задържани 9 души, а един полицейски служител бе ранен, имаше палежи на къщи.  Местните власти започнаха събаряне на изоставени общински постройки, където има опасност да се нанесат незаконно семейства от малцинството.  ", "date": "2019.04.13", "title": "Стотици граждани протестират мирно в Габрово "}
