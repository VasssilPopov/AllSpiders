{"url": "http://epicenter.bg/article/Universitetite-tarsyat-studenti-na-praga-na-akademichnata-godina--VIDEO--/161996/2/0", "text": "На прага на новата академична година университетите са в търсене на студенти. Стотици места останаха незаети дори в \"Алма матер\". Там обявиха допълнителен прием за над 800 бъдещи висшисти, съобщава бТВ.  Местата по държавна поръчка в университетите са повече от зрелостниците, добили право да продължат образованието си.  През лятото своите дипломи са взели над 45 000 дванадесетокласници, а местата във висшите учебни заведения са с близо 1000 повече. В три факултета на Софийския университет местата са изчерпани - Стопанския, Журналистическия и Факултета по математика и информатика.  Обявеният допълнителен прием е за 850 места държавна поръчка в редовна и задочна форма. Най-много са незаетите места в специалността \"Религията в Европа\" - 44, но липсват кандидати и при специалности с установена традиция като \"Българска филология\" - 17, \"История\" - 28, \"География\" - 26, дори \"Право\".  Един от хилядите зрелостници, предпочели образованието в чужбина, е Теодор. Обучението му по медицина във Франция вече е започнало и бъдещият лекар е доволен от избора си.  \"Реализацията в чужбина е по-добра, защото се обръща повече внимание на човека като индивидуална личност и като цяло тук образованието се цени повече\", казва Теодор пред bTV.  Проучвания сочат, че около една десета от зрелостниците също като Теодор всяка година избират чуждите университети. Нели и Александър обаче преди 4 години са избрали да учат \"Културология\" в Софийския университет - една от специалностите, за които сега няма достатъчно кандидати.  Не защото самата специалност не е привлекателна, напротив, но няма големи възможности за реализация.  \"Ако трябва да съм честен защо има толкова свободни места, то е защото има изключително много университети извън софийския, които правят изключително ниско качество на каквото и да е образование\", обясни Александър Цветков.  Миналото лято незаетите места след трето класиране са били над 600, а това - 850. От Алма матер обаче обясняват, че ръст няма - повечето свободни места се дължат на по-големия прием.  \"Това не бива да бъде разглеждано като проблем на университета или останалите университети в страната като цяло\", смята доц. Георги Вълчев от Софийския университет. Според него в годините на прехода се е създала една нездрава конкуренция, която е далече от пазара на труда. \"Не можем да сравним право в някой университет с право в Софийския университет\", отбелязва доц. Вълчев.  От министерството на образованието коментираха, че насърчават финансово специалности, които доказват качество. Затова са спрели субсидията към 6 направления в 10 университета.  ", "date": "2018.08.23", "title": "Университетите търсят студенти на прага на академичната година (ВИДЕО) "}
{"url": "http://epicenter.bg/article/Rumen-Porozhanov-/161924/2/0", "text": "Министърът на земеделието Румен Порожанов отговори в студиото на БТВ на въпроса дали козите в Странджанско са били избити на сляпо. Информацията идва от в. \"Труд\", който твърди, че са излезли вторите лабораторни изследвания и те са отрицателни - чума няма. И следователно козите на баба Дора са избити напразно.   \"Вторите проби са взети от целия 10-километров участък, където имаше чума по дребните преживни животни. Те трябваше да покажат, дали има разпространение на заразата. Аз лично съм доволен, че те са отрицателни, защото това показва, че чумата не се разпространява. Имаше ясни резултати от френската лаборатория, че чума има. Тези резултати бяха показани. Не мога да отговоря колко точно животни са починали от чумата. Не искам да подвеждам с неточни данни. По тази тема трябва да питате БАБХ\", заяви министър Порожанов, който бе гост в предаването \"Тази сутрин\".   Над 8000 проби са взети, до една седмица ще бъдат обработени - в пет лаборатории, информира той.  На директния въпрос имаше ли чума в България Румен Порожанов отговори: \"Лабораторни проби бяха показани, включително и позитивни резултати на френската лаборатория. При аутопсия на определени животни имаше животни с клиника, включително с антитела, които се констатираха в последствие\". Въпросите колко животни са умрели от чума министърът отправи към агенцията по храните.   \"Чума в България имаше и това е потвърдено от лабораторните проби. В Болярово имаше една проба, за която имаше съмнение за чума. Аз лично разговарях със собствениците на стадото, но те отказаха да допуснат ветеринарите да вземат втори проби, което е абсолютно нарушение на закона. Щамът на чумата е даден за анализ във френската лаборатория, но все още не е изолиран. И френската, и българската лаборатории са акредитирани и лицензирани. Аз съм спокоен във всяко едно отношение. Грешки допуснахме в чисто комуникативен план. Това беше казано още в самото начало, въпреки че се провеждаха срещи с хората и кметовете, но това е трябвало да стане в един много по-широк кръг. Оставката на един министър е рутинен акт. Аз не се притеснявам от нищо\", категоричен беше Порожанов. \"Работя професионално с д-р Илиев от БАБХ. За последно се чухме снощи. Не мога да кажа кои са гадовете. Това са думи на премиера. Бойко Борисов е прав, че поръчката за ваксината не беше правилна. Вие сега тук ми провеждате разпит за дейноста на БАБХ. Темите за оставките винаги са на дневен ред. Отговорност носи този, който е виновен. В случая това е БАБХ. Знам и следващия въпрос - ще поискам ли оставката на д-р Илиев. Това е тема, която се дискутира с премиера. Пак ще повторя, че оставките не са проблем\", обяви министърът, след като беше провокиран неколкократно от водещата Биляна Гавазова кой е виновен за темата с чумата и кой ще понесе отговорност.   В края на предаването министър Порожанов отговори и на въпроси, свързани с чумата по свинете, заради която бе направена ограда по границата с Румъния. Заболяването се разпространява от дивите животни. \"Оградата по границата с Румъния ще излезе около милион и сто хиляди. Голяма част от нея ще бъде с режеща тел тип \"Бруно\". Трудът изобще не се калкулира в тази цена. Дивите прасета няма да могат да я прескочат\", обеща Порожанов.    ", "date": "2018.08.23", "title": "Румен Порожанов:  Не мога да отговоря колко точно животни са починали от чумата"}
{"url": "http://epicenter.bg/article/Bivsh-zam-predsedatel-na-KFN--Nyama-osnovanie-za-oshte-faliti-i-skok-v-tsenata-na--Grazhdanska-otgovornos/161926/2/0", "text": "Има рискови играчи в сектора на застраховките „Гражданска отговорност”, но има достатъчно възможности да не се допусне нов фалит, обяви бившият зам.-председател на Комисията по финансов надзор (КФН) и икономист Румен Гълъбинов в предаването „Тази сутрин” по БТВ.   „Предстои ни в рамките на кандидатстването за „Чакалнята на еврозоната” още един преглед на финансовия сектор – банков и небанков. Това ще помогне да се заздрави финансовото здраве на застрахователните компании”, каза Гълъбинов. Икономистът отбеляза, че не очаква драстичен скок в цената на застраховките „Гражданска отговорност”, защото през последната година сумата на полиците се е увеличила средно между 50 лева и 70 лева. Според бившият зам.-председател на КФН фалитът на ЗК „Олимпик” е прецедент, защото Комисията е колективен орган и всяка седмица има заседания, на които могат да се обсъдят евентуалните проблеми. Гълъбинов обясни, че ресорът на Ралица Агайн е „Застрахователен надзор” и съответно тя има отговорност за случилото се. Той заяви, че трябва да се направи международно разследване на фалиралото дружество и да се разбере кои са собствениците.   Гълъбинов допълни, че по времето, в което е бил в ръководството на КФН, не му се е случвало да има лични срещи с министъра на финансите или премиера, защото това е било в правомощията на председателя на финансовата институция.      ", "date": "2018.08.23", "title": "Бивш зам.-председател на КФН: Няма основание за още фалити и скок в цената на Гражданска отговорност"}
{"url": "http://epicenter.bg/article/Radev--Sled--quot-Olimpik-quot--i-Targovskiya-registar-nyama-kak-da-ima-doverie-v-institutsiite/161948/2/0", "text": "В случаите с \"Олимпик\" и с Търговския регистър не става въпрос за немарливост и некомпетентност на няколко държавни служители. Тук става въпрос за липса на прозрачност, за абдикация от отговорност, без които не може да съществува държавността.    Това каза президентът Румен Радев  пред журналисти  в авиобаза \"Враждебна\", където участва в честването на 70-ата годишнина от създаването на Българската военнотранспортна авиация.   В момента, в който правителството поема отговорност за ясни условия за влизане в европейския валутен механизъм, касаещи засилени мерки за пенсионната система, за икономиката, в същото време гърми Търговският регистър и всява хаос в бизнеса, гърми застрахователна кампания. В тази ситуация как да има доверие в институциите вътре, как да искаме да има доверие и отвън. Неслучайно непрекъснато се измислят контролни механизми за наблюдение на България, заяви Радев.   Трябва да се работи за доверие. Това означава много за държавата, подчерта Румен Радев.   Той коментира и планираното посещение на делегация на Министерство на отрбаната, водена от зам.-министър Атанас Запрянов, в САЩ. „В държави, в които има равпоставеност, при изпращане на оферти за придобиване на самолет, се спират всякакви срещи“, каза той и добави, че така се дава предимство на някои от офертите по проекта за придобиване на нов самолет   „Разбира се, трябва да се водят всякакви срещи, посещения и това е добре, за да има повече информация. В държавите, в които има равнопоставеност, от момента, в който се изпрати искането за предоставяне на оферти до неговото получаване, спират абсолютно всякакви срещи, посещения и договорки“, каза Радев.   Поясни, че единствената възможна среща е конференция, на която всички участници получават информация. Той поясни, че пътуването до САЩ е решение на Министерство на отбраната и поясни, че то не е съгласувано с него.   Според Румен Радев рисковите фактори продължават да стоят пред българските ВВС. \"Те не са снети. Знаем ги всички\", каза той.    Държавният глава посочи, че става въпрос за недостатъчно изправна техника, недостатъчно ресурси за подготовка, от което идва ниското количество летателни часове. По думите му това повишава рискът от произшествия. „Не е въпросът просто да се лети, трябва да има такива технологии, които да ни позволяват да имаме съвместимост и да изпълняваме безопасно и ефективно задачите заедно с нашите съюзници“, заяви президентът.", "date": "2018.08.23", "title": "Радев: След \"Олимпик\" и Търговския регистър няма как да има доверие в институциите"}
{"url": "http://epicenter.bg/article/Manfred-Veber--Balgariya-tryabva-nezabavno-da-bade-prieta-v-Shengen-/161952/2/0", "text": "България, за разлика от много държави, без да шуми, си направи преградно съоръжение, купи кораби, повиши квалификацията на своите моряци, направи необходимото за техниката, направи законови промени и при абсолютна пълна координация между всички служби и всяка вечер се задържат мигранти. Това заяви министър-председателят Бойко Борисов, който заедно с председателя на парламентарната група на ЕНП в Европейския парламент Манфред Вебер посети с. Резово, съобщиха от правителствената информационна служба.  Премиерът подчерта, че страната ни е пример и за поддържането на добросъседството с Турция. „Когато работи и споразумението с Турция, ефектът и резултатите са видими. България наистина е модел“, каза още Бойко Борисов. Министър-председателят заяви, че страната ни незабавно трябва да бъде приета в Шенген по въздух и вода. „Ако България и по суша е в Шенген, и утре дойде правителство, което не се справя с мигрантската вълна, то тогава мигрантите директно ще отидат в Германия, Холандия. Затова по суша представлява риск, но по въздух и вода не е риск. Трябва незабавно да ни вкарате в Шенген, както заслужаваме, по въздух и вода, и когато всички държави подпишат споразумения за изнесени центрове за бежанци извън границата, тогава да влезем и по суша. Това е абсолютно реалистично“, добави още премиерът Борисов.  Манфред Вебер благодари на министър-председателя Бойко Борисов за опазването на външната граница. „Всичко, което видяхме в последните 3 години, доказва, че страната ви може да осигурява граничния контрол и да опазва външните граници на ЕС. Това е посланието ми и към другите държави в Европа, че България върши страхотна работа по опазване на границата. С лидерските си качества, които премиерът Борисов показа, с добрите контакти с турския президент Ердоган моето впечатление е, че България може да е модел за останалите държави в ЕС, че може да се осигурява един успешен граничен контрол“, заяви още председателят на парламентарната група на ЕНП в Европейския парламент. Според Манфред Вебер страната ни изпълнява всички изисквания за присъединяване към Шенген, дори „по-добре от други страни“.  „Тези, които са леко скептични за присъединяването, ще им кажа да не говорят само теоретично, а да дойдат и да видят какво България прави по границата“, добави още Вебер. Премиерът качи на фейсбук страницата си и изявлението на Вебер.   \"България е пример за това как трябва да се опазват границите. Всичко, което видяхме и преживяхме покрай цялата тази миграционна криза, създаде голямо безпокойство и страх, но България е самото доказателство, че е възможно да се спре миграционният натиск\", заяви пред журналисти пМанфред Вебер.  ,,Готов съм да предам на Франция и останалите страни от Европейския съюз как трябва да се действа с опазването на външните граници на Общността, защото България наистина може да бъде модел за подражание към останалите страни-членки'', допълни още Вебер.  По отношение на Шенген Манфред Вебер посочи, че страната ни е абсолютно готова за Шенген.  ,,За мен няма никакво съмнение, че България трябва незабавно да влезе в Шенген, защото тя се справя доста добре с опазването на границите – дори доста по-добре, отколкото от други страни, които отдавна са в Шенгенското пространство'', коментира Вебер.  ,,За скептичните страни мога да им кажа да не говорят само теоретично, а да дойдат и да се уверят с очите си за постигнатото на място'', завърши председателят на ЕНП.  Премиерът Бойко Борисов от своя страна припомни, че Вебер е бил един от най-големите критици за членството на България в Шенген, а днес е един от най-големите ни защитници в това отношение.  ,,България показа, че поддържането на добри съседски взаимоотношения е също нещо много важно'', посочи министър-председателят.  ", "date": "2018.08.23", "title": "Вебер и Борисов: България трябва незабавно да бъде приета в Шенген! (СНИМКИ, ВИДЕО)"}
{"url": "http://epicenter.bg/article/Dragomir-Stoynev---quot-Viziya-za-Balgariya--obedinyava-balgarite/161954/2/0", "text": "„Имаме амбицията да довършим до края на годината проекта \"Визия за България\". По време на изготвянето му сме го обсъждани с експерти, включително от БАН и неправителствени организации. Убедени сме, че всеки може даде становище по него, независимо от коя политическа сила ще бъде. Важното е този визионерски документ да обединява българите”. Това заяви на среща с ръководството на Българска земеделска партия зам. - председателят на ПГ на „БСП за България” Драгомир Стойнев.   На срещата, на която бе обсъден проектът на БСП „Визия за България”, присъстваха и народните представители проф. Светла Бъчварова, Станислав Владимиров, Николай Бошкилов и др. Според председателя на БЗП д-р Пейчо Касъров най-важната стъпка спрямо земеделците трябва да е прекратяване на тяхното разединение.   Той изрази тревога, че има непрозрачно разпределение на европейските средства в сектора. Д-р Касъров добави, че има проблем с кадрите в земеделието, включително и на управленско ниво. Като следващ проблем той изтъкна липсата на желание на младите българи да се върнат по селата и да обработват земеделски земи, както и силна държавна политика в тази насока. Той се оплака и от множество бюрократични пречки, които спъват бизнеса в сектора, както и нелоялна конкуренция, дъмпингов внос на стоки. Д-р Касъров алармира, че заради дъждовете в началото на лятото, реколтата от пшеницата няма да е добра и прогнозира скок на цената на хляба.   „Земеделието има сериозни проблеми. Няма прозрачност в управлението му. Има много субективизъм и корупция. Във \"Визия за България\" сме наблегнали на политика върху малките и средните стопанства и за младите фермери.” Това каза народният представител проф. Светла Бъчварова. Тя изтъкна редица проблеми, характерни за земеделието, и прие препоръките на представителите на БЗП. „Работим в посока на изготвяне на стратегическа рамка за следващия програмен период, в който приоритет са малките и средните стопанства, както и млади фермери”, заключи тя.", "date": "2018.08.23", "title": "Драгомир Стойнев: \"Визия за България” обединява българите"}
{"url": "http://epicenter.bg/article/Korneliya-Ninova--Dokaza-se---chuma-v-Strandzha-nyama--Koy-shte-poeme-otgovornostta-/161963/2/0", "text": "Министър Порожанов, министър Радев и премиерът Борисов трябва да поемат отговорността за убитите животни в Странджа. Те ни убеждаваха, че има чума и че единствените мерки, които трябва да се предприемат е да се избива всичко наред.   Това заяви на извънреден брифинг на \"Позитано\" 20 лидерът на БСП Корнелия Нинова. Поводът бе информацията от френска лаборатория, че няма доказателства за чума по животните в Странджа, заради която бяха избити стадата там. \"Пробите дойдоха и няма чума - отговорност трябва да поемат премиерът Бойко Борисов и двамата министри Валентин Радев и Румен Порожанов\", каза Нинова.   Двамата министри трябва да си ходят веднага, заяви тя. Според Нинова кабинетът прави опит да си измие ръцете с шефа на Българската агенция по безопастност на храните (БАБХ).   „Днес се явявам пред вас в лицето и качеството си на главен превратаджия в държавата по думите на Цветан Цветанов: \"Корнелия Нинова е виновна за чумата по животните\". Докъде стигна преврата, до официалната информация, че изследваните проби в 3-километровата зона в Странджа няма чума. Два месеца след началото на проблема няма умряло животно от чума. Единствените умрели са убитите от режима на правителството“, започна изложението си пред медиите лидерът на БСП.   Нинова припомни, че когато от БСП са казали, че няма доказателства за чума, са чули насрещни въпроси кой ще понесе отговорността, ако болестта тръгне из страната и тогава тя заявила, че лично ще поеме тази отговорност. „Хайде сега да видим кой ще си понесе отговорността. Днес г-н Порожанов се опита да прехвърли всичко върху директора на БАБХ. Трябва да се спре с този цирк. За Търговския регистър отговорността пое бушонът, г-жа Цачева си седи. За фалита на застрахователната дружество отговорността пое Ралица Агайн. Председателката на комисията видите ли не знаела. Сега насочват всички отговорности и стрели от сутринта към г-н Илиев“, продължи Корнелия Нинова.    С лакардии може да се управлява известно време, но десет години не, коментира тя по повод изказванията на премиера Борисов за нейните изяви по време на кризата в Болярово. Тогава Борисов сравни снимките й със стопаните в Странджа със снимките на канцлера Меркел с мигранти.   Борисов каза, че трима папи са го галили по главата, надявам се някой ден прокурор да погали премиера Бойко Борисов по главата, включително за това, което причини на Странджа, добави Корнелия Нинова.   Лидерът на БСП хвърли светлина по това какво ще предприемат сега социалистите. „Ще посетим Ямболско и Странжда. Този път ние ще го организираме - не преврат, но ред, права и закон в държавата. Ще се срещнем с хората и всички желаещи ще организираме и подпомогнем да подадат искове в български и европейски институции“, посочи Корнелия Нинова.   Според нея остават много въпроси защо се случи всичко това, след като и специалисти, и ветеринари, и Институтът към Министерство на земеделието дълго са обяснявали, че няма доказателства за наличието на чума. Нинова заяви, че социалистите ще продължат да настояват за отговори от компетентните органи. „Ще искаме по всички законови начини да се провери неофициална информация в две посоки. Първо, че с тези действия са искали да прикрият получени субсидии от фиктивни земеделски стопани за фиктивни животни. Второ, да се проверят по дати действията на министър Порожанов, дали всичко това не беше една подготвена акция за източване на средства от държавния и европейския бюджет“, каза лидерът на БСП. Нинова обърна внимание, че заповед от министър Порожанов е променена 20 дни преди да тръгне чумата. „След това се появи обществената поръчка за фирма на компютърни специалисти да вземат едни пари, за да правят проби. Има ли в това предварително направен замисъл“, отправи пореден въпрос Корнелия Нинова. И припомни, че от БСП са подали сигнала за отмяна на заповедите, с които са евтаназирани животните в Странджанско. „Получихме отговор, прокуратурата отказва да отмени заповедите, но не казва и дума по отношение на извършени престъпления от длъжностни лица. Затова вчера обжалвахме и искахме информация има ли извършени престъпления и от кого“, добави Корнелия Нинова.   След което обобщи: \"От първия ден на възникване на проблема с чумата искаме проби и ни се предоставяха само твърдения!\" Корнелия Нинова съобщи, че на 6 септември депутатът от \"БСП за България\" Кристиан Вигенин ще бъде представи в Брюксел позицията на БСП по скандала с чумата в Странджа. Запитана дали острата позиция на БСП може да стане причина на България да се спрат еврофондове, Нинова бе категорична: „Нося всякаква отговорност“.   „Всички си пришиваме на ревера, че сме големи борци с корупцията. Като стане въпрос за корупция - давайте да си мълчим, защото ще спрат европейските пари! Затова не сме в Шенген, нито ни искат в еврозоната. За борба с корупцията и кражба на пари – български или европейски има едни единствени мерки – разследване, хващане и вкарване в затвора. Ако те е страх от това и заради тези мерки и истинската борба с корупцията някой ще пострада или ще спрат еврофондове, по-добре да не се занимаваме“, каза още лидерът на БСП Корнелия Нинова.   Думата взе и депутатът от \"БСП за България\" проф. Светла Бъчварова. Настояваме компенсациите на земеделските стопани в Странджанско да бъдат изплатени в оперативен порядък, изтъкна тя. И обясни защо: „Чума няма, но санкции има и тези санкции касаят земеделски стопани в границите на 20-километровата зона около огнищата. Засега компенсации не са осигурени за тези земеделски стопани, а техните ограничения са първо да не предлагат и продават на пазара земеделска продукция, а освен това да не се извеждат извън стопанските дворове. Ако няма компенсации за пропуснати ползи, тези земеделски стопани и без чума ще фалират, защото разходите, които трябва да правят са всеки ден, за да поддържат съответните стопанства, а приходи вече втори месец не могат да реализират.“      ", "date": "2018.08.23", "title": "Корнелия Нинова: Борисов досега го галиха папи, искам отсега да го галят прокурори"}
{"url": "http://epicenter.bg/article/Siderov-kam-Simeonov--Kozareva-e-dokazan-spetsialist--naznachenieto-y-e-saglasuvano-s-Borisov/161968/2/0", "text": "Председателят на „Атак“ Волен Сидеров не закъсня да отговори на коалиционния си партньор Валери Симеонов относно кзауса с назначаването на Габриела Козарева за директор на Агенцията по вписванията.    Според Сидеров няма никакви основания за възражения спрямо Козарева, \"освен ако някой политик, държавник или член на правителството се страхува, че от Агенцията по вписванията могат да станат ясни данни за негово участие във фирми и конфликт на интереси. Но това е негов проблем и не е повод за коалиционни интриги\".   \"Подкрепям нейната кандидатура. Козарева е доказан специалист, не е партиен активист на никоя партия. Държавната администрация има остра нужда от такива кадри\", казва Сидеров в официална позиция, разпространена от \"Атака\". Сидеров изрично уточнява, че Козарева е назначена по негово предложение, съгласувано с премиера Бойко Борисов, \"така както по предложение на Валери Симеонов беше назначен ген. Кирил Войнов за временно изпълняващ функциите на председател на Държавната агенция за метрологичен и технически надзор (ДАМТН)\". \"Премиерът Бойко Борисов се съобразява с коалиционните предложения и винаги търси баланс в тях\", добавя лидерът на \"Атака\".    По -рано днес Валери Симеонов обяви, че кандидатурата на Козарева не е обсъждана на Политически съвет в управляващата коалиция.   Тази седмица премиерът Бойко Борисов обяви, че не е познавал Козарева, докато кандидатурата ѝ за ръководител на Агенцията по вписванията не му била \"подадена\". \"Когато имаш коалиционно правителство, има отговорности разписани и по назначаването на длъжностни лица. Това ми беше подадено, аз не мога сам да ги назначавам, не е и редно. Мисля, че ще се справи\", заяви Борисов .", "date": "2018.08.23", "title": "Сидеров към Симеонов: Козарева е доказан специалист, назначението й е съгласувано с Борисов"}
{"url": "http://epicenter.bg/article/Momche-postrada-ot-voltova-daga-pri-opit-da-si-napravi-selfi-varhu-vlak/161925/3/0", "text": "11-годишно момче е ударено от волтова дъга на жп гарата в село Труд. Инцидентът е от вторник следобед, но полицията съобщи за него късно снощи, предаде bTV. По първоначална информация, детето си е правило селфи върху товарен влак. Пострадалото момче е прието в клиниката по изгаряния на пловдивската университетска болница с опасност за живота. Има 65% дълбоки изгаряния. Районната прокуратура е започнала разследване по случая.  Момчето е от многодетно семейство, родителите му са безработни.", "date": "2018.08.23", "title": "Момче пострада от волтова дъга при опит да си направи селфи върху влак"}
{"url": "http://epicenter.bg/article/Obsazhdat-shte-skochili-tsenata-na-prirodniya-gaz/161928/4/0", "text": "В сградата на държавния енергиен регулатор ще се проведе обществено обсъждане по искането на \"Булгартрансгаз\" за повишаване цената на природния газ от 1-ви септември. Дружеството предлага прогнозна цена на газа за последното тримесечие на годината с 15 на сто, съобщи БНР.   Искането се мотивира с очакваните по-високи доставни цени на природния газ от внос, по-високия курс на долара спрямо лева и по-ниската от разходите за доставка цена на суровината през третото тримесечие.   Прогнозната цена на природния газ отчита влиянието на ценообразуващите фактори към 9 август и не е окончателно, освен това е без цени за достъп, пренос, акциз и ДДС.   Окончателното предложение ще бъде внесено в регулатора на 10 септември, се казва в съобщение на \"Булгаргаз\".  ", "date": "2018.08.23", "title": "Обсъждат ще скочи ли цената на природния газ"}
{"url": "http://epicenter.bg/article/Prof--Iskra-Baeva/161920/11/0", "text": "Историята на нашата цивилизация е толкова дълга и изпълнена със събития, че всеки ден от годината може да се нарече исторически. Затова не изненадващо, че те толкова често, да не кажа винаги, се използват с политически и идеологически цели.   Такава дата е и 23 август. През последното десетилетие в България и в други европейски страни 23 август се отбелязва като Ден на памет за престъпленията на националсоциалистическите, комунистическите и другите тоталитарни режими и за почитане паметта на жертвите им. Поводът е подписването на германо-съветския Пакт „Рибентроп–Молотов” в Москва на 23 август 1939 г. Логика има, защото този договор дава възможност на Хитлер седмица по-късно, 1 септември, да нахлуе в Полша, сигурен, че Съветският съюз няма да провали така желаното от него начало на общоевропейска война.   Дотук добре, но за запознатите с историята на Втората световна война и подготовката за нея денят 23 август 1939 г. поражда въпроси. Например, защо Великобритания и Франция, гаранти на Полша, с които тя има договори за защита, не ѝ оказват военна помощ, а започват преговори с Третия райх за преустановяване на военните действия и едва след техния провал на 3 септември обявяват война, но без да предприемат каквито и да било действия за защита на съюзничката си. Това е „странната война”, която се превръща в гореща през пролетта на 1940 г. не по тяхна воля, а по волята на Хитлер. Следващият въпрос е как се стига до 1939 г. – ако Хитлер и Сталин наистина бяха толкова близки, защо не сключват съюз, а договор за ненападение и защо не го правят значително по-рано. Отговорът отново е неудобен. Възможността на Хитлер да започне голяма война му е открита именно от Великобритания и Франция – в този ред. Великобритания се съгласява Третият райх да възстанови редовната си армия (след Женевската конференция по разоръжаване 1932–1934 г.), да изгради наново военноморския си флот и дори подводен (с Англо-германското морско съглашение от 18 юни 1935 г.), заедно с Франция си затваря очите за ремилитаризацията на Рейнската област (7 март 1936 г.) и за аншлуса - поглъщането на Австрия (12 март 1938 г.).   А истинското отваряне пред Хитлер на вратата за голяма война е Мюнхенското споразумение. Тогава, на 29 септември 1938 г., британският премиер Невил Чембърлейн и френският му колега Едуар Даладие в присъстввието на дучето Бенито Мусолини предоставят на фюрера Адолф Хитлер части от територията на съюзничката си Чехословакия – Судетската област. Това оставя Чехословакия напълно беззащитна и неслучайно само шест месеца по-късно – на 15 март 1939 г., върху нейна територия Третият райх създава Протектората Бохемия и Моравия. Тогава би трябвало да започне Втората световна война, ако Англия и Франция бяха изпълнили задълженията си по дадените на остатъчна Чехословакия гаранции. Но не би!   Защо? Защото не са готови за война, а и продължават да се надяват, че Хитлер може да бъде „умиротворен” чрез отстъпки. Вяра, подиграна от Уинстън Чърчил по забележителен начин: „Вие имахте да избирате между войната и позора. Вие избрахте позора. Но ще получите и войната!” А къде е Сталин по това време? Наблюдава как западните демокрации се опитват да тласнат германската агресия на Изток срещу Съветския съюз. Доказателство за това са думите на лорд-председателя на съвета на Великобритания Едуард Халифакс, с които на 19 ноември 1937 г. в Мюнхен се обръща към Хитлер: „Германия с право може да смята за бастион на Запада срещу болшевизма”. След което охотно се съгласява с фюрера, че „Единствената катастрофа е болшевизмът. Всичко останало може да се уреди”. И останалато наистина се урежда – за сметка на Австрия, Чехословакия и Полша.   Така че, ако трябва да се търси възпоменателен ден за жертвите от Втората световна война, значително по-подходящ би бил 29 септември 1938 г. – Мюнхенската спогодба.   Но да сте чували такова предложение? Не, разбира се, защото става дума за желанието на обединения днес Запад да „забрави” за своите вини от миналото и да ги прехвърли върху противниците си. Третият райх като исторически противник, а Русия като наследничката на Съветския съюз, в сложното качество на бивш противник, съюзник и отново противник. Не е случайно, че денят 23 август е предложен едва през 2008 г. и то от антикомунистически дейци от Източна Европа. А при нас инициативата е от 27 ноември 2009 г. на депутата от тогавашната Синя коалиция Лъчезар Тошев.   Да не си помисли някой, че се опитвам да защитавам Сталин и Пакта „Рибентроп–Молотов”. Нищо подобно – този пакт е дърбоко неморален, а и катастрофален за Съветския съюз, защото позволява на Третия райх след като подчини цяла Европа (без британските острови), с още по-голяма мощ да започне решаващата си битка  със СССР. Така че в цялото международно надиграване в годините преди Втората световна война, излъгани се оказват всички – западните лидери, Сталин, а накрая дори и Хитлер, чийто поход завършва с милиони жертви, собственото му самоубийство и безусловна капитулация.   Ни най-малко не се опитвам да отрека и ужасяващите жертви на сталиновия социализъм както в СССР, така и в другите страни от Източния блок. Но нека да си ги припомняме както трябва, когато им е времето и мястото – например на  17 септември, когато през 1939 г. Съветската армия пресича източната граница на Полша от Изток,  на 17 юни, когато е потушено въстанието в ГДР от 1953 г., на 4 ноември, когато е съветската инвазия в Унгария през 1956 г., на 21 август, когато войските на Варшавския договор нахлуват в Чехословакия, за да спрат утвърждаването на „социализма с човешко лице”.   Да се върна на историческата дата. Струва ми се, че можем да я отбележим като спасителна за Европа по друг начин. Като завършек на битката при Курската дъга на 23 август 1943 г. Защото, независимо че вермахтът претърпява тежко поражение в началото на с.г. при Сталинград, той е достатъчно силен, за да започне гигантско танково настъпление с всички шансове да възстанови победоносния си поход. Но на 23 август 1943 г. окончателно е сложен край на германското настъпление на изток. Това е истинският поврат във войната на Източния фронт, а като имаме предвид мащаба му, и на цялата война. На 23 август 1943 г. гръбнакът на вермахта е пречупен. Мога да изброявам и други исторически събития от тази дата, но това са двете, които имат най-голяма значение за днешния ни живот. А начина, по който ще ги отбележим, ще проличи дали уважаваме историята или просто я използваме.          ", "date": "2018.08.23", "title": "Проф. Искра Баева: В надиграването преди Втората световна война излъгани се оказват всички"}
{"url": "http://epicenter.bg/article/Ivan-Granitski-za-Dobri-Chintulov--Toy-zapalva-lyuborodnata-iskra/161965/6/0", "text": "  1   Има личности в нашата история, чийто светъл духовен образ трябва да остане съхранен вечно жив в сърцата ни. Нужно е отново и отново да преоткриваме дълбокия смисъл на делата им, ако искаме да запазим онова благородно сияние, което е осветявало пътя ни като народност и нация през вековете.    Сякаш е съвсем закономерно той да се роди в Сливен – градът на войводите, тия поети на революционната, националноосвободителната борба, но и градът на предприемчивите българи, които полагат началото на първите български фабрики; т.е. градът на едни от първите духовни и материални строители на нова България.   В душата на Добри Чинтулов отекват едновременно ритъмът от неспокойната кръв на неговите прадеди и приглушената мелодия на съзерцателната и дълбоко чувствителна натура.  Противоречията и единството на българския национален характер се отразяват колоритно и впечатляващо у него.   Затова и Константин Константинов пише, че “наистина няма друг българин, в чиято художническа същност тъй неделимо да се преплитат хайдушкият патос на Балкана с кротката носталгична нежност на Тракия”.   Действително животът и творческото дело на Доб­ри Чинтулов ни насочват към своеобразна закономерност за редица от големите дейци на нашето Възраждане. Понякога съдбата дарява отделната личност с по-нежна душа, с по-крехка чувствителност, а времето, в което тя живее, я натоварва с изключителна отговорност и изисква желязна воля и характер. В такъв план стават по-леснообясними на пръв поглед  . За Чинтулов това е особено характерно.   Неутолимата жажда да вдъхне с пълни гърди въздуха на свободата и нежеланието да понася произволите на насилника надделяват над природната му сдържаност и уравновесеност, а донякъде дори и плахост.   И още момче го виждаме към края на 1839 г.  . За голяма част от най-будните българи Одеса е своеобразна Мека на свободата, на волния дух, на свободно развиващата се славянска душа. Никак не е случайно, че почти всички наши националреволюционери минават (или учат, или живеят) през Одеса, Браила или Белград.   Одеса фактически е един от центровете на българската емиграция, която се подготвя отначало в образователен и културен план, а по-късно получава и пряка революционна закваска в практиката.  , онова непокорство, което води до хъшовската непримиримост и жертвоготовност. Ала   тая непримиримост приема формата на преклонение и свещенослужение пред Словото.   – ето кое осветява вътрешния живот на Чинтулов не само през годините на учение в Одеса. До края на живота си той запазва хъшовския огън в своите песни, те са неговите оръжия в по-продължителната и бавна революция в съзнанието на учениците му.    благодарение на помощта на неколцина родолюбиви българи – Н. Палаузов, В. Априлов, Н. М. Тошков и Ст. Тошков – Чинтулов завършва основно училище, а след това и Одеската духовна семинария. . Тук проблясва и се разраства искрата на неговия поетичен талант, тук се извършват значителните културни натрупвания в душата му, тук се изгражда неговият характер.    В нея той вижда не само път към хармонията и красотата, но и конкретно оръжие за извеждане на човека от състоянието му на безразличие и апатия, оръжие за събуждане на националните чувства на един поробен народ, какъвто е българският.    Тътенът на революционните раздвижвания се носи из Европа и той не може да не отекне и в сърцето на родолюбивия българин, не може да не настрои революционно неговата лира и да не изтръгне от нея песни, за които по-късно Георги Бакалов ще отбележи, че всяка от тях е “позив към революция”.    Чувствата на любов и мъка към стенещото под варварско иго Отечество преминават в екзалтация. Израз на пламенния патриотичен порив стават първите две песни на поета –  (написани вероятно през 1843–1845 г.).    Революционният дух на времето е довел количествените натрупвания до качествени изменения. Създаденото от т.нар. първи стихотворци преди Чинтулов е било само необходимото напластяване, прагът, от който ще се извърши скокът към същинското национално поетическо творчество. В това отношение ролята на Добри Чинтулов е изключително важна –  .    Дори в чисто формално отношение ще открием органична близост до народната песен (неслучайно цели поколения българи възприемат и пеят песните на Чинтулов като пряко народно творчество), но ще съзрем и нещо ново – поетът провокира традиционната фолклорна метафоричност, революционизира я и затова в песните му започват да се открояват оригинални поетически образи.   Несъмнено поетическата образност у Чинтулов е уязвима от доста страни (и ритмично несъвършенство, и римна недостатъчност, и липса на метафоричен блясък), ала  И те трябва да се приемат не само като оригинално творчество (което още повече повдига стойността им), но и като еманация на пробуждащото се българско национално самосъзнание.   Впрочем тъкмо такава е била съдбата на създаденото от Чинтулов – само три от неговите стихотворения са публикувани: “Стара майка се прощава със сина си”, “Изпроводяк на едного българина из Одеса” и “Китка от Балкана” виждат бял свят през 1849 г. в “Цариградски вестник”.   Впечатляващо е стихотворението “Стара майка се прощава със сина си”.   Нека си спомним колко мощна е тази традиция в българската поезия след това при Ботев, Вазов, Яворов, Дебелянов, Вапцаров. Ето началото на това стихотворение:     Чинтулов поетизира   В нея той вижда Отечеството, както и в Отечеството – образа на Майката. По-късно – у Ботев, Вазов, Яворов и Дебелянов – ще видим как Майката се превръща и в интегрален символ на Милосърдието, на благостта. И обратно –  . Както е в стихотворението “Българийо, мила майко”:     Освен споменатите три творби на Чинтулов, публикувани в  , останалите стихотворения на поета са изпълнявани като песни (нека припомним, че Чинтулов е бил и учител по цигулка), разпространявани тайно в преписи и бавно и неотменно са се вкоренявали в народното съзнание като творчество на самия народ.    2    – някои с оригинални, а други със заимствани мелодии. Именно като песни       Няма друго слово, което толкова да нажежава народните чувства и настроения, колкото Чинтуловите песни. В продължение на повече от 25 години те възпламеняват патриотизма на не едно поколение. Каква призивност, взривност и завладяваща сила излъчва      Трудно бихме си представили дейността на големите ни националреволюционери без емоционално подготвената от поезията на Чинтулов екзалтация на народния дух.    Ето какво споделя М. Ив. Марковски: “... една сутрин, в тъмни зори, Левски яхна коня си и потегли към Балкана за Карлово. След като измина конака, гдето наблизо срещна нощната стража, че се прибира към конашките килии, и като наближи горния край на града, изолиран от конашко ухо, Левски радостно викна, та запя любимата си бунтовническа песен:     Ясният на Левски глас без време разбуди мнозина граждани от този край и мнозина в това потайно време с възхищение се вслушваха по прозорците в тази мелодия...”   Идеята за организирана националноосвободителна борба, повдигната от Георги Раковски, Чинтулов претворява в късия си музикално-ритмичен стих. “Стани, стани, юнак балкански”, “Българи юнаци”, “Българийо, мила майко” и “Вятър ечи, Балкан стене” звучат като революционни маршове. Но в тия песни липсва реториката на първите стихотворци, тук се сблъскваме с  .   . Но в тях виждаме неповторима художествена типизация на националните чувства и настроения, колоритно и ярко пресъздаване процеса на революционизиране на българското национално самосъзнание. Довчерашният роб, покорната глава, днес запява:       3      Именно в това се състои дълбокият смисъл на Чинтуловото поетическо творчество. Това е, което го прави вечно и непреходно за българина. Чинтулов запалва любородната искра, от която по-късно ще се разгорят пожарите на духовното брожение, както Бенковски запалва къщите на поробените българи не само за да нямат път за връщане назад, но и за да ги направи свободни от оковите на бита.   . То ни облъчва с някаква благородна девствена чистота. И това е напълно обяснимо, защото отразява състоянието на непокварената все още и чиста душа на българина в навечерието на Освобождението.   Удивително е по-сетнешното разгръщане на поетическото самосъзнание на някои от големите български поети – Ботев, Вазов, Яворов, Дебелянов, Смирненски, Лилиев, Гео Милев, Далчев, Вапцаров. Не само развитието на идеите, но и разгръщането на националния дух във всичките му падания и възземания, възторзи и покруси, трансформации и пертурбации може да се проследи в движението и саморазгръщането на поетическото самосъзнание на споменатите поети.    Но не само с поезията си Добри Чинтулов революционизира народната чувствителност. През пролетта на 1850 г. след неколкомесечен престой в Браила той се завръща в Сливен и се захваща с пионерската мисия на истински народен учител.  , побунва неколцина младежи да апострофират по време на служба гръцкия владика Кирил Одрински и така го изгонва от Сливен (по разказа на Михаил Греков); учи така своите ученици, че да съзнаят своята национална чест и достойнство.    г., когато след неуспеха на Кримската война гъркоманите вземат връх и го принуждават да отиде в   – опасявайки се от предателството на поп Станчо, той изгаря своите ръкописи, между които освен стихотворенията имало и две повести и записки из българската история.   , взема активно участие в борбите за учредяване на независима Българска екзархия.    (а може би и тук има пръст Провидението, за да предпази големия родолюбец от омерзителните картини на първите години след Освобождението, когато идеалите на националреволюционерите и апостолите на революцията са напълно забравени), изоставен е от всички, каквато впрочем е съдбата на почти всички народни дейци от епохата на Възраждането.   :   – до Кримската война, когато пише най-ярките си революционно-патриотични творби.   И   – след войната, когато у поета се забелязва известно отдръпване и затваряне в себе си. Може би такова разделение има донякъде основание, но само доколкото очертава по-релефно разликата между стихотворения, писани в течение на двайсет години.   Инак Чинтулов е единен и първите му песни, осветени от романтичен патос, и по-късните му творби, например поемите “Двама приятели” и “Патриот”, в които ще доловим елегични нотки (но и неподправени проблясъци на истинска поезия, изтръгнати от патриотичния възторг и носталгията по великото минало на Отечеството), носят в себе си непомерната любов към родното. В тях е нескрито копнението на поета да види развятото знаме на националната свобода...     4   Толкова години вече песните на Добри Чинтулов имат своето неизкоренимо духовно битие в съзнанието на народа. Слели се с образа на безименния народен певец, те продължават българската кръв и българския дух. Ненадминато е описанието на Иван Вазов на възторга и екстаза, които предизвикват Чинтуловите песни сред народа.   Ето това описание в главата “Представлението” из романа “Под игото”: “... раздаде се на сцената революционната песен:     Това падна като гръм небесен в залата.   От най-напред един я запя, после част от трупата я подхвана, после всичката, а след нея и самата публика взе да приглаша. Внезапен патриотически възторг облада всекиго.   Мъжественият мотив на тая песен като невидима вълна порасте, изпълни залата, заля двора и се пръсна в нощта...   Песента цепеше въздуха, разпалваше и опияняваше сърцата. Тия силни звукове удариха на една нова струна на публиката. Всички, които знаеха песента, запяха я – и мъже, и девойки: тя сбра всичките души в едно, сля сцената със залата и се издигна към небето като молитва...”     Не може да не ни впечатли колко  произнесени в една   “Що бяха българите преди 40–50 години? Имаха ли съзнание поне колко-годе за своята народност? Дохождаше ли някому наум да помисли за общополезно някое народно дело?    като не се задоволяваше само да ги държи под властта си, да ги дои и съблича, употребяваше всичките си преизподни ухищрения, за да сее помежду им всякакви раздори и несъгласия да не би някак да дойдат в съгласие и оценят жалостното положение, в което се намират. Следствието на такава една политика бяха вкоренението помежду им на взаимна недоверчивост, упадвание и по нейде и съвършено изгубвание на народното чувство:   А от такова едно нравствено разтление чудно ли е, че  ; да се гони матернийт язик из църквите и училищата, а що е най-лошото – и сам да спомага на своето нравствено убийство – явление, което рядко се е срещало и помежду най-отритнатите и най-потъпканите народности. Но благодарение на небесното провидение то не остави този народ да загине докрай.  , ако и да гаснеяха в пространството на българскийт небосклон, но пак с изчезванието си оставиха някои живителни лъчи на народното съзнание; тези лъчи, като някое плодотворно семе, хвърлено в земята, дадоха плодът на  ”   Още преди повече от век народният учител Чинтулов вижда  . По-нататък ще проследим и пророческите анализи и предупреждения и на другите големи български поети. Разгръщането на тяхното поетическо самосъзнание през изминалите години всъщност ни дава своеобразна диагноза на развитието на българското общество и на вътрешните трансформации на българската душа...   Но да се върнем към Чинтулов.  . И в споменатата вече реч той отбелязва: “Ще се преминат години и времена; ще се появят помежду нашийт народ мъже, които, за да опишат народната ни история, ще разровят архивите, в които са описани делата на любородните деятели, ще ги оценят безпристрастно, ще пролеят признателни сълзи и със сърдечно умиление ще почетат небесното провидение.”   Днес, а и винаги ние трябва да си спомняме за големия българин, народния певец Добри Чинтулов, и да проронваме за него признателна сълза.", "date": "2018.08.23", "title": "Иван Гранитски за Добри Чинтулов: Той запалва любородната искра"}
{"url": "http://epicenter.bg/article/Izstrelyaha-evropeyski-satelit-v-orbita/161922/7/0", "text": "Първият европейски сателит за лазерно изследване на атмосферните ветрове бе изстрелян в орбита от космическия център Куру във Френска Гвиана, съобщи френската компания Арианеспас в изявление, цитирано от Франс прес. Сателитът \"Еол\" е успешно изстрелян с европейската ракета-носител \"Вега\". След около 55 минути полет \"Еол\" е поставен в орбита на височина от 320 км. \"Еол\" е първата космическа мисия за измерване на ветровете върху цялото земно кълбо, уточни Арианеспас. Благодарение на уреда \"Аладин\" сателитът ще изпраща триизмерни динамични карти и данни. \"Аладин\" ще сондира атмосферата с ултравиолетови лазери и ще регистрира тропическите процеси и динамики, които влияят на климатичните промени. \"Еол\" е част от програмата за наблюдение на околната среда \"Коперник\" на Европейската космическа агенция. Това е петото изстрелване от Куру за тази година и първото с \"Вега\". С него се отбелязва 12-о поредно успешно изстрелване с тази ракета-носител.        ", "date": "2018.08.23", "title": "Изстреляха европейски сателит в орбита"}
{"url": "http://epicenter.bg/article/Ivet-Lalova-finishira-vtora-v-Polsha/161956/8/0", "text": "Ивет Лалова завърши на второ място в спринта на 100 метра на силния лекоатлетически турнир в полския град Хожув.   Лалова финишира за 11.31 секунди и раздели втората позиция с равно време с канадката Кристъл Еманюъл.   Победителка с 11.23 секунди стана представителката на домакините Ева Свобода.   В същата дисциплина при мъжете Рони Бейкър (САЩ) победи с личен рекорд и най-добър резултат в света за сезона от 9.87 секунди. Той изпревари убедително сънародника си Майк Роджърс с 10.10 секунди и световния и европейски шампион в спринта на 200 метра Рамил Гулиев (Турция) с 10.21 секунди.   Състезанията от Мемориал \"Камила Сколимовска\" на стадион \"Силесян\" в Хожув бяха наблюдавани от 41200 зрители, което се превърна в най-посетеното лекоатлетическо събитие в Полша от повече от половин век. ", "date": "2018.08.23", "title": "Ивет Лалова финишира втора в Полша"}
{"url": "http://epicenter.bg/article/Ardzhento-za-Benet-v-saobshtenie-kam-priyatelka--Pravih-seks-s-nego/161933/10/99", "text": "Актрисата Азия Ардженто, която отрече, че е имала сексуален контакт с Джими Бенет, изпратила съобщения на приятелка, в които признава, че е била с него, твърди сайтът TMZ, цитиран от Дир.бг   Сайтът е публикувал съобщенията, както и снимка на Ардженто и Бенет в леглото. Ардженто описва контакта с тогава 17-годишния младеж като странен.   Ардженто е платила 380 000 долара на Бенет, за да откупи мълчанието му няколко месеца след като тя обвини продуцента Харви Уайнстийн в сексуални посегателства.   Смята се, че съобщенията на Ардженто са изпратени, след като \"Ню Йорк Таймс\" публикува историята в неделя.   В съобщенията TMZ твърди, че Ардженто е написала: \"Правих секс с него, беше странно. Не знаех, че е непълнолетен до писмото за изнудване. Обществото не знае нищо. Само това, което \"Ню Йорк Таймс\" писа, което е едностранчиво. Разгоненото хлапе ми се се нахвърли.\"", "date": "2018.08.23", "title": "Ардженто за Бенет в съобщение към приятелка: Правих секс с него"}
{"url": "http://epicenter.bg/article/Musaka-ot-tikvichki/161989/9/25", "text": "\r\n \r\n \r\n \r\n \r\n \r\n \r\n \r\n \r\n \r\n \r\n \r\n   \r\n \r\n \r\n Нарязаният лук се задушава с малко олио и вода. Прибавят се каймата и ориза, които се задушават до готовност. Ястието се посолява. \r\n   \r\n Тиквичките се нарязват на кръгчета. В намазнена тава се подреждат плътно едно до друго. Отгоре се подреждат доматите, нарязани на филийки, разстила се каймата, отново се подреждат домати и се завършва с още един ред тиквички. \r\n   \r\n Полива се с киселото мляко, разбито с яйцето. Пече се на 220С. \r\n", "date": "2018.08.23", "title": "Мусака от тиквички"}
{"url": "http://epicenter.bg/article/Zashto-Uilyam-i-Keyt-nyamat-popechitelstvo-nad-detsata-si-Dzhordzh--Sharlot-i-Lui-/161934/10/99", "text": "Може да ви се стори странно, но  и съпругата му  всъщност нямат попечителство над собствените си деца  ,  и  .   Според закон, въведен преди цели 300 години, попечител на малките принцове и принцеси е действащият монарх на Великобритания – в случая  , пише   Кралицата е била попечител на малките принцове  и  , както и на принцесите   и  . Кралски наблюдатели разказват, че когато  и  са били деца,  трябвало да иска разрешение от кралицата, за да ги заведе в Шотландия. В същото време тяхната майка  не могла да ги вземе със себе си в  , тъй като нямала „благословията“ на баба им. \r\n \r\n \r\n \r\n \r\n Законът обяснява и липсата на клауза за попечителство в документите за разводите на синовете на кралица Елизабет II  и  със съпругите им  и  . \r\n \r\n \r\n \r\n \r\n „Попечителството не е включено в документите, просто защото родителите на са попечители на собствените си деца“, разкрива основателката на блога  .   Когато  стане крал, той ще е попечител на децата на  и  , както и на бъдещите наследници на  и  .   Законът е въведен от  , управлявал в началото на 1700-те години, който не бил в добри отношения със сина си – бъдещият  .   Законът определя, че възпитанието, пътуванията и дори образованието на малките принцове и принцеси са „в ръцете“ на  .   Все пак, не забравяйте, че живеем в XXI век и нещата стоят доста по-различно 300 години по-късно. Едва ли някой се бърка във възпитателните методи на  , уточняват кралските наблюдатели.", "date": "2018.08.23", "title": "Защо Уилям и Кейт нямат попечителство над децата си Джордж, Шарлот и Луи?"}
{"url": "http://epicenter.bg/article/Malak-samolet-padna-kray-Shumen--Edin-ot-postradalite-e-v-tezhko-sastoyanie/161919/2/0", "text": "Един от пострадалите при падането на малък самолет край Шумен в сряда вечерта е в тежко състояние, съобщи Нова телевизия, цитирайки местната болница. Инцидентът стана снощи около 19:00 в покрайнините на града. На борда на машината били 62-годишен шуменец и 27-годишният му син. Според свидетели самолетът е опитал да заходи за кацане на летището край Шумен, но внезапно ускорил и променил траекторията си. Около половин километър западно от града той паднал в овощни градини. Ударил и дърво. Пожарната обезопаси района, защото горивото на машината изтекло и имало опасност от пожар.  ", "date": "2018.08.23", "title": "Малък самолет падна край Шумен. Един от пострадалите е в тежко състояние"}
{"url": "http://epicenter.bg/article/Velizar-Shalamanov-za-intsidenta-s-kugara--Pilotite-ne-trenirat-dostatachno-i-ne-se-chuvstvat-podgotveni/161921/2/0", "text": "Разследването ще кажа причините за инцидента с \"Кугъра\". По-големият въпрос е, че не спираме да имаме катастрофи с военната авиация. От министерството на отбраната трябва да разберат, че не може да се подценява човешкия ресурс. Хората там взимат необосновано малки заплати. Не тренират достатъчно и не се чувстват подготвени. Това е ключов въпрос.   Това каза в предаването \"Тази сутрин\" по БТВ Велизар Шаламанов, бивш служебен министър на отбраната. \"Ние нямаме национална програма за превъоръжаване, какво имат в Румъния, в Хърватия. Тази програма трябва да има ясен 10-годишен план. Ясно е, че трябват средства, но се вижда, че излиза по-скъпо, ако не се превъоръжим. Това, че сме членки на НАТО облекчава нещата. Просто трябва да използваме 2% от БВП. Политиците трябва да разберат, че 60% от тези пари трябва да отиват за кадри и заплащане. В армията се получават много ниски заплати и това демотивира младите хора. Другото е, че не може млад човек, който е свикнал да работи на смартфон и таблет, да седне да работи с техника от 50-те и 60-те години\", катгеоричен беше Шаламанов.   Той коментира и темата за новите изтребители. \"Най-добре е да се закупят нови самолети. Личното ми мнение е, че най-добре е да се вземе нов Ф-16, създаване на съвместна ескадрила с държава от НАТО и възможност за придобиване на всички натовски технологии - радари, системи за наблюдение, развитие на зенитните войски. В Словакия ще направят точно това. Словакия е по-малка държава от България, но намира средства. Ние започваме за четвърти път тази поръчка. По този начин имитираме, че поемаме по някакъв път на модернизация. Трябва политическо решение на въпроса. Това е решение на премиера и Народното събрание. Ясното политическо решение е, че трябва да се обвържем с държава производител на изтребители и да се откажем от старото\", завърши бившият военен министър.    ", "date": "2018.08.23", "title": "Велизар Шаламанов за инцидента с кугъра: Пилотите не тренират достатъчно и не се чувстват подготвени"}
{"url": "http://epicenter.bg/article/Nikolay-Kolev-Bosiya-sled-zakanata-za-sad--Ne-se-strahuvam--imam-dokazatelstva/161923/2/0", "text": "Вече бившият директор на Изпълнителна агенция \"Автомобилна администрация\" Дамян Войновски обяви в ефира на БТВ, че е наел адвокати и ще заведе две дела срещу Николай Колев-Босия. Общественикът започна гладна стачка, като част от борбата си срещу фалшивите шофьорски книжки, които водят до много жертви и ранени по пътищата.   Николай Колев отговори, че не се страхува, защото има доказателства. „ Аз разполагам с документи за лицето Войновски. Разполагам със свидетели. Ще докажа правотата си в съда. Всеки ден избиването на бъларите продължава, докато се търпи тоя министър и това министерство в тоя му вид. Техните съучаствници в избиването се нарича бъларски Парламент, който шикалкави и отказва да отстрани от пост министър Московски”, заяви Босия. Гладната стачка на Босия продължава 65 дни, вече трудно напуска дома си, а пред блока му денонощно дежури линейка от Правителствена болница.   „През по-голямата част от времето съм в леглото. Стоя седнал да кажем в рамките на 10 минути, след което пак трябва да си легна, но все пак съм учудващо добре. Разбира се, част от показателите ми са доста ниски. Включително и кръвната захар, но мен това не ме смущава, тъй като аз предваритело съм бил наясно какво и как ще се случи и какво ще стане”, споделя Войновски. Протестиращият отрича обвиненията, че се храни тайно. „Глупости пишат. Аз съм свикнал на тези неща. И едно време, когато бях сам, за мен се пишеше какво ли не. Мен това дълбоко не ме интересува, защото аз знам пропагандата и на БКП, и на мафията. Знам как работи. Но докато БКП поне имаха някаква идеология, имаха някакви правила, колкото и идиотски да бяха - имаха. Мафията няма правила. Те знаят, че тълпата приема и едното, и другото”, посочи Босия.    ", "date": "2018.08.23", "title": "Николай Колев-Босия след заканата за съд: Не се страхувам, имам доказателства"}
{"url": "http://epicenter.bg/article/Premierat-e-v-Sozopol-zaradi-razliva-na-mazut-ot-potanaliya-predi-100-godini-korab/161927/2/0", "text": "Всеки момент се очаква премиерът Бойко Борисов да посети яхтеното пристанище в Созопол заради разлива на мазут от потъналия преди 100 години кораб, съобщи агенция „Фокус“. В сряда кабинетът гласува отпускането на 2,4 млн. лв., които да покрият разходите по дейностите. Разчетът предвижда повече от 50 дни работа по източването, но и времето, и парите могат да се окажат по-малко, ако резервоарите не са пълни.   Вече започна подготовката за изваждането на мазута, но началото на дейностите бе отложено заради лошите условия. Очаква се работата да започне, когато времето позволи.   Течът на мазут бе установен на 10 август. Мазутът изтича от потъналия през 1921 година кораб „Мопанг“ край Созопол. Властите уверяват, че разливът не представлява опасност за екологията и плажуващите.  ", "date": "2018.08.23", "title": "Премиерът е в Созопол заради разлива на мазут от потъналия преди 100 години кораб"}
{"url": "http://epicenter.bg/article/Izbili-na-slyapo-kozite-i-ovtsete-v-Strandzhansko-/161930/2/0", "text": "Френската лаборатория “Сирад” е върнала втората серия проби на България, които трябваше да потвърдят дали има или няма чума по овцете и козите. Те са отрицателни, като обхващат областите, за които имаше съмнения за заразата, потвърдиха от БАБХ за “Труд”.  Припомняме, че при първите партиди през юли, бяха констатирани 22 положителни проби, 10 съмнителни и 142 отрицателни проби от български животни. На сайта на Българската агенция за безопасност на храните (БАБХ) през юли бяха качени два документа от френската лаборатория с резултати от 13 кръвни проби и 1 носова натривка от 23 юни и с 466 кръвни проби, от които 174 са изследвани по спешност на 9 юли. От БАБХ коментираха, че част от останалите 281 проби са пристигнали, но не уточниха каква част точно. Не са оповестявали новината, тъй като нямало положителни резултати.  През цялото време, в което очаквахме развитие по темата, много ветеринари се съмняваха има ли чума по дребните преживни животни в районите, където бяха избити хиляди овце и кози, а много стопани останаха без препитание.  “Положителните проби означават зараза, само ако съответстват на клиничната картина, на инкубационния период или на аутопсията на болните животни. И трите фактора ги няма в случаите на избитите животни, тъй като в инкубационния период, който трае от 3 до 7 дни, трябваше да има бурно цъфтяща клинична картина и над 1000 овце и кози трябваше да са умрели от болестта и хиляди да са с ярки симптоми, видими за всеки”. Това каза за “Труд” ветеринарят Пламен Пасков. А по думите му умрелите животни са само избитите.  Болестта чума по преживните животни преминава чрез липса на апетит, висока температура, поражения и изтичания от очите и носа и кървава диария. А такива ярки симптоми не са забелязани от стопани и фермери в местата, в които имаше масово избиване на стадата.  “При първите умрели две животни е имало аутопсия, като тя не е съответствала на характерните признаци на болестта. Тези животни са имали част от признаците на чумата, но само по тях не може да се постави диагноза и да се обяви зараза, защото те съответстват и на симптомите на други болести, в тази част незаразни или предадени чрез паразити”, заяви Пламен Пасков.  “Няма чума по овцете и козите”, категоричен бе той и допълни, че ако наистина имаше зараза, според протокола за действие и пакета от мерки, които прилагат Българската агенция за безопасност на храните (БАБХ), трябваше да бъдат избити само болните животни”, каза той. Но в Страджа се избиваше масово. Припомняме, че бившият министър на земеделието Мирослав Найденов коментира за “Труд”, че според него се работи на сляпо, като животните се избиват без да се знае какъв е щамът на болестта.  “Кръвните проби от животните могат да се изследват за няколко часа, а се бавят с дни”, коментира ветеринарят Пламен Пасков. “Само от Болярово до София са пътували с дни, показват документите на Българската агенция по безопасност на храните (БАБХ), а в режим на чума, възникват много въпроси – първо дали някой наистина е искал да направи проверки и дали наистина са спазени правилата за взимане, транспортиране и съхранение на пробите. Изпращането им до Франция също трае още няколко дни”, допълни той, а това е предпоставка за по-различно интерпретиране на резултатите. Самата лаборатория пише в свой документ, че дългото и хаотичното пътуване между лабораториите е деградирало едната проба.  – Не изследват щама, а изследват епизацията на вируса, чрез която се уточнява произходът на заболяването. Например, ако в същото време има вирус на друго място, се проследява от там ли е тръгнала заразата.    - Възможно е от тях доста вече да се проверени, но ние ще оповестим, ако имаме положителни проби, засега нямаме и затова не коментираме и не излиза никаква информация. Надзорът не е преустановен. Наложи се да увеличим зоната за взимане на проби от 10-километрова на 20-километрова. В момента имаме последни 8000 проби, заради които пишем писма до ЕС къде могат да бъдат изследвани. И на “Сирад” ще изпратим и те ще минат през същата процедура. По една или друга причина няма да имаме наши възможности за изследване.    – Все още го правят, но според нашите нормативни документи, на Световната здравна организация и регламентите на ЕС вземането на втори проби по никакъв начин не е задължително, даже може да компрометира и да засили разпространяването на болестта, даже взимането на втора проба означава изчакване на резултатите.    Все още няма информация кога ще падне забраната за продажба на месо и мляко. В началото на месеца недоволни животновъди блокираха пътя Елхово – Шарково с искания тя да бъде отменена. От БАБХ вдигат карантината само в определени ферми, докато останалите стопани остават без информация какво се случва. През цялото време те търпят загуби.  Относно обезщетенията за засегнатите фермери стана ясно, че 75% ще се изплатят от Европа, а останалите 25% ще дойдат от бюджета на държавата.  До момента Държавен фонд “Земеделие” e изплатил по помощта de minimis за общините в Ямболско и Бургаско обезщетения на 364 стопани. Според тях пари ще получат и останалите фермери, които подлежат на възбрана за реализиране на млечни и месни продукти извън ограничената зона.  Според научното становище на Центъра за оценка на риска по хранителната верига още през месец юни при съмнение в една от фермите за поява на клинични признаци при 10 животни, свързани с болестта, “нито едно от животните не е имало диария, която е характерна за заболяването. Не са наблюдавани болестни симптоми при нито една от козите в стадото.  Смъртността е била 0%. Направена е аутопсия на 1 животно”. Въпреки това на 28 юни около 300 животни в две ферми в село Кости, Бургас, са убити и загробени. Описано е още, че “при направената аутопсия, на ветеринарния лекар му е направило впечатление, че не е имало никакви гастроинтестинални промени. При убиването и загробването също не са установени характерните изменения или кръвоизлизиви в дебелите черва”. Отново в доклада е споменато, че “решение за прилагане на спешна ваксинация може да се вземе от заинтересованата държава членка след уведомяване на ЕК, при условия, че основните интереси на Общността не са засегнати”.    Действията на БАБХ от ветеринарна гледна точка са били некомпетентни и непрофесионални и по-скоро са създали по-голям проблем, заяви ветеринарят Пламен Пасков.  “Избиването има смисъл само тогава, когато е в строго съответствие с пакета от мерки на агенцията и се убиват точно определени животни с клинична картина. Труповете трябва или да се изгорят или да се погребат по точно определен начин, не както в Странджа на 20-30 сантиметра в почвата, които само от гниенето през лятото, щяха да разнесат заразата”, допълни Пасков.  За метода “PCR” за изследване на пробите ветеринарят обясни, че хваща антителата в организма, но не определя какви са антителата – на заразено, ваксинирано или преболедувало и изградило имунитет животно”, уточни Пасков.  Той уточни, че овцете и козите, които са в контактната зона, е възможно да са пасли на места, на които хищници са разнесли части от изхвърлени турски животни. Тъй като Турция не е в ЕС, няма ограничения за ваксинация на животните, което означава, че това е един от възможните начини да се констатират антитела в някои от пробите от овце и кози.  При козите смъртността при заболяване е между 50-70%, тоест първите животни, които трябва да реагират на заразата, би трябвало да са точно козите.  Отмениха карантината в две ферми в Пиринско, чиито стада бяха поставени в изолация, заради съмнения за чума. Животните в село Филипово и Мосомище не са заразени от чума, сочи официално съобщение на БАБХ.  Повторните проби от умрели животни в общините Банско и Гоце Делчев са открицателни.  От БАБХ обявиха, че изследванията са направени в специализирана лаборатория във френския град Монпелие. Симптоматиката на чумата е близка до тази на пневмонията, затова бяха взети проби, които бяха изследвани първо от българска лаборатория и повторени във Франция, което изисква време, уточняват от агенцията  Животните нямаха право да напускат оборите и да пасат на открито, а от стопанствата не можеше да се изнася мляко и месо. Стадата бяха под ежедневно наблюдение от ветеринарните лекари.  ", "date": "2018.08.23", "title": "Избили на сляпо козите и овцете в Странджанско "}
{"url": "http://epicenter.bg/article/Premierat-inspektira-izpompvaneto-na-mazuta-kray-Sozopol--operatsiyata-se-otlaga/161931/2/0", "text": "Министър-председателят Бойко Борисов се срещна с екипа, който работи по отстраняването на мазута от потъналия през 1921 г. край Созопол американски търговски кораб „Мопанг”. Това съобщиха от правителствената информационна служба.  Той посочи, че е възложил на министъра на транспорта, информационните технологии и съобщенията Ивайло Московски и Изпълнителната агенция „Морска администрация“ да започнат незабавни действия за отстраняване на замърсяването. „Знаете екологията винаги е била водеща за нас. Осигурихме финансирането, за да може да влязат при достатъчно добри условия“, каза премиерът Борисов и подчерта, че дейностите по премахване на мазута от кораба трябва да се провеждат при спазване на всички мерки за безопасност.    \"Черно море е красиво, но и коварно, нищо не ни кара аварийно да рискуваме живота на водолазите\", каза още Борисов, цитиран от \"Фокус\".  „Ние сме осигурили почти 3 милиона за цялостното изпомпване на мазут от потъналия кораб“, заяви премиерът. По думите му няма значение колко дни ще бъда необходими за източването на мазута - 49 или 50, но единственото, което е разпоредил във връзка с операцията е относно мерките за безопасност. „Нека си пазим живота първо“, заяви той.  „Факт е, че благодарение на водолазите, които сложиха тези дървени чопове, няма теч, така че нищо не ни кара аварийно да им рискуваме живота и да ги вкарам днес във вълната. Мисля че всеки би ме подкрепил“, допълни Борисов. От Изпълнителна агенция „Морска администрация“ и водолазния екип съобщиха, че в момента течът е спрян и от кораба не изтича мазут, както и че днес времето не позволява да започнат действията по източване на потъналия плавателен съд. В сряда на оперативно заседание на Министерския съвет беше одобрен план за действие във връзка с потъналия кораб. Отпуснатите средства за справяне с проблема възлизат на 2,454 млн. лева. Сумата ще се използва за техника и екипи, които да работят по отстраняването на теча и е предвидена за максималния срок на работа - над 50 дни, при хипотеза за пълни резервоари - 650 тона мазут.    \"Възложих на министъра на транспорта, на морска администрация, на кметовете да се действа, тъй като знаете, че екологията е водеща, а туризмът е препитание на народа. Взехме решение за финансиране, за да може водолазите незабавно да влязат.   Стигнахме до решението, че с наличната техника, има такава, и наличния човешки потенциал да се изпомпа горивото. За да може корабът да продължи да бъде атракция за водолазите.  \", коментира Борисов пред журналисти на яхтеното пристанище на Созопол, предаде Канал 3.   \"Надали това е първият кораб с разлив в света. Специалистите казват, че могат да се справят. Има такива помпи.   Оттук нататък трябва да се доверим на специалистите\".   В сряда на оперативно заседание на Министерския съвет беше одобрен план за действие във връзка с потъналия кораб. Отпуснатите средства за справяне с проблема възлизат на 2,454 млн. евро. Сумата ще се използва за техника и екипи, които да работят по отстраняването на теча и е предвидена за максималния срок на работа - над 50 дни, при хипотеза за пълни резервоари - 650 тона мазут.     Това каза за Агенция „Фокус“ кап. Живко Петров, директор на Морска администрация – Бургас.   „  Контейнери има, водолазен кораб, барокамера, две складови стопанства с бутилки – тоест цялото водолазно оборудване. Корабът, който ще събира изваденото количество също е на място. Технологията е пробиване на отвори и изпомпване. Ще има и уточняващи моменти при започване на самата дейност, тъй като не разполагаме с подробни чертежи на кораба.    Реални водолазни гмуркания в момента няма, защото времето не позволява спускане долу. Не се очаква в рамките на днешния ден да започнат водолазните спускания. При подобряване на времето веднага ще започнат“, заяви още той.   Според него трябва да се пази и корабът, първо заради безопасността на водолазите, и второ, за да не се получи изливане на замърсител, а освен това е важно този кораб да бъде запазен като водолазна атракция и като археологическа находка.  ", "date": "2018.08.23", "title": "Борисов инспектира изпомпването на мазута край Созопол: Криза няма, течът е спрян! (Снимки, Видео)"}
{"url": "http://epicenter.bg/article/Prezidentat-prie-pochetniya-stroy-za-70-godini-ot-sazdavaneto-na-voennotransportnata-ni-aviatsiya/161936/2/0", "text": ", предаде агенция „Фокус“.   , докато звучи химнът на Република България. Той се обърна към военнослужещите с думите: „Поздравявам ви със 70-ата годишнина от създаването на военнотранспортната авиация на Република България и празника на 16-та транспортна авиогрупа“. Военнослужещите му отговориха с мощен вик „Ура“.   Гост на събитието в авиобаза „Вражедбна“ е още заместник-министърът на отбраната Атанас Запрянов. Приръстват и началникът на отбраната ген. Андрей Боцев, командирът на ВВС ген.-майор Цанко Стойков и командирът на военно формирование 24900 полковник Пейчо Пейчев.    Това каза президентът на Република България Румен Радев по време на тържествената церемония по повод 70-ата годишнина създаването на военнотранспортната ни авиация.   „За мен е чест и истинско удоволствие да мога лично да ви приветствам по случай 70-ата годишнина от създаването на военнотранспортната авиация на Република България и празника на 16-та транспортна авиационна група.   Създадена тук на това летище като военнотранспортно поделение от състава на ВВС за тези 7 десетилетия, се сменяше техниката, за да бъде днес една от най-съвременните.   с която личният състав на група винаги е решавал стоящите пред него задачи“, каза Радев. По думите му тези задачи винаги са били приоритетно свързани с превоз на личен състав, бойна техника, товари, разузнаване, фотографиране.     „Днес освен специалната подготовка вие изпълнявате и високохуманни задачи в интерес на цялото българско общество. Екипажите носят непрекъснато дежурство за аварийно-спасително осигуряване, поддържа се постоянна готовност за авиомедицинска евакуация, за превоз на хора в случай на криза.     Зад гърба ви са полети до стотици далечни дестинации на далечни континенти, в които непрекъснато проявявахте висок професионализъм, мъжество и издръжливост.  “, каза Румен Радев. Той обърна внимание на участията и домакинствата на военнотранспортната ни авиация в международни учения.   „Днес изпълнявам и един свой личен дълг пред вас. Като ваш командир в задъхания делник, изпълнен със задачи и предизвикателства, не намерих време за благодарност. За това днес  “, допълни държавният глава.   Той се обърна и  и им изказа своята признателност и благодарност за тяхното себеотрицание, с които са завещали авиационните ценности. „На всички, свързани завинаги с 16-та транспортна авиационна група пожелавам здраве и силен дух, а на личния състав - много енергия и ентусиазъм за следващите отговорни задачи и предизвикателства. Честит празник“, каза още Радев.  ", "date": "2018.08.23", "title": "Президентът: Можете да бъдете горди със славната история и постиженията на авиогрупата"}
{"url": "http://epicenter.bg/article/Valeri-Simeonov--Naznachenieto-na-Kozareva-v-Agentsiyata-po-vpisvaniya-e-na--quot-Ataka-quot--i-prez--quot-zadniya-vhod-quot-/161939/2/0", "text": "За назначението на Габриела Козарева за директор на Агенцията по вписвания е отговорна единствено партия \"Атака\", това руши доверието в управляващата коалиция. Това заявиха в позиция от НФСБ по повод назначението на новия директор на Агенцията по вписвания Габриела Козарева.   Ръководството на партията на Валери Симеонов изтъква, че кандидатурата на Козарева не е обсъждана на Политически съвет на управляващата коалиция ГEPБ и \"Обединени патриоти\".   \"Тази кандидатура не е обсъждана и предлагана и на Коалиционния съвет на \"Обединени патриоти\" - НФСБ, ВМРО и \"Атака\", както изисква подписаното коалиционно споразумение. За това назначение е отговорна единствено партия \"Атака\", посочват от НФСБ.   \"Политическа партия НФСБ категорично възразява срещу лансиране на кадри \"през задния вход\" и то от името на коалиция \"Обединени патриоти\". Считаме подобно поведение за недопустимо, защото руши доверието в управляващата коалиция и не е полезно за държавата, пише още в позицията на партията.", "date": "2018.08.23", "title": "Валери Симеонов: Назначението на Козарева в Агенцията по вписвания е на \"Атака\" и през \"задния вход\""}
{"url": "http://epicenter.bg/article/Moskovski--Sumata-za-izpompvaneto-na-mazuta-e-ramkova--spazena-e-tsyalata-protsedura-po-izbor-na-firmi/161941/2/0", "text": "Сумата за изпомпването на мазута от потъналия кораб е рамкова. Това каза пред журналисти в Созопол министърът на транспорта, информационните технологии и съобщенията Ивайло Московски, предаде репортер на Радио „Фокус“ – Бургас.  По думите му Законът за обществените поръчки позволява възлагане на фирми в такива аварийни ситуации.  „Спазена е цялата процедура. Затова се направи такъв доклад към Министерски съвет. Оправомощена е Изпълнителна агенция „Морска администрация“, а сумата е рамкова, тоест може да се използва и само процент от нея, в зависимост от обема мазут, който има. Пак подчертавам, че максималният обем е около 600-650 тона. Ако течната фракция е по-малко, ще бъде изтеглена само тя, затова и сумата е рамкова и тя обезпечава в максимален вариант“, каза още министър Московски.  По думите му, за да бъде обезпечена работата на Комисията, която е проучвала кораба, е била използвана водолазната техника и на противопожарна защита, и на военните, които допълнително да потвърдят, че това е реалното състояние.  „Убедени сме, че ще успеем да се справим с тази ситуация, но не можем да се ангажираме в какви срокове ще стане. При положение, че е създадена цялата необходима логистика, няма причина да не се справим. Освен това вече има само филм, няма мазутни петна“, добави Московски.  „Хидроремонт“–Варна и „Дийп Дайв“ са фирмите, които разполагат с оборудване и възможности да се справят със ситуацията, поясни кап. Живко Петров, директор на „Морска администрация“ – Бургас.  ", "date": "2018.08.23", "title": "Московски: Сумата за изпомпването на мазута е рамкова, спазена е цялата процедура по избор на фирми"}
{"url": "http://epicenter.bg/article/Suzanita-predizvika-protivorechivi-komentari-s-goli-snimki--Galeriya-/161935/10/100", "text": "Сузанита не спира със скандалните изцепки. Щерката на Орхан Мурад се пусна чисто гола и показа какви прелести крие под дрехите.   Певицата качи няколко снимки, на които позира гола от кръста нагоре. Все пак тя е запазила някакво благоприличие и е пуснала косата върху зърната. Миньончето позира усмихнато и показва уверено новата си прическа, с която се подвизава от няколко дни.   Коментарите под кадрите, които близо час събраха по близо 10 000 харесвания, бяха доста противоречиви. Някои се възхищаваха на дръзката й постъпка и красотата й, а други просто не доумяваха как момиче на нейните години може да има толкова корекции по себе си и смее да се съблича голо по социалните мрежи.    Източник: Блиц", "date": "2018.08.23", "title": "Сузанита предизвика вълна от противоречиви коментари с голи снимки (Галерия)"}
{"url": "http://epicenter.bg/article/Bivshata-zhena-na-Ben-Aflek-go-vkara-v-klinika-za-alkoholitsi/161945/10/100", "text": "Носителят на Оскар  и след намеса на бившата му съпруга Дженифър Гарнър влезе в клиника, съобщи TMZ, цитиран от Канал 3.   Тя била истински загрижена за актьора, с когото бяха женени 10 години и имат 3 деца. Дженифър пристигнала в дома му в Лос Анджелис и след тежък разговор го убедила да се подложи на лечение от своята зависимост.   Бен Афлек започнал да посяга често към бутилката след раздялата с последната си приятелка Линдзи Шукъс.   \"Много му е тежко. Не е ясно какви са отношенията му с Линдзи, а той и Дженифър си поддържат връзка\", сподели близък до актьора.    Афлек на два пъти и преди е влизал в клиника, за да опита да пребори алкохолизма си - през 2001 г. и през март 2017 г. Дженифър Гарнър решила да се намеси след като в медиите видяла снимки на голяма доставка алкохол в дома на Бен.   ", "date": "2018.08.23", "title": "Бившата жена на Бен Афлек го вкара в клиника за алкохолици"}
{"url": "http://epicenter.bg/article/grisho/161947/10/100", "text": "Най-добрият ни тенисист Григор Димитров има връзка с поп иконата Никол Шерцингер вече трета година. Родената в Хавай американка успя да завърти главата на хасковлията и двамата изживяват щастливо своята любов, като певицата дори достува у нас. Първият известен любовник на Шерцингер е рапърът, актьор и продуцент  . Двамата имат връзка през 1999 година, която обаче не издържа дълго.   Следва четиригодишна авантюра с   - певец, който е с 8 години по-голям от Никол. Двамата остават заедно до 2004 година, когато вземат решение да сложат край на връзката си.   Никол не губи време и попада в обятията на доста по-младия от нея актьор  . Тогава певицата е на 26 години, докато Ториеро точно е навършил 18. Връзката между двамата издържа около година.   През 2008 се появява голямата любов на Шерцингер -  . Пилотът от Формула 1 и певицата имат романс в продължение на 7 години, а всички ги определят за идеалната двойка. Вместо да стигнат до брак, обаче те стигнаха до раздяла през 2015 година.   След Хамилтън Никол се отдава на краткотрайни авантюри. Първият, за който стана известно, че е имал отношения през 2015 година с Никол, е   - скромен швейцарски футболист, чийто връх в кариерата са три сезона в английския Фулъм и няколко мача за националния отбор на Швейцария. В момента е част от Сион.   Следва кратка и бурна връзка на Никол с музиканта  . Любовта им обаче бързо утихва и двамата спират да се виждат. Малко по-късно се появява  , с който Шерцингер е и до днес.   Източник: Блиц", "date": "2018.08.23", "title": "Ето кои са гаджетата на Никол Шерцингер преди Григор Димитров"}
{"url": "http://epicenter.bg/article/Desi-Banova-Plevnelieva--Razdelih-se-s-bashtata-na-dashterya-si-sled-smartta-na-tatko/161958/10/100", "text": "\r\n Деси Банова, която наскоро се омъжи за президента Росен Плевнелиев, разкри, че е взела решение за раздялата с партньора си, от когото има дъщеря, след смъртта на баща си. \r\n   \r\n В интервю за сп. Eva Деси споделя, че родителите ѝ се разделят, когато тя е била 6-годишна и е поддържала по-близки отношения с баща си чак в последните години преди смъртта му. \r\n   \r\n разказва Банова как се е стигнало до раздялата с партньора ѝ Ивайло. Двамата имаха 10-годишна връзка, по време на която се роди и дъщеричката им Йоана. \r\n   \r\n Среща президента Росен Плевнелиев за първи път през 2014 г. в САЩ в ООН, където и двамата са по работа. Тогава просто разговарят, а тя изпълнява служебните си ангажименти. Срещат се отново през 2017 г. на наградите \"Стоян Камбарев\". Тогава започват непринуден разговор и разменят контактите си. Тя обаче се влюбва в него, когато го вижда в неформална обстановка във вилата му на гръцкия полуостров Халкидики. Тогава разбира, че това е човекът, с когото би искала да бъде: \r\n , споделя Банова-Плевнелиева. \r\n   \r\n Деси разкрива, че нездравия интерес към личния ѝ живот ѝ тежи, въпреки че винаги е обичала светлината на прожекторите. За нея обаче е важно човек да е популярен с работата си и това, което прави. \r\n", "date": "2018.08.23", "title": "Деси Банова-Плевнелиева: Разделих се с бащата на дъщеря си след смъртта на татко"}
{"url": "http://epicenter.bg/article/Dzhenifar-Anistan-razkri-taynata-na-perfektnata-si-figura/161971/10/100", "text": "Актрисата Дженифър Анистън, която стана световноизвестна със сериала \"Приятели\", държала перфектната си фигура на бокса.   49-годишната знаменитост спазвала здравословен хранителен режим и посещавала курсовете на Лион Азюбайк, основател на боксовия клуб \"Глоувуъркс\", съобщава \"Контактмюзик\". Той използва строг кондиционен режим и упражнения за сила, за да поддържа във форма клиентите си, сред които е и Анистън. Всеки фитнес сеанс на Азюбайк трае един час и преминава през три фази.   Актрисата обяснява тайната на своята физическа младост и с хранителния си режим:  ", "date": "2018.08.23", "title": "Дженифър Анистън разкри тайната на перфектната си фигура"}
{"url": "http://epicenter.bg/article/Tsveti-Stoyanova--Priyatelki-ne-mi-podadoha-raka--no-me-nakaraha-da-razbera--che-imam-svoi/161957/8/0", "text": "„Те не ми подадоха ръка, но ме накараха да разбера, че имам свои”. Така Цвети Стоянова лаконично обясни защо е прекратила някои от старите си приятелства, пише в. \"България днес\".  Две години след трагедията, при която едва не умря, гимнастичката е прекратила контактите с голяма част от старите си приятелки.  Стоянова призна, че вече няма какво да си кажат и не поддържа контакти с тях.  Както се оказа причината е по-сериозна–гимнастичката е разстроена от отношението им към нея. И в няколко интервюта дори е споменавала, че не ги е чувала след случилото се.", "date": "2018.08.23", "title": "Цвети Стоянова: Приятелки не ми подадоха ръка, но ме накараха да разбера, че имам свои"}
{"url": "http://epicenter.bg/article/Arzhentinets-izliza-na-ringa-sreshtu-Tervel-Pulev-v-Sofiya-/161961/8/0", "text": "Аржентинецът Леонардо Дамиан Брузесе е третият вариант за съперник на Тервел Пулев за мач на 27 октомври, след като предишните двама опоненти се отказаха, предаде Агенция \"Фокус\".  Двубоят се очаква да бъде за пояса на Европейския съюз в полутежка категория. Двете страни имат срок до 5 септември да се разберат или ще се проведе търг.  35-годишният южноамериканец живее от няколко години в Италия. Той има 19 победи (6 с нокаут) и 5 загуби.  Брузесе има два мача за пояса на Европейския съюз, в които е записал загуби. Той не е в най-добрата си форма, след като има две поражения в последните три срещи.   ", "date": "2018.08.23", "title": "Аржентинец излиза на ринга срещу Тервел Пулев в София "}
{"url": "http://epicenter.bg/article/Bivshiyat-nay-blizak-chovek-do-Shumaher--Ne-me-pusnaha-v-doma-mu--za-da-se-ne-razprikazvam-pred-mediite-/161979/8/0", "text": "Бившият най-близък човек до легендата на Формула 1 Михаел Шумахер - Вили Вебер, разказа разтърсващи факти покрай инцидента с германеца.   Вебер е до Шумахер в ранните години на кариерата му и минава за един от най-доверените му хора, но това явно не е така за семейството на пилота и най-вече за съпругата му Корина.   \"След инцидента отидох у тях, за да видя Михаел, но ме спряха на прага. Корина се страхуваше, че ще се разприказвам пред медиите и не ми даде да вляза. След този ден се заклех повече да не се интересувам за състоянието му. Опитах се да изключа темата, защото щях да полудея\", разкри Вебер в интервю за немското издание \"Бунте\", като призова семейството на Шумахер да каже истината за състоянието на пилота. Припомняме, че на 29 декември 2013 година Михаел Шумахер претърпя тежко падане, докато караше ски във френския курорт Мирабел. След това изпадна в кома. По-късно рекордьорът със седем световни титли във Формула 1 бе транспортиран в дома си в Швейцария и оттогава семейството му не дава много информация за неговото здравословно състояние.   Източник: Блиц", "date": "2018.08.23", "title": "Бившият мениджър на Шумахер призова семейството на пилота да каже истината за състоянието му"}
{"url": "http://epicenter.bg/article/Tramp-pozdravi-Amerika-za-rekord-na--Uolstriyt-/161929/7/0", "text": "„Уолстрийт\" приключи търговията си с рекорд по най-много дни без сериозна криза, предаде агенция Франс прес цитирана от БТА. В края на деня индексът \"Дау Джоунс\" е загубил 0,34 процента и е 25 733,60 пункта. Индексът \"Стандард енд Пуърс 500\" е спаднал с четири стотни от процента. По-малко от месец преди десетата годишнина от избухването на финансовата криза този индекс отбеляза 3453 дни без спад над 20 процента, което в борсите се определя като \"бичи пазар\". Има се предвид бикът като символ на силата на финансовите пазари. По случай рекорда президентът Доналд Тръмп пусна туит с \"поздравления на Америка\".  ", "date": "2018.08.23", "title": "Тръмп поздрави Америка за рекорд на „Уолстрийт“"}
{"url": "http://epicenter.bg/article/Donald-Tramp--Az-platih-za-malchanieto-na-Stormi-Daniels-i-Karan-Makdugal/161932/7/0", "text": "Аз платих на Сторми Даниелс и Карън Макдугъл, заяви американският президент Доналд Тръмп, предаде Би Би Си, цитирана от Новини.бг В интервю пред телевизията от страната си Фокс държавият глава на САЩ заяви, че 280-те хиляди долара, дадени на порнозвездата и модела на Плейбой, са били извадени от неговия личен бюджет. \"Тези пари не са взети от кампанията ми за Белия дом\", категоричен бе той. С думите си Тръмп отрече да е нарушавал правилата за предизборната борба.  Актрисата от филмите за възрастни разкри как е получила 130 000 долара преди вота за американски президент през ноември 2016 г. Парите са били дадени тя да не разкрива интимните си преживявания с Тръмп. Подобна сделка, но за 150 000 долара, е била сключена между Тръмп и модела от мъжката библия.  По-рано бившият адвокат на Тръмп Майкъл Коен заяви, че е дал парите на двете жени по нареждане на тогавашния си клиент.", "date": "2018.08.23", "title": "Доналд Тръмп: Аз платих за мълчанието на Сторми Даниелс и Карън Макдугъл"}
{"url": "http://epicenter.bg/article/Rusiya-izgubila-raketa-s-yadren-dvigatel/161937/7/0", "text": "Кремъл не коментира съобщенията, появили се в западни медии за паднала руска ракета с ядрен двигател, отбелязват руски издания. \"За разлика от американската телевизия не разполагам с такава информация. Препоръчвам ви да потърсите нашите експерти в тази област - Министерството на отбраната\", цитира \"Комсомолская правда\" президентския прессекретар Дмитрий Песков, помолен от журналисти да коментира информации в медиите от САЩ.   По-рано американската телевизия Си Ен Би Си съобщи, че според доклад на американското разузнаване руска ракета с ядрен двигател, изпробвана миналия ноември, може да е паднала в Баренцово море. Москва подготвяла сега операция с участието на три кораба, за да я извади, пояснява вестникът, цитиран от БТА.   Русия изгуби ядрена ракета, Америка я откри, резюмира \"Лента\" и се пита \"какво е станало всъщност\". Анализирайки \"контекста на новината\", онлайн изданието предполага, че ракетата \"Буревестник\" може да е била тествана на архипелаг Нова земя. Според Си Ен Би Си в секретния американски доклад по случая нямало данни за потенциални рискове за здравето на хората и околната среда с оглед евентуални повреди по изпробваното оръжие.   Телевизията обаче цитира Ханс Кристънсън, ядрен експерт от Федерацията на американските учени, според когото при падане на ракета неизбежно изтича радиация. По думите му една операция за извличането й ще е трудно и опасно начинание. Той припомня опита на Русия от вдигането на атомната подводница \"Курск\", катастрофирала през 2000 г., когато Москва е потърсила техническа помощ от холандска компания.   След съобщението на Си Ен Би Си интернет потребители обърнаха внимание, че руски кораби маневрират необичайно край архипелаг Нова земя, се казва в материала.   По данни на телевизията от миналия ноември до февруари т. г. Русия е провела 4 теста на \"Буревестник\", всичките завършили с провал. Според военния експерт Виктор Мураховски обаче военните може нарочно да са използвали само стартовия бензинов мотор, без да включват ядрения реактор, замисляйки \"планирано падане\" в морето.   \"Лента\" вижда противоречие между новината на Си Ен Би Си и думите на руския лидер Владимир Путин, разказал през март за пръв път, че Москва разполага с подобно оръжие и разработката е успешна.", "date": "2018.08.23", "title": "Русия изгубила ракета с ядрен двигател"}
{"url": "http://epicenter.bg/article/V-Belgrad-se-hvalyat--Srabskata-armiya-e-nay-dobrata-v-regiona--/161943/7/51", "text": "Без излишна скромност Сърбия може да се похвали с най-добре подготвената армия в региона, придобила едни от най-новите оръжия, подчертава електронното издание на водещия белградски ежедневник Danas, цитирано от Агенция \"Фокус\".  Според експерти въоръжените сили на западната ни съседка са най-силните, в сравнение с армиите на страните от някогашна Югославия, макар почти всички от тях да са членове на НАТО.  От редакцията припомнят, че в началото на седмицата Сърбия прие два ремонтирани руски „МиГ-29“, а през есента се очаква предаването на седем бойни хеликоптера „Ми-35“, други три „Ми-17“, а също и девет „Еърбъс“ H145M.  Според военния анализатор Владе Радулович е факт, че в последно време се забелязват множество положителни промени в сръбската армия, свързани най-вече с ремонта, оборудването и модернизацията на въоръжението й. Така изглежда, че въпреки неспокойните времена, кризата и различните предизвикателства, пред които са били изправени въоръжените сили през последните десетилетия, развитието им тръгва в положителна посока.  Въоръжените сили на Сърбия превъзхождат по оръжие армиите на други страни от бивша Югославия. Най-близко до сърбите са хърватите, които също полагат усилия за модернизиране, но армията на Белград все още изпреварва тази на Загреб по редица показатели.  „Не трябва да забравяме, че тя все пак и страна-членка на НАТО, което от своя страна дава предимство на Хърватия“, обясни Радулович.  Други страни от бивша Югославия, както и Албания, остават далеч зад сърбите, които не изостават зад страни като България и Унгария – също част от Алианса.  Директорът на Международния институт за сигурност Орхан Драгаш подчерта, че Сърбия разполага - без съмнение, с най-добре оборудвана армия не само в региона, но и в Европа.  ", "date": "2018.08.23", "title": "В Белград се хвалят: Сръбската армия е най-добрата в региона! "}
{"url": "http://epicenter.bg/article/1-ubit--2-raneni-pri-ataka-s-nozh-v-Parizh/161946/7/0", "text": "Мъж нападна с нож минувачи в отдалеченото парижко предградие Трап. Двама души загинаха, един е ранен, предаде bTV.  По данни на вътрешното министерство убитите са майката и дъщерята на нападателя. Нападателят е убит от полицията. Той е познат на антитерористите,  съден през 2016 г. за терористична дейност. Роден е във Франция през 1982 г. По време на атаката е викал „Аллах е велик”. \"Ислямска държава\" пое отговорност за атаката, но все още няма официално потвърждение от властите, че това е терористичен акт. Възможно е да става въпрос за семейна драма. Разположен на 30 километра западно от Париж, Трап е беден град в средата на богатия департамент Ивлин. Половината от 30-те хиляди жители са на възраст под 25 години, а безработицата се приближава до 20%, пише френското издание \"Фигаро\".   След атаката нападателят се е укрил в сграда, където е бил „неутрализиран“ от полицейските сили. Не се уточнява дали е бил обезвреден или ликвирдиран, съобщи АР, предаде агенция „Фокус“.   Припомняме ви, че през май месец тази година един човек беше убит, а четирима ранени при нападение с нож в центъра на Париж. Полицията застреля нападателя. „Ислямска държава“ пое отговорност чрез сайта си \"Амак\", където написа, че нападателят е неин войник.   През септември 2017 г. въоръжен с нож мъж нападна френски военен, който патрулирал в центъра на Париж. Това беше седмото нападение срещу военнослужещи, участващи в операцията \"Сантинел\", задействана след нападенията в Париж през ноември 2015 г., отбеляза Франс прес.", "date": "2018.08.23", "title": "Касапница! 2 убити и 1 ранен при атака с нож в Париж (ВИДЕО)"}
{"url": "http://epicenter.bg/article/Voynata-SASht---Kitay-eskalira--vavezhdat-novi-nakazatelni-mita-/161949/7/0", "text": "Администрацията на американския президент Доналд Тръмп наложи днес нови мита върху китайски вносни стоки. Митата са 25-процентни и са върху вносни стоки за 16 милиарда долара, предадоха световните агенции, цитирани от БТА. Пекин веднага реагира, като обяви аналогични мерки.  Новите налози се прибавят към вече въведените на 6 юли 25-процентни мита върху китайски стоки за 34 милиарда долара.  Тази ескалация на търговската война между двете страни може да бъде последвана от нова вълна през септември, когато може да бъдат наложени мита върху стоки за 200 милиарда долара. Новите мита бяха наложени днес няколко часа преди втория ден на дискусии между американски и и китайски представители, които се опитват да сложат край на търговската война между двата основни световни икономически гиганта.  Китай веднага реагира като обяви, че ще вземе необходими ответни мерки и наложи 25-процентни мита върху внос на американски стоки на стойност 16 милиарда долара. Под новите наказателни мерки попадат емблематични продукти като мотоциклетите Харли Дейвидсън, бърбъна или портокаловия сок.  След влизането в сила на новите американски мита Пекин каза, че ще подаде оплакване в Световната търговска организация, съобщи китайското министерство на търговията. Пекин изрази твърдото си противопоставяне на новите мита, които възприема като нови митнически санкции, се допълва в изявление на министерството.  ", "date": "2018.08.23", "title": "Войната САЩ - Китай ескалира, въвеждат нови наказателни мита "}
{"url": "http://epicenter.bg/article/Merkel-iska-sledvashtiyat-predsedatel-na-Evropeyskata-komisiya-da-e-germanets-/161962/7/50", "text": "Канцлерът Ангела Меркел иска германец да е следващият председател на Европейската комисия от догодина, дори ако трябва да се откаже от претенциите на Германия за ръководния пост на Европейската централна банка (ЕЦБ), пише икономическия вестник \"Ханделсблат\". \"Водещият приоритет за Меркел вече не е ЕЦБ, а Комисията\", е казал за изданието пожелал анонимност близък до правителството източник. Според вестника канцлерът смята, че ръководният пост на Европейската централна банка е преди всичко протоколен, докато председателството на Европейската комисия е с по-голямо политическо значение. Освен това вероятният кандидат на Германия за ЕЦБ, сегашният шеф на Бундесбанк Йенс Вайдман, не е с най-добри позиции за спечелване на тази надпревара заради множеството си критики към политиката на шефа на банката Марио Драги за стимулиране на икономиката на страните от еврозоната, която според него е в ущърб на германците. За нов председател на Европейската комисия вече се споменава името на французина Мишел Барние, който сега е главен преговарящ на ЕС за Брекзита. От германска страна в Берлин се спрягат няколко имена - на министрите на икономиката Петер Алтмайер и на отбраната Урсула фон дер Лайен, както и на Манфред Вебер, председател на групата на Европейската народна партия в Европейския парламент. ", "date": "2018.08.23", "title": "Меркел иска следващият председател на Европейската комисия да е германец "}
{"url": "http://epicenter.bg/article/Napadatelyat-kray-Parizh-e-bil-izvesten-na-frenskite-sluzhbi-za-sigurnost-/161967/7/0", "text": "Лицето, извършило нападение с хладно оръжие в югозападното парижко предградие Трепе, е било известно на френските служби за сигурност, предава Radio France Info, цитирано от Агенция \"Фокус\".  Уточнява се, че през 2016 г. извършителят на атаката е направил изявления, оправдаващи тероризма.  Радиото подчертава, че Трепе се смята за база на радикална ислямистка мрежа, която е изпратила по бойните полета в Сирия и Ирак около 50 джихадисти. Медията припомння, че предградието е едно от 30 точки във Франция, за които властите в Париж са разпоредили подсилване на полицията чрез допълнителен персонал и ресурси.  Причините за атаката с хладно оръжие в предградието Трапе на френската столица все още не са изяснени. Представител на съдебните кръгове, поясни, че към настоящия момент антитерористичните органи все още не са се включили в разследването на нападението.  Близкоизточната радикална групировка „Ислямска държава“ пое отговорност за атаката, в резултат на което загинаха двама души - майка и дъщеря. Съответната информация бе разпространена от пропагандния канал на джихадистите – Amaq. В съобщението бе подчертано, че атаката е извършена в отговор на призив за нападение в страните от (международната) коалиция, отправено от лидера на екстремистите Абу Бакр ал-Багдади в първа реч за близо година.  По-рано местни медии съобщиха, че нападателят е крещал „Аллах Акбар“. Съобщено бе, че е бил неутрализиран. След това източник поясни, че нападателят е прострелян и убит от полицейските сили, изпратени на мястото на инцидента.  Атаката бе извършена на около 30 километра югозападно от Париж. След нея нападателят се е укрил в сграда, преди да бъде ликвидиран.  ", "date": "2018.08.23", "title": "Нападателят край Париж е бил известен на френските служби за сигурност "}
{"url": "http://epicenter.bg/article/Lavrov--Vsichki--koito-sa-v-Siriya-bez-pokana--tryabva-da-napusnat-/161972/7/97", "text": "Руският външен министър Сергей Лавров, коментирайки заявлението от Израел на съветника по национална сигурност на Белия дом Джон Болтън, заяви, че всички чуждестранни сили, намиращи се в Сирия без поканата на властите в Дамаск, трябва да напуснат страната, предава ТАСС, цитирана от Агенция \"Фокус\".  „В крайна сметка всички чуждестранни сили, които се намират там без поканата на сирийското правителство, трябва да бъдат изведени“, заяви Лавров.  Болтън по-рано заяви, че е готов да обсъди с Москва аспекти от разрешаването на конфликта в Сирия, но при условие от страната да бъдат изведени иранските сили.  „Ще видим за какво ние и другите може да се договорим по отношение на разрешаването на конфликта в Сирия. Но едно от предварителните условия е излизането на всички ирански сили обратно в Иран“, заяви Болтън.  ", "date": "2018.08.23", "title": "Лавров: Всички, които са в Сирия без покана, трябва да напуснат "}
{"url": "http://epicenter.bg/article/Zadalzhitelna-voenna-sluzhba-shte-struva-na-Sarbiya-700-miliona-evro-/161973/7/0", "text": "Според най-новите оценки, въвеждането на задължителна военна служба в Сърбия от 2020 или 2021 година, което държава обмисля сериозно в последните дни, ще струва 700 милиона евро, пише скопското електронно издание „Локално“, цитирано от Агенция \"Фокус\".  Президентът на Сърбия Александър Вучич също обърна внимание на икономическия аспект, когато обяви новината. Той заяви, че държавата разглежда въвеждането на задължителна военна служба за период от три или шест месеца, в зависимост от анализа и оценката на министерството на отбраната, както и от финансовите средства, с които разполага държавата.  От министерството на отбраната потвърдиха, че започва изработката на проучване за всички възможности за връщане на задължителната военна служба.  Последните анализи разкриха спорни данни, заявиха от Белградския център за политика за сигурност (БЦПС).  „В течение на мандата на предходния министър на отбраната е направен вътрешен анализ, който разкрива че само първата година на повторното въвеждане на военната служба ще струва тогавашни 70 милиарда динари, около 700 милиона евро, на колкото възлиза целия тогавашен бюджет на министерството на отбраната. За сравнение, военният бюджет на Австрия, в която има задължителна военна служба, за 2018 година възлиза на 2.4 милиарда евро“, заяви Мария Игнатиевич от БЦПС.  Според нея, в този случай е ясно, че въвеждането на задължителна военна служба е малко вероятно в близкото бъдеще.  ", "date": "2018.08.23", "title": "Задължителна военна служба ще струва на Сърбия 700 милиона евро "}
{"url": "http://epicenter.bg/article/Tramp--Ako-me-svalyat-ot-vlast--pazarite-shte-se-srinat--/161981/7/96", "text": "Ако ме свалят от власт, пазарите ще се сринат, заяви днес американският президент Доналд Тръмп след изказване на бивш негов адвокат, обърнал се срещу него, предадоха Франс прес и БТА.  \"Ако някога бъда свален, мисля, че пазарите ще се сринат и всеки ще стане по-беден\", каза Тръмп, отговаряйки на въпрос в предаване на телевизия \"Фокс нюз\".  \"Не знам как може да бъде свален някой, който върши суперработа\", добави той.  Примката около президента се затяга, след като бившият му адвокат Майкъл Коен заяви под клетва, че по настояване на Тръмп е купил мълчанието на две предполагаеми негови любовници, \"за да повлияе на изборите\" през 2016 г.  Коен, обвинен в нарушаване на закона за финансиране на изборите, сключи с властите споразумение да се признае за виновен, което може да го принуди да сътрудничи на специалния прокурор Робърт Мълър, разследващ дали е имало руска намеса в американските президентски избори.  Белият дом вчера вече увери, че Тръмп \"ни най-малко не се се тревожи\" от евентуални разкрития, които би могъл да направи Майкъл Коен.  В същото интервю за \"Фокс нюз\", заснето вчера, но излъчено днес, президентът изрази съчувствие към бившия ръководител на предизборната си кампания Пол Манафорт и каза, че ще продължи \"да не се ангажира\", посочва Ройтерс.  Тръмп каза, че уважава Манафорт за свършената от него работа за видни политици републиканци и отбеляза, че някои от нещата, за които хвърлят обвинения върху него, върши вероятно всеки консултант и всеки лобист във Вашингтон.  ", "date": "2018.08.23", "title": "Тръмп: Ако ме свалят от власт, пазарите ще се сринат! "}
{"url": "http://epicenter.bg/article/SASht-gotvyat-sanktsii-za-ES-zaradi--Severen-potok---2-/161983/7/0", "text": "САЩ подготвят санкции срещу европейски компании, които участват в изграждането на газопровода „Северен поток – 2“, пише френското издание Atlantico, цитирано от БНР. В интервю за изданието експертът Стефан Силвестър припомня, че през юни 2017 американският Сенат е приел закон, който предвижда санкции за компаниите, участващи или финансиращи строителството на газопровода, който трябва да мине по дъното на Балтийско море и да свърже Русия с Германия, която е сред най-големите потребители на руски газ.  Експертът посочва, че президентът на САЩ Доналд Тръмп все още не е подписал закона.  Силвестър коментира, че главните аргументи на Тръмп са свързани с прекомерната зависимост на Европа от руски енергийни доставки и припомня, че 40 % от внасяния в ЕС газ е руски, но за някои страни той е много по-висок – 46 % за Германия и 80 % за Полша.  Според него в случай на санкции най-много ще пострадат компаниите, финансиращи газопровода.  Експертът смята, че Германия няма да се откаже от „Северен поток-2“ и това е било потвърдено на скорошната среща между канцлерката Меркел и президента на Русия Владимир Путин, но вероятно ще се съгласи да внася известни количества американски втечнен газ като жест, че желае компромис с Вашингтон, който е категорично против проекта.  „Северен поток -2“ е планиран с капацитет от 55 милиарда кубични метра газ годишно, дълъг е около 175 км и по оценки на експертите ще струва около 9,5 милиарда евро.  Германия поддържа проекта, но срещу него има силна съпротива не само от САЩ, но и от европейски страни като Полша и Дания, които смятат, че така ще бъде усилено руското влияние в ЕС.  ", "date": "2018.08.23", "title": "САЩ готвят санкции за ЕС заради „Северен поток – 2“"}
{"url": "http://epicenter.bg/article/Dron-zasne-pleme-v-Amazoniya--nepodozirashto-za-vanshniya-svyat/161991/7/0", "text": "Удивителни снимки на дрон за първи път показват кадри на племе в Амазонската джунгла, които никога не са имали контакт с външния свят. Мистериозното, лишено от всякакви контакти със света навън племе, живее дълбоко в бразилската джунгла.    Невероятното видео е заснето високо над огромната площ от гъсти тропически гори на Амазонка далеч на запад от северната част на Бразилия. Изображенията показват група от 16 туземци от племе, което според бразилската агенция за местни племена Фунай никога не е имало никакъв контакт с външния свят. Дронът е заснел член на племето, който се разхождал с лък и стрела, древна продълговата къща, известна като малока и плантация на нещо, което приличало на маниока.    Заснети са други членове на племето, които са се разхождали из джунглата. Името или етносът на племето са неизвестни, тъй като никога не е било виждано преди и никога не е осъществявало контакт с друг етнос извън своя, според Фунай. Агенцията заяви, че експертите й са изминали повече от 190 мили в индийския резерват Вале до Джавари на границата с Колумбия и Перу от 53 000 квадратни километра, след като са получили съобщения, че незаконни ловци заплашват племена.    Групата най-напред открила предмети, които потвърждавали наличието на неизвестни племена в региона, като изоставена каменна брадва, сглобена с растителни влакна, рог изработен от дървесна кора и кану от издълбан дънер. Районът в бразилската част на Амазония е известен с това, че е обитаван от шест племена, с които е осъществен контакт. Но Фунай смята, че в гората живеят най-малко 16 други племена, които никога не са имали контакт с цивилизацията. Бруно Перейра, координатор на изолираните племена във Фунай, заяви, че това е първият случай на заснемане на племе с дрон.    Снимки на друга експедиция са открили процъфтяваща изолирана общност близо до перуанската граница. Летящите роботи не са били забелязани от племената по време на петте полета на основната експедиция. Перейра заяви: \"Използването на безпилотни машини осигурява безопасност както за местното население, така и за екипа на Фунай. Идеята е да споделим тези кадри, за да потвърдим съществуването на тези индианци и важността да ги защитим.    Индианците Ава са друга група местни жители, които доскоро бяха напълно изолирани от останалата част на света. При първите контакти те не са били особено приятелски настроени, когато са открити през 2008 г. в Амазонка. Ава са развили начини на живот, който им е напълно самодостатъчен. Бруно Перейра заяви, че няма да се правят опити за контакт с това или някое от другите неконтактни племена в Бразилия. Той заяви: \"Ние уважаваме тяхната изолация. Тя ще се запази до деня, в който те решат да я прекратят или докато екстремна ситуация не изиска от държавата да се свърже с тях.\" Фунай смята, че има 113 изолирани племена, живеещи в бразилската Амазония, от които едва 27 са с установено местонахождение, а техният брой може да достигне до 3 000 души.    Също така агенцията смята, че има 15 неидентифицирани племена в съседно Перу и други дълбоко в горите на Боливия, Колумбия и Еквадор. Миналата седмица бяха разкрити други тайнствени бразилски племена, за които не се е предполагало, че съществуват. През юли беше заснет и единственият оцелял член на друго племе, поваляйки дърво.", "date": "2018.08.23", "title": "Дрон засне племе в Амазония, неподозиращо за външния свят"}
{"url": "http://epicenter.bg/article/Dzhon-Boltan-razmaha-prast--Moskva-da-ne-se-mesi-v-US-izborite-prez-noemvri--/161995/7/0", "text": "Съветникът на американския президент по националната сигурност Джон Болтън е предупредил руския си колега Николай Патрушев Москва да не се меси в междинните избори в САЩ през ноември, предаде Ройтерс, цитирана от БНР.  Именно въпросът с предполагаемата руска намеса в американските избори е попречила двамата да излязат с общо изявление след срещата си в Женева.  Болтън каза, че двамата са обсъдили постепенното изтегляне на Русия от Сирия, ядреното разоръжаване и киберсигурността.  На свой ред Патрушев заяви, че двамата са се договорили да възобновят каналите за комуникация на министерствата на отбраната и на външните работи на двете страни, както и между началник-щабовете.  Болтън каза, че в разговорите с Патрушев е било обсъдено и поетапното изтегляне на Иран от Сирия, предаде БТА. САЩ искат иранските войски да напуснат Сирия, но Вашингтон отхвърля руския план за обвързване на този процес с американски отстъпки, заяви Болтън, цитиран от ДПА.  Патрушев предложи Съединените щати да се откажат от петролното ембарго срещу Иран, планирано за ноември, в замяна на ограничаване на територията на иранското военно присъствие в Сирия, каза американският представител.  „Ние отхвърлихме това предложение преди, отхвърлихме го и днес. Санкциите остават, това е категорично“, подчерта Болтън.  Патрушев обяви, че Русия и САЩ са се споразумели да възстановят каналите за комуникация между руските и американските министерства на отбраната и на външните работи  Разговорите между Болтън и Патрушев в Женева продължиха повече от пет часа, отбелязва ТАСС.  ", "date": "2018.08.23", "title": "Джон Болтън размаха пръст: Москва да не се меси в US изборите през ноември! "}
{"url": "http://epicenter.bg/article/Stolichna-biblioteka-predstavya-unikalni-patepisi-za-Vitosha-ot-XVI-i-XVII-vek-na-hizha-Aleko-/161975/6/0", "text": "За трета поредна година Столична библиотека участва с кампанията си „Библиотека в планината” в  традиционните национални чествания на Българския туристически съюз по повод организираното от Алеко Константинов масово изкачване на Черни връх и създаване на организирано туристическо движение в България.   На 26 август 2018 г. (неделя) от 10:00 до 14:00 ч. на поляната пред  хижа „Алеко” всички посетители  ще могат  да разгледат изложба,в  която основният акцент са записките  на чужди пътешественици от XVI до  XVIII век, които описват планината Витоша.  Най-старият пътепис е от 1550 г. на Катарин Цен.   Изложбата представя и пътните бележки на османския пътешественик Евлия Челеби (XVII век),  на Ами Буе - 1836 г. и на Константин Иречек – 1888 г.   В изложбата са показани творбите на Алеко Константинов в детския периодичен печат в периода 1878-1944 г., моменти  от създаването на  туристическото движение, инициирано от Алеко Константинов с  първия му  излет до Черни връх през август 1894 г. и още много интересни факти от редки издания, съхранявани във фондовете на Столична библиотека.   Ще може да се насладите и на нашите планински четения с поетите Оля Стоянова и Лъчезар Лозанов, както и да станете наш читател с безплатна едногодишна карта, осигуряваща достъп до богатите книжни и електронни ресурси на библиотеката.", "date": "2018.08.23", "title": "Столична библиотека представя уникални пътеписи за Витоша от XVI и XVII век на хижа Алеко "}
{"url": "http://epicenter.bg/article/Boris-Popivanov--/161940/11/0", "text": "-    - Не е въпросът само в точките, както и това не е спортно състезание. Повод за извънредното парламентарно заседание бяха два флагрантни примера на управленска безпомощност и политическа безотговорност. Опозицията не можеше да не реагира на тях – и тя реагира подготвено и силно.  Бих посочил поредното, за съжаление, бягство от отговорност. По повод на фалита на застрахователната компания, то най-ясно е изразено в репликата „Хората да внимават повече къде се застраховат“. Със същия успех, когато някой ти обере жилището, първостепенна задача би била не да се издирят крадците, а да се скарат на собствениците, че не са сложили по-здрава ключалка. Историята с Търговския регистър пък ни превърна в територия с по-малко правила от тези в офшорна зона, даже в офшорните зони има някакви списъци с фирмите, които операрит в рамките на юрисдикцията им. Всичко това са твърде сериозни симптоми за криза на институциите и инфлация на политическото говорене. За едни народни представители състоянието на държавата трябва да бъде първи пункт в дневния ред, и е добре, че опозицията го напомни.     - Наистина, за разлика от нормалните управления, в които кризите и скандалите систематично подкопават властта, тук властта сякаш се подхранва от тях. Тя е развила до виртуозност умението да убеждава, че, от една страна, други са ѝ виновни за собствените неуспехи, и от друга, че винаги би могло да стане по-лошо.   Допълнителен нюанс ще забележим в коронясването на конспирацията за управленска политика.   И още нещо бих добавил за електоралната социология. По принцип значителни промени в нагласите на избирателите настъпват тогава, когато има масово усещане за предизборна ситуация, или когато даден политически актьор е съумял да породи съзнанието, че много скоро предстои идването му на власт. В противен случай обществото просто изчаква.     - Коалиционните партньори пренебрегнаха патриархалното правило, че скандалите остават зад стените на дома, защото „какво ще кажат хората“, и изнесоха политическата си спалня на площада.   И ние виждаме как те добре обслужват линията на премиера Борисов. Те изричат аргументи, които той няма право да лансира; предлагат кадри, които му е неудобно той лично да наложи; позволяват му да бъде арбитър, помирител, балансьор, пожарогасител; разрешават му да се оправдава с тях за едно или друго. Извън джангъра и гюрултията, които се носят от тази дружина, тя функционира доста целенасочено. Естествено, в някакъв по-решителен момент може да се окаже неизбежно някой да изгърми. Но  .     - Още когато признахме Македония под конституционното ѝ име преди четвърт век, ние негласно трябваше да се примирим с много реалности. Споровете за нацията и езика няма да утихнат скоро, но ми се струва, че отстъпихме немалко редути, на които трудно можем да се върнем. А и не знам трябва ли да се връщаме. Напоследък, покрай преговорите между Гърция и Македония за името, ние заехме позиция, че компромис е необходим на всяка цена. При това положение нямахме право да възразим на какъвто и да било компромис.   И то ще се засилва. Подобно на сиромах, е много вероятно нашите съседи да продължат да посягат към онова, което не им принадлежи. Трудно е да очакваме елити, професионално специализирани в дисциплината негативизъм към България, да се събудят променени в някой слънчев августовски ден. А дали ние се събудихме променени? Поне пролича, че сме готови да преглътнем много неща, включително участници в правителството като ВМРО. Има такива националисти, които са готови да нападат Сърбия, но спрямо Македония предпочитат да практикуват снишаване – те си знаят защо. Единствената утешителна награда е, че ние имаме интерес Македония да не се разпадне, а процесът по нейната евроатлантическа интеграция засега изглежда безалтернативен гарант за това.     - „Визията“ призовава към разговор. Трябва да дойде моментът, в който ще призове и към действие. Във всичките години на демокрацията въпросът за съюзника настойчиво е поставян пред БСП, а опитът на партията с различни съюзници е меко казано неубедителен. Забелязвате ли, че никой преди избори не пита ГЕРБ за съюзниците? То е, защото формация с внушението за сила и воля за власт винаги ще намери съюзници, стига вятърът да духа в платната ѝ. Партньорите вървят след победителя. Именно тук социалистите могат да се поучат от основния си опонент. Тяхна задача е да преодоляват симптомите на обществена изолация, да налагат дневен ред, да утвърждават стремежа си към власт като осъзната потребност на широки обществени и професионални слоеве. Много трудна задача, безусловно. Без стратегия за нейното решаване, обаче, всеки сблъсък с обсадната реалност на управлението ще е болезнен. От последователността в изпълнението на „Визията“ ще разберем дали БСП има стратегия тъкмо по този въпрос.     - Призивът за повече държава в икономиката е вече належаща необходимост и за държавата, и за икономиката. Не и докато държавата е „частна“, обаче, докато под булото на държавната подкрепа едни частни интереси се самообслужват с публичен ресурс. Ето защо тук се откроява проблемът за ограничаване, в рамките на възможното и реалистичното, на подхода към държавата като към баница, чиито парчета се раздават насам и натам. Това е свързано и с патриотизма, и със самоутвърждаването ни като нация в нови глобални условия. В епохата, в която живеем, има решения, които не могат да се вземат от една „отделно взета страна“. Повече държава и повече социалност имат шанс да дадат резултат, ако бъдат част от по-обща регионална и европейска тенденция. Левицата би следвало да работи в тази посока.  ", "date": "2018.08.23", "title": "Борис Попиванов: Опозицията реагира подготвено и силно на управленската немощ!"}
{"url": "http://epicenter.bg/article/Zashto-Putin-ne-se-strahuva-ot-sanktsiite-na-Tramp--/161955/11/0", "text": "Спомняте ли си, че преди няколко седмици в Хелзинки имаше среща между Владимир Путин и Доналд Тръмп? Не помните? Простено е. За фестивала на братската руско-американска любов, състоял се във финландската столица, днес не иска да си спомня никой - нито във Вашингтон, нито в Москва. Сега в разгара си е истинска санкционна война срещу Кремъл. Дори в апогея на конфликта около анексията на Крим и войната в Украйна, не се бе случвало подобно нещо. От днес, 22 август 2018, за период от 90 дни, САЩ въвеждат три, ако не и четири пакета санкции срещу руски физически и юридически лица.  От днес, 22 август 2018, влиза в сила пълната забрана за продажби на технологии с двойно предназначение на руски фирми. Въвеждат се и допълнителни търговски ограничения като санкция, свързана с отравянето на Сергей и Юлия Скрипал. Както съобщи в началото на август Държавният департамент, правителството на САЩ е получило от британските си партньори убедителни доказателства, че това е било покушение, организирано от руските държавните структури. Санкциите се въвеждат по силата на закон от 1991 година, който задължава властите на САЩ да наказват държави, използващи химическо или биологическо оръжие. Досега този закон е прилаган само два пъти - срещу Сирия и срещу Северна Корея.    Съгласно документа, санкционираната държава е длъжна да обещае, че няма да употребява химически оръжия и да допусне на своя територия международни инспектори, които да посетят подозрителните обекти. Това е задължение на всички страни, подписали Конвенцията за забрана на химическите оръжия, сред които е и Русия. Москва обаче упорито отрича да има нещо общо със случая Скрипал. Това означава, че след 90 дни, тоест в края на ноември, американците ще въведат втората серия от санкции. В тях вече може да става дума за понижаване на нивото на дипломатическите отношения и дори за забрана на полетите на руската авиокомпания „Аерофлот“ в САЩ.  Паралелно върви и друга кампания. Задава се нов закон за санкции, иницииран от група сенатори - както от Републиканската, така и от Демократическата партия. Законът си поставя за цел да санкционира руската държава заради намесата ѝ в американските избори. Неотдавна Майкрософт съобщи, че хакери, свързани с руското военно разузнаване /ГРУ/, са се опитали да атакуват сайта на близкия до републиканците Институт „Хъдсън“ и Международния републикански институт. А това означава, че приемането на предвидените в Закона крайно рестриктивни формулировки е повече от сигурно. В текстовете е предвидена също забрана за финансови операции, свързани с руския държавен дълг, както и нови санкции срещу руските държавни банки. Тук главната интрига е в това дали ще им бъде забранено да извършват трансакции в долари. Освен това на ЦРУ, ФБР и Министерството на финансите е разпоредено да събират и публикуват информация за задграничните активи на Владимир Путин и близкото му обкръжение.    Миналата седмица вестник „The Wall Street Journal\" съобщи, че през септември САЩ ще наложат санкции и срещу фирми, които възнамеряват да изграждат важния за Русия газопровод „Северен поток-2“. Единственият нерешен въпрос, според вестника, е дали да бъдат въведени санкции и срещу банките, готови да финансират проекта, или да бъдат санкционирани само главните акционери. Американската администрация изцяло последва своя президент, който обвини Германия, че се намира \"в плен\" на Русия. Съдейки по всичко, канцлерката Меркел и президентът Путин са обсъждали този неприятен момент миналата седмица по време на срещата им в Бранденбург. Въпреки това нито канцлерката, нито руският президент могат да предприемат нещо. Съдейки по това колко бързо европейските компании се изтеглят от проекти в Иран, става ясно, че по аналогичен начин ще постъпят и участниците в „Северен поток-2“. В случая не е важно дали американската администрация се ръководи само от политически или и от търговски мотиви, и дали Доналд Тръмп се вълнува от съдбата на Украйна и доходите ѝ от транзита на руски природен газ. Важното е, че тези нови санкции, ако бъдат въведени, ще решат съдбата на украинския транзит задълго, ако не и завинаги. Нито Кремъл, нито федералното правителство, нито ЕК, нито Папата в Рим могат да направят нещо срещу глобалната юрисдикция на американските санкции.    Санкциите оказват все по-голям ефект. Нов доклад на Министерството на природните ресурси и екологията на Русия, озаглавен \"За състоянието на минерално-суровинните ресурси на РФ през 2016 и 2017 година\", рисува една доста мрачна картина за Кремъл. За две години не е започнат нито един голям проект в петролната и газовата сфера. Всички проекти, на които преди три години се възлагаха големи надежди, като например разработването на арктическия шелф, са замразени. Чуждестранните партньори се дистанцират от Москва. А руската енергийна сфера не може да се развива без чуждестранни инвестиции и технологии. Това е всеизвестно. И сега Москва ще трябва да се примирява с този факт.  Въздействието на санкциите трудно може да бъде оценено в краткосрочна перспектива. Техният реален ефект се вижда едва сега, четири години след налагането на първите ограничения. Само дето никакви министерски доклади не са в състояние да накарат Путин да склони глава пред Вашингтон. В Москва явно разчитат да приключи разследването на специалния прокурор Робърт Мюлър за руската намеса в президентските избори през 2016 година.  Очевидно Кремъл е уверен, че разследването ще приключи с успех за Тръмп, а след това на някоя нова двустранна среща, от сорта на тази в Хелзинки, без всякаква прибързаност да се договори всичко важно.  И второ. Хората на Путин разчитат на антиамериканските настроения в Европа, и най-вече в Германия. Старата брежневска политика за вбиването на клин между Америка и Европа, е изпробвана надеждно. В крайна сметка, приходите от износа на суровини засега очевидно стигат, за да се предотвратяват масови изблици на недоволство.  В Кремъл явно не вярват, че американците ще отидат толкова надалеч, че да парализират работата на руските държавни банки. А всичко останало, от гледна точка на руските власти, макар и неприятно, не е болка за умиране. Още към края на годината ще разберем дали тези сметки ще се окажат верни.  ", "date": "2018.08.23", "title": "Защо Путин не се страхува от санкциите на Тръмп? "}
{"url": "http://epicenter.bg/article/Mlada--umna--blestyashta--V-SASht-izgrya-nova-politicheska-zvezda---Aleksandriya-Okasio-Kortes-/161959/11/33", "text": "Тя е истинска звезда: красива, умна, борбена. 28-годишната Александрия Окасио-Кортес е новата политическа звезда на демократите в САЩ. Предричат ѝ блестящо бъдеще. Тя е жената, която би могла да превземе и Белия дом, Хиляди възторжени млади привърженици се събират да я приветстват навсякъде, където тя се появи, за да държи реч – в Бронкс, където е родена, в Канзас, Мичиган или на което и да е друго място в САЩ. Окасио-Кортес пълни залите - и сърцата на хората. Тя е истинска звезда: красива, умна, борбена и с доста впечатляваща биография. Израснала е в работническо семейство в един от най-бедните квартали на Ню Йорк. Семейството ѝ произхожда от Пуерто Рико, но родителите ѝ я изпращат в училище, в което се учат предимно бели деца. По-късно следва икономика в Бостън и работи, за да финансира следването си. На 22 години създава издателство, а на 28 – само преди месец – побеждава на предварителните избори и то не кого да е, а местния титан на Демократите Джо Кроули.  Той е двойно по-възрастен от нея, многократно по-богат и доскоро бе считан за сигурен бъдещ говорител на Камарата на представителите. Окасио-Кортес подчертава, че победата ѝ не е само неин личен успех. \"Ние сме колектив, това е цяло движение\", казва тя. Себе си определя като демократична социалистка. Участвала е активно в предизборната борба на кандидат-президента Бърни Сандърс.  \"Няма да спрем да се борим, докато всеки отделен човек не започне да разполага поне с един екзистенцминимум, осигуряващ му правото на достоен живот“, казва тя.  Александрия Окасио-Кортес се бори за по-високи заплати, здравни осигуровки за всички американци и свободен достъп до образование - без студентски такси. Тя обича да казва, че „в едно модерно, морално и богато общество никой не би трябвало да бъде прекалено беден“. Овациите, които събира с тези думи, са експлозивни.  А Републиканците още отсега ги побиват тръпки от тези аплодисменти: \"Погледнете го това момиченце, Окасио-Кортес, или както ѝ беше там името. Ами то си живее в някакъв собствен свят. Това е социализъм, опакован в непочтителност“, казва републиканецът Рон Де Сантис. Също като него повечето републиканци се страхуват от думата социализъм като дявол от тамян. Някои от тях вече сравняват новата звезда на Демократическата партия с президента на Венецуела Мадуро, когото наричат социалистически диктатор.    51% от американците между 18 и 29 години предпочитат по-скоро социализма и комунизма, отколкото капитализма или фашизма. Откакто Тръмп е президент, в САЩ социалистическите организации печелят все повече членове. (30.01.2018)    Има обаче и демократи, които се страхуват от евентуалния ляв завой на Демократическата партия. Бившият сенатор Джо Либерман, който сега е независим, казва: \"Ако победата на госпожа Окасио-Кортес в Бронкс и Куинс определя бъдещата посока на Демократическата партия, можем да смятаме, че вече сме изгубили следващите избори\".  Младежите на възраст между 20 и 30 години гледат на нещата другояче. Те смятат Александрия Окасио-Кортес за една от тях и за носител на надеждата, че е възможно да се следва политика на морала и на справедливостта. А тя самата казва: „Винаги, когато става дума да се реализират някакви неща, които са морални и справедливи за обществото, се оказва, че за това няма пари. Но когато въпросът е в това да се прокарат данъчни облекчения за милионери или пък да се гласуват разходи за някакви безкрайни войни – тогава винаги се намират пари“.  28-годишната демократка може скоро да стане най-младият член на Камарата на представителите в цялата досегашна история на САЩ. Поне в едно отношение всички представители на нейната партия споделят мнението ѝ: \"На междинните избори през ноември трябва на всяка цена да спечелим отново мнозинство в Камарата на представителите\", заявява тя.  След като САЩ вече бяха управлявани от президент - афроамериканец, може би е дошло и времето, когато в Белия дом ще влезе първата латиноамериканка от Бронкс. Много млади американци във всеки случай отдавна си мечтаят за подобно нещо.  Сегашният президент Доналд Тръмп обаче няма защо да се страхува от младата представителка на Демократическата партия. Александрия Окасио-Кортес може да се кандидатира за президентския пост най-рано през 2024 година – след като е навършила поне 35 години.  ", "date": "2018.08.23", "title": "Млада, умна, блестяща: В САЩ изгря нова политическа звезда - Александрия Окасио-Кортес "}
{"url": "http://epicenter.bg/article/Prof--Rumen-Gechev-za-krizata--quot-Olimpik-quot--Pari---narkotitsi---poveche-pari/161960/11/0", "text": "    - Опасността от верижна реакция е реална, защото едва сега разбираме за негативни тенденции в сектора, които очевидно са били скривани от дълго време. Колапсът на ЗД \"Олимпик\" наподобява този с банка КТБ по това, че всички оторизирани институции не са реагирали на зашеметяващия растеж на пазарните им дялове. Общото е и това, че и в двата случая става дума за едно и също управление - ГЕРБ и неговите сателити. А зашеметяващите растежи винаги са съмнителни и би следвало да привличат вниманието на всички регулативни органи и др. държавни институции. Но както и в случая с КТБ, така и при \"Олимпик\" това не се е случило. Ясно е, че тези органи и институции не са си взели никакви поуки и не са си нарушили олимпийското спокойствие. И тъй като става дума за пладнешки грабежи, макар и в различен мащаб, се налага изводът, че това става с користни цели. И кой има интерес от създаване на условия за грабеж на граждани и фирми? Разбира се, че управляващите, които и да са те. Защото само с тяхното съдействие и дори участие, могат да се реализират такива схеми. Следователно, нароилите се \"калинки\" във властта са не само професионални безпомощни, но и услужливо продажни.  И тук има два твърде сериозни проблеми. Първо, сумата е такава, че тя може да завлече към дъното целия отрасъл. А той е само звено от цялата финансово-икономическа система... Второ, това е поредно доказателство, че когато институциите престъпно бездействат и отлагат във времето решаването на проблема, то той може да достигне развитие, което става или необратимо, или решаването му става с многократно по-висока цена.    - Да, имам информация за такива компании, но няма да я споделя публично по две причини. Първо, има си държавни органи, които са длъжни да изпълняват тези функции и не бих желал да поемам техни отговорности. Второ, нямам информация, която не е известна на тези органи. Защото моята информация като народен представител е от тези институции. Не се съмнявайте, че ако имах \"уникална\" информация, щях да я споделя с държавните институции. Но като гледам развитието на събитията буквално по часове, много скоро нещата ще станат достояние на всички. Няма как повече да се крият натрупаните проблеми.    - Рискът е висок. Оторизираните държавни институции и асоциацията на застрахователите са длъжни да намерят бързо и адекватно решение. Защото втори фалит може да завлече трета или четвърта фирма. Страхувам се, че реакцията е твърде закъсняла. Защото за законови и нормативни промени е необходимо технологично време. А най-лошото е, че в краткосрочен период законовите промени не могат да помогнат. За запълването на този недостиг от около един милиард лева трябват пари, а откъде ще се вземат парите да отговарят тези които са избрани и назначени да управляват този сектор.   Десет милиона! И какво, вместо да ги освободят на секундата и да предадат преписката на следствените органи, тези\" юнаци\" си прибират космическите заплати и си водят безнаказан милионерски живот. Откъде-накъде? Как така КФН утвърждават техните разходи и заплати, те нямат ли някакво елементарно чувство на срам? Нямат и ето ги резултатите.    - Много резонен въпрос. Не съм запознат с детайлите, но КФН официално обяви преди време, че така наречените стрес-тестове на застрахователните дружества са минали отлично. Е, да но, май тази отлична оценка се разминава доста с набираща скорост сага около тези дружества.     Още повече, че около това писмо е имало коментари в някои български медии. За съжаление, обявените резултати от стрес-тестовете може да се окажат несполучлив опит да се замитат следи. Ако това е така, трябва да се намесят следствието и прокуратурата. Реакцията на Главния прокурор, който изпрати ДАНС на проверка в КФН, е правилна. Но... да видим какво ще свършат, тъй като опитът около КТБ е по-скоро обезкуражителен на този етап.    - Не можем и не трябва да бъдем сигурни. И тук отново, както при трагедията КТБ, изплува безпомощният образ на финансовото ни разузнаване в ДАНС. Те са абсолютно задължени да проверяват до девето коляно всички значими чужди инвеститори, чиято дейност пряко или косвено е свързана с националната ни сигурност. А застрахователният сектор на българската икономика е такъв случай, извън всякакво съмнение. По моя неформална информация, до 10 май тази година, т.е. до прекратяване на дейността на фирмата у нас, те не са информирали или предупреждавали КФН за каквито й да било проблеми с този митичен собственик. А от публично достъпна информация се вижда, че това лице е великолепен кандидат за задълбочено проучване от всяка уважаваща себе си служба. Още повече, че на него му е забранено да осъществява дейност във финансовия сектор на родната му страна - Испания. А това, че собственик на ЗД \"Олимпик\" е пък негова фирма в Люксембург, буквално включва алармената система.  Защото това е страна, позната като \"данъчен рай\" и много цивилизована перачница на пари. И едва ли ще сбъркам, ако предположа, че веригата от фирми-собственици една на друга, сигурно води към екзотични острови.    - От одиторската фирма, назначена от Кипърското министерство на финансите за проверка на балансите на   А бразилските затвори са пълни с износители на \"пудра захар\".   А това няма как да стане без съдействието и съучастието на висши представители на държавни институции, където се перат парите. Затова няма какво да разчитаме само на Кипърските служби. Мисля че е належащо освен КФН, прокуратурата ни да направи и една хубава проверка на финансовото разузнаване на ДАНС.  Ако се окаже схема за пране на пари, там трябва да има сериозни кадрови промени. Независимо дали не са разбрали нищо досега или пък са разбрали, но са си траели. При второто допускане ще трябва да се намесят и други елементи на съдебната ни система.    - Не е в моите компетенции да Ви отговоря на този въпрос. Но тези съвпадения няма как да са случайни. Повече от странно е, че другите застрахователи не са реагирали досега и примиренчески са наблюдавали как стремеглаво расте гъбката \"Олимпик\". А във всеки бизнес конкурентите си знаят и \"кътните зъби\", както се казва. Тогава? Колко и от кого е бил страхът да поставят въпроса? Ще перифразирам поговорката \"търсете жената\" в \"търсете сред управляващите\". Имам усещането, че в сагата около гражданските застраховки се чува българска музика с отчетливи латино-американски ритми.  В ДАНС би трябвало да знаят защо.    - Щом така твърдят шефовете от КФН, може и да има средства. Но въпросът е юридически и изходът според редица наши експерти е най-малкото спорен. В парламентарната зала онзи ден се чу, че удръжката на средства от полиците на ЗД \"Олимпик\" за обезпечителния гаранционен фонд са били незаконни. Тоест, че те трябвало сега да се връщат в Кипър. Ако е така, нещата стават още по-сложни. Но със сигурност трябва да се правят законодателни и нормативни промени. И пак възниква въпросът, защо чак сега КФН и Министерството на финансите се сещат за това? Нека те да отговарят на въпросите, затова им се плащат й такива апетитни заплати.    - Благополучният вариант е бързи предсрочни избори. Сегашните управляващи се провалят практически във всички сектори на икономиката и обществения живот. В практически фалити са здравната ни система и БДЖ, образованието и науката са в колапс, от армията ни не остана почти нищо, за полиция, закони и сигурност да не говорим. Убийци излизат с духовата музика през централния вход на затворите, кражбите и издевателствата над българите са повсеместни. Сега става ясно, че френските лаборатории дават отрицателни резултати, тоест оказва се, че са избити здрави животни и е съсипан поминъкът на хиляди семейства и то в чувствителен за националната ни сигурност регион. Сега и нови фалити. На всичкото отгоре и договорът с Македония е още топъл, а се оказва, че подписалите го вече щели да пишат към него нови допълнителни споразумения. С това става ясно, че буквално цъфтят симптомите на предателство на националните ни интереси.  Това управление бе търпяно твърде дълго. От него са вдигнали ръце и Великите сили. Не \"гадовете\", а провалът на собственото им управление е заплаха за мандата на това правителство. Слугинажът за едни води до реакцията на други. А и \"слугите\" се сменят, когато са компрометирали поръчителя. Затова навсякъде се чува великолепната песен на Прешъс Уилсън \"One way ticket\" (еднопосочен билет). Премиерът Борисов в едно интервю наскоро каза, че щели да му се смеят, ако за трети път подаде оставка. Ами толкова ли няма кой да го информира, че народът му се смее и без още да е дал оставка? А смехът не винаги е здраве.   ", "date": "2018.08.23", "title": "Проф. Румен Гечев за кризата \"Олимпик\": Пари – наркотици – повече пари"}
{"url": "http://epicenter.bg/article/Podyalbata-na-teritorii-mezhdu-Sarbiya-i-Kosovo-shte-otvori-kutiyata-na-Pandora-na-Balkanite-/161992/11/33", "text": "Централна тема на разговорите между президентите на Сърбия и Косово Александър Вучич и Хашим Тачи в Брюксел ще бъде размяната на територии, срещу която са водещите страни в Европа, а експертите се опасяват, че прекрояването на границите ще доведе до нова война на Балканите. Това твърди руското издание \"Комерсант\", цитирано от БГНЕС.  Преговорите между Белград и Прищина се водят вече няколко месеца, но реален напредък не е постигнат и източници, близки до сръбските власти твърдят, че ЕС вече поставя ултиматум да има споразумение до началото на 2019 година, защото в противен случай интеграцията в евросъюза ще бъде блокирана.  Дипломатически източници от страна на държавите в ЕС обясняват, че Брюксел не иска от Белград да признае Косово, но че нормализирането на ситуацията предвижда членство на Косово в международни организации, включително ООН и че Прищина трябва да се съгласи със създаването на Съюз на сръбските общини.  За Белград не е лесно да приеме тази формула, което означава официално да признае, че е загубил Косово. В сръбската конституция съществува разпоредба, според която Косово е неделима част от Сърбия. С това Вучич рискува не само да загуби рейтинга си, но и да бъде обвинен в предателство към националните интереси.  В тази патова ситуация сръбският президент се впуска в неочаквана стъпка - настоява за прекрояване на границите на Косово. Става дума за старата идея за разделяне на Косово и присвояване на северните части, в които са населени предимно сърби.  Също така неочаквана беше идеята на Тачи, който \"предпазливо\" застана зад \"корекция на границите\", с което двамата \"фактически маркираха формулата за нормализиране на отношенията чрез размяна на територии\".  Активното лобиране на президента на Сърбия в западните центрове за преначертаване на границите на Косово е обяснимо. Без подкрепата на тази идея в ключови страни идеята е нереализируема, а перспективата в голяма степен зависи от позицията на световната общност.  Повечето експерти за Балканите се опасяват, че размяната на територии по етнически принцип ще отвори кутията на Пандора в региона, тъй като може да реши един проблем, а да създаде хиляди други.  „След косовската размяна и Република Сръбска ще тръгне към обединение със Сърбия, след което ще стане неизбежно разпадането на Босна“, твърди хърватският анализатор Владо Вурушич. \"Нито пък Хърватия ще остане настрана, присвоявайки си хърватските дялове от Босна. И местните мюсюлмани, и техните покровители от Турция със сигурност ще обърнат поглед към мюсюлманската област в Сърбия - Санджак. Тогава ще дойде ред и на Македония и може би на Черна гора. Домино ефектът ще стане необратим.\"  ", "date": "2018.08.23", "title": "Подялбата на територии между Сърбия и Косово ще отвори кутията на Пандора на Балканите "}
{"url": "http://epicenter.bg/article/Shefat-na-KEVR--Shte-ima-poskapvane-na-prirodniya-gaz--mozhe-da-e-s-15--/161938/4/0", "text": "Ще има увеличение на цената на природния газ за последното тримесечие на 2018 г. Това каза пред журналисти председателят на КЕВР доц. Иван Иванов, предаде репортер на Агенция „Фокус“.  „Има риск от сбъдване на прогнозата на „Булгартрансгаз“ за поскъпване на природния газ с 15% от следващото тримесечие. Всичко зависи от движението на цената на петрола на международния пазар. Очакваме на 10 септември да получим заявлението на „Булгаргаз“ за цени за четвъртото тримесечие. И ще се съобразим естествено с направеното заявление, като то ще мине през щателен анализ и проверка от страна на нашите експерти“, каза още доц. Иван Иванов. По думите му до края на месец септември КЕВР ще се произнесе за цената на природния газ за последното тримесечие.  „Със сигурност ще има увеличение на цената на природния газ. Неведнъж съм казвал, че по отношение на това възможностите на КЕВР са силно ограничени – ние преди всичко трябва да проверим методиката на изчислението и да проверим дали предложената цена е в съответствие с договора, който има между „Газпром Експорт“ и „Булгаргаз“ за цената на природния газ. Но движението на цените и курсът на долара в момента са в неблагоприятна посока“, коментира доц. Иванов и посочи, че това се вижда и по цените на течните горива по бензиностанциите в страната.  „Ако се наложи увеличение на цената на топлинната енергия, ще направим всичко възможно това да се случи в началото на отоплителния сезон. Защото не искам да си помисля дори, че може да се прави увеличение по средата на януари. Но много малко зависи от КЕВР – в цената на природния газ и топлинната енергия ние нямаме сериозни инструменти за въздействие“, коментира още той.  На въпрос дали България предприема нещо във връзка с това, че Европейската комисия (ЕК) сключи сделка с „Газпром“ и помоли за намаление на цените на природния газ спрямо нивата в ЕС и другите държави, доц. Иванов отговори: „Това, което е решение на ЕК, подлежи на изпълнение след публикуване на официалния вестник на ЕК. Но такава публикация още няма. След това в рамките на 10 седмици „Газпром“ е задължен да започне преговори със засегнатите 8 страни. Това е дългосрочен вариант и считам, че той ще има развитие“.  ", "date": "2018.08.23", "title": "Шефът на КЕВР: Ще има поскъпване на природния газ, може да е с 15% "}
{"url": "http://epicenter.bg/article/Vsichki-plashtaniya-na-tol-taksite-i-elektronnite-vinetki-shte-se-pravyat-prez-BORIKA-/161993/4/0", "text": "Агенция „Пътна инфраструктура“ стартира обществена поръчка за обслужване на картови плащания на такси за ползване на републиканската пътна мрежа, наредени чрез виртуално терминално устройство ПОС или чрез терминални устройства ПОС и изграждане на интерфейсна връзка (host to host). Това съобщиха от пътната агенция.  По този начин се осигурява свързване на изчислителната система (host-system), обслужваща ПОС устройствата на АПИ и изчислителната система на БОРИКА за обслужване на плащания с платежни карти на територията на България.  Процедурата е по договаряне без предварително обявление по ЗОП - чл.18 ал.1 т. 8, тъй като поръчката може да се реализира само от „Борика“ АД, въз основа на изключителните права на дружеството, съгласно издаден от БНБ лиценз.  Индикативната стойност на поръчката е 7,2 млн. лв. без ДДС и е за срок от 3 години.  ", "date": "2018.08.23", "title": "Всички плащания на тол таксите и електронните винетки ще се правят през БОРИКА "}
{"url": "http://epicenter.bg/article/Cyprus-Mail--Kak-kiparskiyat-nadzoren-organ-prospa-senchestiya-investitor-zad--Olimpik--/161994/4/0", "text": "Фалитът на застрахователната фирма „Олимпик“, която подложи на изпитание отношенията между Кипър и България, можеше да бъде избегната, стига надзорният орган на кипърския застрахователен сектор да беше изпълнил задълженията си по-стриктно, пише електронното издание на кипърския ежедневник Cyprus Mail, цитирано от Агенция \"Фокус\".  Документи, с които Cyprus Mail се сдобил, разкриват че собственикът на компанията е имал противоречива репутация, в най-добрия случай, като резултат от начина и вида на компаниите, които е управлявал, докато „Олимпик“ е имала натрупани искове, които надхвърлят почти четири пъти годишния ѝ оборот.  Диего Гонсалес Алонсо, испански гражданин и собственик на базираната в Люксембург компания-майка на „Олимпик“, „Хиспакол“, е бил назован в изявление от юни 2015 година издадено от испанската Национална комисия за фондовите пазар, която контролира финансовите пазари в иберийската страна, предупреждавайки инвеститорите за дейностите на компанията му.  В България, където компанията има 9-процентов пазарен дял и около 200 000 застрахователни полици издадени на шофьори, „Олимпик“ е изправена пред 9500 иска на стойност 28.5 милиона евро. Въпросът кой е отговорен за тези искове нарани двустранните отношения и българските власти поискаха от Кипър да платят сметката.  Ралица Агайн, заместник-председателят на българската Комисия по финансов надзор, подаде оставката си във вторник, след като фалитът на „Олимпик“ беше обсъден в парламента в София в присъствието на министър-председателя Бойко Борисов. Тя беше критикувана от българския финансов министър Владислав Горанов.  ", "date": "2018.08.23", "title": "Cyprus Mail: Как кипърският надзорен орган проспа сенчестия инвеститор зад „Олимпик“ "}
{"url": "http://epicenter.bg/article/Kiparskata-smetna-palata-e-predupredila-predi-3-godini-za-problemi-s--39-Olimpik-39-/161997/4/0", "text": "Кипърската сметна палата е алармирала преди 3 години за потенциални затруднения пред фалиралата застрахователната компания \"Олимпик\", съобщава БНР. Още през 2015 г. кипърската институция е предупредила за възможни проблеми пред компанията от следващата 2016 г., посочва председателят на Палатата. Заради проблеми с капиталовата адекватност „Олимпик” не е в състояние да отговори на изискванията на система за застрахователен надзор в ЕС - познат като \"Платежоспособност 2\", е решаващият извод в доклада от външния одит на дружеството, представен на 4 май тази година. В него одиторът констатира, че не е било възможно да се съберат доказателства за наличието на активи, с които компанията да удовлетвори новите критерии за функционирането на застрахователните дружества. Спорното финансиране е на обща стойност от около 210 млн. евро и включва инвестиции в имот и в друго дъщерно дружество, корпоративни облигации и пари в брой.   От кипърската Служба за контрол на застрахователните компании подчертават, че всички процедури в случай на неплатежоспособност на застрахователно дружество с оглед на защитата на застрахованите лица, са извършени в установените от закона срокове.  ", "date": "2018.08.23", "title": "Кипърската сметна палата е предупредила преди 3 години за проблеми с 'Олимпик'"}
{"url": "http://epicenter.bg/article/Dapzhavata-cpecheli-i-deloto--Bpana--cpeshty-Cimeon-Vtori-/161942/3/0", "text": "Дъжaвaтa yдъpжa пopeднa пoбeдa в битĸитe cи зa т.нap. цapcĸи имoти cpeщy Cимeoн Caĸcĸoбypггoтcĸи. C peшeниe нa cъдия Πeтя Aлeĸcиeвa oт CГC eдин oт нaй-aпeтитнитe двopци – „Bpaнa“ e бeзcпopнo пpизнaт зa дъpжaвнa coбcтвeнocт. Диcпoзитивът нa peшeниeтo излeзe днec,    Увaжeн e и иcĸът нa дъpжaвaтa cpeщy Cтoличнa oбщинa и e paзпopeдeнo COC и Cимeoн дa й въpнaт двпpeцa, пapĸa, цeлия ĸoмплeĸc.  Taĸa oт вcичĸи „цapcĸи“ дeлa бeз peшeниe нa пъpвa инcтaнция ocтaвa caмo пpoцecът зa 16 500 дĸa pилcĸи гopи. Bcичĸи ocтaнaли – зa „Cитняĸoвo“, „Capъгьoл“, „Цapcĸa Биcтpицa“, бившeтo cтoпaнcтвo нa УБO ĸpaй Bpaнa бяxa cпeчeлени oт дъpжaвaтa, пpeдcтaвлявaнa нaй-вeчe oт ĸaнтopaтa нa Иpeн Caвoвa. A peшeниятa зa „Cитняĸoвo“ и „Capъгьoл“ ca и oĸoнчaтeлни, cлeд пpoизнacянe вĸлючитeлнo нa Bъpxoвния ĸacaциoнeн cъд.  „Bpaнa“ e cpeд „пepлитe“ в ĸopoнaтa oт имoти. Двopцoвият ĸoмплeĸc ce cъcтoи oт цeнтpaлнa cгpaдa cгpaдa нa двopeцa c плoщ oт 2013 ĸв м, oщe нaд 20 пocтpoйĸи, opaнжepии, пapĸът e c плoщ oт 992 дĸa.  Bcичĸo тoвa бe въpнaтo oт Cимeoн Caĸcĸoбypггoтcĸи oт няĸoгaшния cтoличeн ĸмeт Cтeфaн Coфиянcĸи (впocлeдcтвиe чacт oт пapĸa бe пpeдocтaвeнa нa oбщинaтa, вĸлючитeлнo зa cтoпaниcвaнe) нa бaзaтa нa peшeниeтo нa Koнcтитyциoнния cъд oт 1998 г., ĸoeтo – ĸaĸтo eдинoдyшнo oбявявaт вcичĸи cъдeбни инcтaнции дoтyĸ – нямa и нe мoжe дa имa pecтитyциoнeн eфeĸт. Бeзпpoтивopeчиви ca и apгyмeнтитe нa мaгиcтpaтитe зa ocнoвния фaĸт – coбcтвeниĸ нa няĸoгaшнитe цapcĸи двopци и гopи e билa дъpжaвнaтa cлyжбa Интeндaнтcтвo, a нe мoнapcитe ĸaтo пepcoни.  Имeннo зa „Bpaнa“ бe нaпpaвeн oпит зa cпaзapявaнe cъc Cимeoн, ĸoгaтo в ĸpaя нa 2017 г. oтгoвopният зa дъpжaвнaтa coбcтвeнocт peгиoнaлeн миниcтъp Hиĸoлaй Haнĸoв внece иcĸaнe зa cпиpaнe нa пpoцeca дo пocтигaнe нa cпopaзyмeниe. Гpъмнa cĸaндaл и пpaвитeлcтвoтo ce oтĸaзa oт cдeлĸи c бившия цap и пpeмиep.  Πo тoвa дeлo зaщитницитe нa дъpжaвaтa oт eĸипa нa Иpeн Caвoвa пoиcĸaxa oт Cимeoн и cecтpa мy Mapия-Лyизa нaд 6 млн.лв. oбeзщeтeниe зa нeпpaвoмepнoтo пoлзвaнe нa имoтa и нaд 1,5 млн.лв. лиxви.  ", "date": "2018.08.23", "title": "Дъpжaвaтa cпeчeли и дeлoтo „Bpaнa“ cpeщy Cимeoн Втори "}
{"url": "http://epicenter.bg/article/-Patrulka-blasna-kola--politsayat-e-s-akt/161944/3/0", "text": "На 21 август, около 14,25 часа, на кръстовището с улици „Димитър Пехливанов-Добрович“ и „П. Милюков“ в Сливен е възникнало пътно произшествие, при което служебен полицейски автомобил „КИА“ е блъснал лека автомобил „Ауди 80“. Това съобщиха от ОДМВР-Сливен.   От произшествието няма пострадали, причинени са леки материални щети. На полицейския служител е съставен акт.   Извършва се проверка във връзка с извънредното произшествие със служебен автомобил.", "date": "2018.08.23", "title": " Патрулка блъсна кола, полицаят е с акт"}
{"url": "http://epicenter.bg/article/Obviniha-obshtinskiya-savetnik-ot-Nesebar-Peyko-Yankov-i-za-iznudvane/161950/3/0", "text": "Общинският съветник от Несебър Пейко Янков, който се разследва като част от групата за рекет, побои и наркоразпространение на Димитър Желязков - Очите, от сряда е с ново обвинение, съобщи адвокатът му Росен Кожухаров. Освен за участие в организирана престъпна група и палеж на казино в Слънчев бряг, Янков е обвинен и в изнудване съобщава БНР.  \"Защитата счита, че и това обвинение е несъстоятелно и към настоящия момент ние подготвяме своята защитна позиция и съответно ще организираме събирането на доказателства в противовес на онова, което твърдят колегите от прокуратурата\", казва адвокат Кожухаров.  Адвокат Росен Желязков коментира новото обвинение на Пейко Янков преди начало на заседанието на Апелативния специализиран съд, който ще решава да остане ли за постоянно в ареста общинският съветник от Несебър.  ", "date": "2018.08.23", "title": "Обвиниха общинския съветник от Несебър Пейко Янков и за изнудване"}
{"url": "http://epicenter.bg/article/Prokuraturata-razkaza-kak-se-e-stignalo-do-aresta-na-Desislava-Ivancheva-/161951/3/0", "text": "Поради големия медиен интерес, пресцентърът на Прокуратурата на Република България представя информация за обвинителния акт срещу кмет, заместник-кмет и бивш кмет на столичен район, внесен в Специализирания наказателен съд на 22 август 2018 г. Обвинителният акт срещу Десислава Иванчева, Биляна Христова - Петрова и Петко Дюлгеров е за подкуп в особено големи размери, представляващ особено тежък случай, извършен чрез изнудване, посредством злоупотреба със служебно положение.  Въз основа на събраните от Специализираната прокуратура доказателства, е установена следната фактическа обстановка:  На 24.11.2016 г., след проведени частични избори, обвиняемата Десислава Иванчева положила клетва като кмет на район „Младост“- Столична община, а на 09.12.2016 г. назначила обвиняемата Биляна Христова-Петрова за заместник кмет с ресор „Култура“. От 19.04.2017 г. на обв. Христова – Петрова бил възложен ресор „Управление на общинската собственост и жилищния фонд“ и „Регистрация и контрол на търговската дейност“.  Обв. Иванчева лично резюлирала преписките и определяла служителите, на които ги възлагала за работа. Това довело до забавяне движението на множество преписки и натрупването им в кабинета на обвиняемата.  Общият брой на откритите неразпределени преписки при извършените неотложни процесуално – следствени действия надвишавал 1000. Преобладаващата част от тях касаели административни процедури, свързани с изграждане на строителни обекти на територията на район „Младост“ - СО.  Едно от дружествата със забавена административна процедура по съобщаване на заповед за одобряване на изменение на плана за регулация и застрояване /ИПРЗ/ и на работния устройствен план /РУП/ било „Ваклин груп“ ООД, с управител Александър Ваклин. Всяка седмица представител на „Ваклин груп“ ООД посещавал сградата, в която се помещава районната администрация и се интересувал за движението на заведената на 16.06.2017 г. преписка. Служителите в деловодството съобщавали, че преписката е при кмета на район „Младост“- СО и все още не е резолирана за работа на конкретен служител.  На 09.10.2017 г. от името на дружеството била депозирана писмена молба до кмета на район „Младост“-СО с искане за предприемане на действия, а на 18.10.2017 г. „Ваклин груп“ ООД депозирало заявление за съдействие и до главния архитект на Столична община, с цел преодоляване бездействието на компетентния орган.  Въпреки така предприетите действия, съобщаването на заповедта на главния архитект на СО продължавало да се бави, поради което на 12.12.2017 г. представляващият „Ваклин груп“ ООД подал жалба в Административен съд – София град срещу мълчаливия отказ на кмета на район „Младост“ – СО. В жалбата е отправено искане за издаване на задължителни указания на административния орган относно разгласяването на заповедта от 14.06.2017 г. на главния архитект на СО.  Наред с това Александър Ваклин търсил начин да проведе лична среща с кмета на район „Младост“ – СО. Неуспешните му опити го мотивирали да сезира и Комисията за противодействие на корупцията и отнемане на незаконно придобито имущество /КПКОНПИ/.  При разговор с изпълнявалия функциите на кмет на район „Младост“ – СО, в периода 2007 г. -2011 г. - обв. Петко Дюлгеров, обвиняемата Иванчева му заявила, че е приела „лично“ случая на „Ваклин груп“ ООД, заради заведеното от свид. Ваклин административно дело срещу общината. Изразила категоричното си намерение да изчака да приключи съдебното производство и едва тогава да предприеме действия по преписката.  Казусът на „Ваклин груп“ ООД бил основна тема на разговор и на проведената на 16.03.2018 г. среща между тримата обвиняеми – Десислава Иванчева, Биляна Христова – Петрова и Петко Дюлгеров в пицария в ж. к. „Борово“. Постигнали съгласие да поискат подкуп от свид. Ваклин в размер на 250 000 евро, като обв. Дюлгеров поел ангажимент да му съобщи за размера на сумата и да осъществява по-нататъшната комуникация.  На 19.03.2018 г. в изпълнение на общата цел – да се облагодетелстват неправомерно, обв. Дюлгеров се срещнал и съобщил на Александър Ваклин, че обв. Иванчева иска да получи сумата от 250 000 евро, за да изпълни задълженията си по административната процедура на обявяване на заповедта за одобряване на изменението на плана за регулация и застрояване /ИПРЗ/ и на работния устройствен план. Уклончивият отговор на Ваклин, че ще помисли, улеснил обв. Петко Дюлгеров при реализиране на намеренията да посредничи при преговорите. При поредната среща между Ваклин и Дюлгеров на 23.03.2018 г., последният предложил плащанията да бъдат на три пъти по около 70 - 80 хиляди евро.  На 03.04.2018 г. около 14:00ч. тримата обвиняеми се срещнали отново, за да обсъдят предложението, което обв. Дюлгеров отправил към Александър Ваклин - плащане на части на исканата като подкуп сума. Постигнато било съгласие 20 % от общата сума да остане за Дюлгеров, а плащанията да са 3 по 75 000 евро.  При проведената среща с Ваклин в същия ден /03.04.2018 г./, обв. Дюлгеров узнал, че „Ваклин груп“ ООД притежава и други недвижими имоти, отредени за застрояване на територията на район „Младост“ - СО, за които предстои да се предприемат административни процедури. Двамата коментирали, че ако заплати поисканата сума като подкуп - по 20 евро на кв. м. застроена площ, за останалите имоти Ваклин ще трябва да заплати около 1 000 000 евро. Затова обв. Дюлгеров поел ангажимент да предложи на обв. Иванчева да намали цената на 10 евро за кв. м. или общата сума, която Ваклин да плати, да е в размер на 500 000 евро.  Така се стигнало и до общото съгласие на тримата обвиняеми постигнато на срещата им на 11.04.2018 г. да бъде увеличен размера на първоначално поискания подкуп от 250 000 евро на 500 000 евро.  Вечерта в понеделник, на 16.04.2018 г., обвиняемият Дюлгеров потърсил Александър Ваклин, за да му каже, че Иванчева лично му е заявила, че няма да придвижи процедурата, докато не си вземе парите. Така се стигнало до уговорката предаването на първата част да се осъществи на следващия ден - 17.04.2018 г., в кафене „Мементо“ на ул. „Георги С. Раковски“ № 106 в гр. София.  Около 11.00 часа на предварително договореното място Ваклин предал на Дюлгеров предварително белязаните от органите на разследването банкноти в евро на обща стойност 70 000 евро. В тоалетната на заведението обв. Дюлгеров отброил от дадените му, парична сума в размер на 14 000 евро и ги прибрал отделно в чантата си. Непосредствено след това - в 11:14 ч. Дюлгеров провел разговор по телефона с обв. Биляна Христова-Петрова и се разбрали да се видят в 11:30 ч. в заведението „Марая“, на ъгъла при градинката на „Кристал“.  Малко след разговора пострадалият Ваклин и обвиняемият Дюлгеров напуснали кафене „Мементо“ като Дюлгеров се отправил към кафене „Марая“. На мястото на срещата пристигнали обвиняемите Иванчева и Биляна Христова - Петрова. Тримата седнали на външна маса и говорили около час за различни неща. Обсъдили отново и случая на Ваклин. След като обв. Дюлгеров потвърдил, че е получил първата част от исканата парична сума, тримата заедно напуснали заведението и тръгнали към паркирания в близост до ул. „Славянска“ № 11 служебен автомобил, с който пристигнали обвиняемите Иванчева и Христова-Петрова.  Иванчева заела шофьорското място, обв. Дюлгеров седнал на предната седалка до нея, а обв. Биляна Петрова - на задната седалка. Вътре в автомобила, обв. Иванчева попитала Дюлгеров дали е взел своята част от парите, предварително договорените 20 % и след като той потвърдил, двете обвиняеми поискали да се премести на задната седалка до обв. Петрова. Обв. Дюлгеров седнал отзад и предал три пачки банкноти, захванати с ластик - две от тях с банкноти с номинал от по 100 евро и една пачка с банкноти с номинал от по 500 евро, всички белязани от органите на разследването, на обща стойност 56 000 евро. След като обвиняемите Иванчева и Биляна Петрова-Христова се уверили, че и трите пачки съдържат банкноти в евро, последната ги поставила в бял кашон с лого на кафе „Илли“. Веднага след това, в 12:50 ч. Иванчева се обадила по телефона на служителка в общинската администрация и ѝ разпоредила да намери преписката на „Ваклин груп“ ООД в кабинета ѝ и веднага да я предаде за работа.  След този разговор, обв. Дюлгеров слязъл от автомобила и тръгнал пеш в посока Народния театър. Последвали го оперативни служители, работещи по случая, които го задържали в близост до входа на „Гранд хотел София“.  За намерената при личния си обиск сума от 14 000 евро, обвиняемият Дюлгеров заявил пред разследващите, че тя е част от получената от Александър Ваклин обща сума от 70 000 евро.  При извършеното в хода на разследването освидетелстване на обв. Петко Дюлгеров с UV лампа са осветени дланите му и са установени петна със зеленикава флуоресценция. Това е дало основание да се изземат и обтривки с етилов алкохол от дланите му, които са приложени като веществени доказателства по делото.  При напускането на автомобила от обв. Дюлгеров, обв. Биляна Христова – Петрова се преместила на предна дясна /пасажерска/ седалка, след което автомобилът, управляван от обвиняемата Иванчева потеглил в посока бул. „Васил Левски“. Спрян е за проверка от служители на КПКОНПИ и СДВР, след което от разследващите органи са предприети неотложни следствени действия за документиране на престъпната дейност.  При претърсването в автомобила са били иззети обтривки от различни части - дръжки на врати, волан, скоростен лост, лост за чистачки, лост за мигачи, закопчалки на предпазни колани, контактен ключ за автомобила, оставен на предното табло, над волана.  Зад предна лява седалка, на пода на автомобила бил намерен белия кашон с лого на кафе „Илли“ и оставените в него от обв. Биляна Христова – Петрова под бял подаръчен плик три пачки с банкноти в евро. Банкнотите са описани надлежно в протокола със серийни номера.  При извършените неотложни процесуални действия спрямо Христова-Петрова е установена специфична флуоресценция върху пръстите на лявата ръка отгоре, откъм дланта; на дясната ръка в областта на ноктите, както и в областта около устата и деколтето. При освидетелстването, извършено с писменото съгласие на обвиняемата за времето от 20:10 ч. до 20:45 ч., са иззети обтривки с етилов спирт от гореописаните области на тялото ѝ. Действията и констатациите са документирани във фотоалбум.  При осветяването с UV лампа на двете ръце на обвиняемата Иванчева също е установена специфична флуоресценция - странично на дланта на дясната ръка откъм малкия пръст, от външната страна и от вътрешната страна на лявата ръка между малкия и безименния пръст, както и в областта на устата и носа.  В дамската чанта на обв. Иванчева е открит, иззет и приложен като веществено доказателство по делото - 1 бр. бял тефтер с надпис, с изписан на ръка текст на първи и втори лист със съдържание:  „① В – 12,500х15  I 12 500 х 15 – 187 500  40 000 х 10 – 400 000 ....“.  В хода на разследването по делото е назначена комплексна съдебна физикохимична, техническа и дактилоскопна експертиза, с обекти на изследване иззетите обтривки от тримата обвиняеми, банкнотите, от частите на претърсвания автомобил и контролните проби към тях. Проверена е истинността на иззетите банкноти, както и наличието на годни дактилоскопни следи, върху приобщения като веществено доказателство сенник на автомобила.  По делото са изготвени лицевоидентификационна и фотосъпоставителна експертизи на иззетите записи от камерите на заведението, в което се провела срещата между тримата обвиняеми на 17.04.2018 г.  И спрямо тримата обвиняеми продължава да се прилага мярка за неотклонение „задържане под стража“.  Предстои Специализираният наказателен съд да насрочи делото за разглеждане в разпоредително заседание.  ", "date": "2018.08.23", "title": "Прокуратурата разказа как се е стигнало до ареста на Десислава Иванчева "}
{"url": "http://epicenter.bg/article/Moreto-vze-oshte-edna-zhertva--tyaloto-na-59-godishen-rusenets-izpluva-na-plazha-v-Pomorie-/161953/3/0", "text": "Тялото на 59-годишен мъж от Русе е открито на централния плаж в Поморие.  На 22 август, около 12.50 часа в Районно управление - Поморие е получено съобщение за инцидент в района на Поморийския централен плаж, при който в охраняемата зона на плажа, в близост до вълнолома до болница „Вита“, е открито тялото на 59-годишния П.Ц. от Русе.  Въпреки опити за реанимиране, осъществени от страна на екип на „Спешна помощ“, П.Ц. е починал, съобщават от ОДМВР-Бургас.  Тялото му е откарано в отделение „Съдебна медицина“ при УМБАЛ - Бургас за аутопсия.  ", "date": "2018.08.23", "title": "Морето взе още една жертва, тялото на 59-годишен русенец изплува на плажа в Поморие "}
{"url": "http://epicenter.bg/article/Apelativniyat-sad-vav-Varna-namali-prisadata-na-Anita-Meyzer-/161964/3/0", "text": "Апелативният съд във Варна измени присъдата на признатата за виновна в убийство по непредпазливост на съпруга си и за подкуп Анита Желева, по-популярна като Мейзер, съобщиха от пресслужбата на апелативна прокуратура в града, цитирани от бТВ.  Оттам уточняват, че в наказателно-осъдителната част присъдата на първата съдебна инстанция е била намалена на 3 години лишаване от свобода за престъплението по член 122, ал. 1 от НК. За предложения подкуп на полицейски служител – престъпление по чл. 304а от НК, апелативният съд е намалил също наказанието й на 2 години лишаване от свобода и глоба в размер на 4000 лева.  След групиране на двете наказания състав на Апелативния съд е наложил най-тежкото от двете, а именно 3 години лишаване от свобода при първоначален общ затворнически режим, като е присъединена и глобата в размер на 4000 лева.  В гражданско-осъдителната част на присъдата на Варненския окръжен съд също има изменения. Апелативният съд е намалил размера на присъденото обезщетение на майката на починалия съпруг на Анита от 150 000 лева на 100 000 лева с дължимите лихви от датата на причиненото увреждане – 14 август 2016 г., до окончателното му изплащане.  Мярката за неотклонение \"домашен арест\", определена от Апелативния съд, остава, допълват от пресслужбата на апелативната прокуратура.  По-рано Мейзер обжалва присъдата си от 4,5 години затвор. Пред съда през февруари тази година тя тотално смени версията си, като обяви, че изобщо не е била в дома си по време на фаталния инцидент – в нощта на 14 август 2016 г.  Обясни, че не можела повече да поема вина, без да е виновна, а досегашната версия била поддържала, защото адвокати и разследващи органи я посъветвали, че така ще получи само условна присъда.  ", "date": "2018.08.23", "title": "Апелативният съд във Варна намали присъдата на Анита Мейзер "}
{"url": "http://epicenter.bg/article/21-godishna-zhena-naryazana-ot-priyatel-pred-hotel-na--Zlatni-pyasatsi--/161966/3/0", "text": "21-годишна жена беше намушка с нож пред хотел в курорта „Златни пясъци”. Инцидентът стана в следобедните часове на 22 август в централната част на комплекса, предаде Дарик.  Пострадалата е била нападната от свой приятел, който й нанесъл прорезни рани с макетен нож в областта на врата и на предмишницата.  Нападателят избягал, но по-късно е бил задържан със съдействието на граждани и служители от заведенията в близост до мястото на инцидента. Той на 33 години, родом от Кубрат.  Потърпевшата млада жена е настанена в болница, няма опасност за живота й.  ", "date": "2018.08.23", "title": "21-годишна жена нарязана от приятел пред хотел на „Златни пясъци” "}
{"url": "http://epicenter.bg/article/Apelativniyat-spetsializiran-sad-ostavi-v-aresta-obshtinskiya-savetnik-ot-Nesebar-Peyko-Yankov-/161969/3/0", "text": "С определение от днес - 23 август 2018 г., състав на Апелативния специализиран наказателен съд, потвърди наложената на обвиняемия Пейко Димитров Янков мярка за неотклонение „Задържане под стража“ по воденото срещу него досъдебно производство, добило медийна известност като делото срещу групата на Димитър Желязков - Очите. Това съобщиха от пресцентъра на Прокуратурата на Република България.  Тази мярка беше взета първоначално от състав на Специализирания наказателен съд (СпНС) с определение от 15 август 2018 г., по искане на Специализираната прокуратура. Впоследствие определението бе обжалвано пред Апелативния специализиран наказателен съд.  Апелативната специализирана прокуратура в днешното заседание оспори жалбата и поиска Апелативния специализиран наказателен съд да я отхвърли като неоснователна и да потвърди определението на първата инстанция като правилно и законосъобразно.  Съдът отхвърли жалбата, като прие, че е налице обосновано предположение по всички повдигнати обвинения, включително и за участие на Янков в горепосочената организирана престъпна група, за разлика от определението на СпНС, който бе приел, че обоснованото предположение е налице само касаещо обвинението за изнудване.  Както СпНС, така и АСпНС прие, че е налице реална опасност обвиняемият Янков да извърши друго престъпление, ако бъде освободен.  ", "date": "2018.08.23", "title": "Апелативният специализиран съд остави в ареста общинския съветник от Несебър Пейко Янков "}
{"url": "http://epicenter.bg/article/Ot-dnes-KAT-globyava-shofyorite--ostanali-bez--quot-Grazhdanska-otgovornost-quot--zaradi-falita-na--quot-Olimpik-quot--/161987/3/0", "text": "От днес КАТ ще налага глоби на водачи без валидна задължителна застраховка \"Гражданска отговорност\" след фалита на кипърското застрахователно дружество \"Олимпик\", предаде БНР.  Пътната полиция даде 5-дневен толеранс на водачите с прекратена застраховка в компанията да сключат нови полици към други застрахователи.  Предвидените наказания за липса на \"Гражданска отговорност\" са отнемане на книжка и спиране на колата от движение до представянето на документ за платена застраховка.  Клиенти на фалиралия кипърски застраховател \"Олимпик\" се готвят да съдят държавата и МВР, ако бъдат глобени заради невалидна застраховка на автомобила си.  Хората твърдят, че са подписали полиците си през месец юни, като никой не ги е предупредил, че застрахователят на практика е в несъстоятелност.  В същото време от Пътна полиция напомнят, че санкцията за водач, който управлява автомобила си без \"Гражданска отговорност\", е глоба от 400 лева и отнемане на книжката.  ", "date": "2018.08.23", "title": "От днес КАТ глобява шофьорите, останали без \"Гражданска отговорност\" заради фалита на \"Олимпик\" "}
{"url": "http://epicenter.bg/article/Prokuraturata--I-sled-1-yanuari-2019-g--shte-ima-obviniteli-v-okrupnenite-rayoni-/161990/3/0", "text": "По повод изявления на представители на Инициативен комитет от гр. Чепеларе, свързани със закриването на районни прокуратури и разкриването на териториални отделения към прокуратури в областни градове в 11 населени места, Пресцентърът на Прокуратурата на Република България съобщава следното:  В изпълнение на Решение на Прокурорската колегия към ВСС от 25 юли 2018 г., главният прокурор Сотир Цацаров е изпратил писмо до кметовете и председателите на общинските съвети на общините - Ардино, Белоградчик, Брезник, Дряново, Кула, Мадан, Тервел, Тополовград, Трън, Трявна, Чепеларе.  Такова писмо е изпратено и до изпълнителния директор на Национално сдружение на Общините в Република България.  В писмата е изрично посочено, че съобразно Решението на Пленума на ВСС на мястото на закритите районни прокуратури се разкриват териториални отделения в съответните градове. В тези отделения прокурорите ще изпълняват и след 1.01.2019 г. в пълен обем законовите си задължения – ще участват в съдебни заседания, ще дават дежурства и ще приемат граждани.  По никакъв начин правоприлагането в посочените населени места няма да бъде нарушено, а ефективното изпълнение на работата на прокуратурата ще бъде гарантирано чрез адекватно разпределение на натовареността и оптимално използване на ресурсите.   ", "date": "2018.08.23", "title": "Прокуратурата: И след 1 януари 2019 г. ще има обвинители в окрупнените райони "}
{"url": "http://epicenter.bg/article/Ucheni-otkriha-nov-vid-bozaynik-v-Strandzha-/161970/2/0", "text": "Учени от Националния природонаучен музей към БАН, Природонаучния музей в Словения и Зоологическия институт „Александър Кьонинг“ в Германия съобщават за нов вид бозайник, описан от българска находка в статия за сп. Bonn zoological Bulletin, предава Нова тв.  Бозайниците на Европа се изучават повече от 300 г. и заедно с птиците се смятат за едни от най-добре проучените. Всяка година зоолозите откриват и описват нов вид бозайник, предимно дребни бозайници (насекомоядни и гризачи) от трудно достъпни и слабо проучени места в Южна Америка и Югоизточна Азия. Изненадващо за всички се оказа, че все още има такива места, дори в Европа.  Международен екип от учени с участието на д-р Недко Недялков съобщи, че в горите на Странджа планина живее нов и неизвестен за науката вид бозайник – къртицата Talpa martinorum. Досега се смяташе, че в България се срeщат два вида къртици – обикновена (Talpa europaea) и черноморска сляпа къртица (Talpa levantis). Първият вид е широко разпространен и се среща из цялата страна. А вторият беше известен само от района на Странджа. Черноморската къртица е установена сравнително неотдавна за нашата страна (1991) и от биогеографска гледна точка изглежда логично това да е точно видът Talpa levantis, обитаващ планините около Черно море. Двата вида външно много си приличат и са трудно различими дори за специалист без апаратура. Черноморската къртица е малко по-дребна и клепачите при нея са срастнали, за разлика от европейската.  След проучвания и сравнения (морфологични и генетични) с всички къртици, срещащи се в Европа и региона, беше установено, че слепите къртици от нашето Черноморие не принадлежат към нито един от известните видове, поради което беше описан нов вид, наименуван Talpa martinorum.  Към момента е установено, че новият вид се среща само в югоизточната част на Балканския полуостров като следва плътно очертанията на Странджа планина – у нас и в Турция. Почти нищо не се знае за биологията на новия вид, което ще бъде предмет на бъдещи проучвания.  ", "date": "2018.08.23", "title": "Учени откриха нов вид бозайник в Странджа "}
{"url": "http://epicenter.bg/article/Tsvetanov--Pravitelstvoto-na-Borisov-postiga-uspeh-sled-uspeh--Ninova-zavizhda--/161974/2/0", "text": "Правителството на Бойко Борисов постига успех след успех, а днешните изказвания на г-жа Нинова са поредната ѝ отчаяна акция, продена от завистта й от посещението в България на председателя на Групата на ЕНП в Европейския парламент Манфред Вебер, който в присъствието на премиера Бойко Борисов заяви, че България категорично трябва да влезе незабавно в Шенген. Това написа във Фейсбук председателят на парламентарната група на ГЕРБ и заместник-председател на партията Цветан Цветанов.  Уверен съм, че категоричните факти, които изнася Министерството на замеделието в пълна степен опровергават спекулациите на председателя на БСП Корнелия Нинова. Когато отговорните институции и фактите говорят, дори и популистите е по-добре да замълчат. В противен случай съществува риск гражданите да бъдат въвлечени в заблуда, което е недопустимо за всеки уважаващ себе си народен избраник, камо ли за председател на стогодишна партия.  Очевдино обаче днешните изказвания на г-жа Нинова са поредната ѝ отчаяна акция, продена от завистта й от посещението в България на председателя на Групата на ЕНП в Европейския парламент Манфред Вебер, който в присъствието на премиера Бойко Борисов заяви, че България категорично трябва да влезе незабавно в Шенген. Неудобната истина за БСП и Корнелия Нинова е, че правителството на Бойко Борисов постига успех след успех, като най-добър пример за това е успешно приключилото председателство на Съвета на ЕС, по време на което всички лидери на ЕС идваха в България и даваха високите си оценки за нашата работа. И тогава единствено водената от Корнелия Нинова БСП не оказа никаква подкрепа на държавата, дори напротив - всячески се опитваше да саботира това историческо за България събитие в стремежа си да се добере до властта.  За съжаление, колеги от БСП, не бяха отдавна времената, когато вие управлявахте и всички граждани бяха жертва на вашата некомпетентност и неадекватност, заради които бяха спрени еврофондовете за България. За щастие, по волята на българските избиратели, кабинетът \"Орешарски\" си замина, а кметовете, които вие наричате \"некадърни\", останаха и заедно с кабинета на Бойко Борисов и с парламентарното мнозинство успешно реализират проекти с европейско финансиране. България се е превърнала в строителна площадка и всички региони стават по-привлекателно място за живеене, учене, инвестиции и туризъм.  ", "date": "2018.08.23", "title": "Цветанов: Правителството на Борисов постига успех след успех, Нинова завижда! "}
{"url": "http://epicenter.bg/article/Porozhanov--Temeta-s-fondovete-i-mnogo-seriozna-i-ne-tryabva-da-se-izpolzva-za-politicheski-spekulatsii/161976/2/0", "text": "Оставки на този етап от моя страна надолу няма да има. Това каза министърът на земеделието и храните Румен Порожанов по време на пресконференция, предаде агенция „Фокус“.    коментира Порожанов.   Според него  . Той поясни, че колкото и да не са лицеприятни мерките, те са предприети според изискванията.   „Ние поискахме на председателски съвет да обясним, защото дотогава никой по никакъв начин не поиска информация от нас“, заяви Порожанов.   Към момента  , каза още министърът на земеделието, храните и горите Румен Порожанов по време на пресконференция във връзка със съмненията на БСП за източване на европейски и държавни пари заради чумата с дребните преживни животни.    каза Порожанов по адрес на БСП.   „Когато бях финансов министър през 2014 г., бяха затворени ОП „Регионално развитие“ и програма „Околна среда“.   Всички строители стояха и никой не получаваше пари от 1 януари 2014 г. до времето на служебното правителство“, каза още министърът.    министърът изрази надежда, когато се говори пред ЕК, да има сериозно отношение към разговора.   „България успя да покаже като председател на ЕС, че е една изключително добра администрация, както в сектор „Земеделие“, така и в останалите“, коментира министърът.   „ , заяви Порожанов. На въпрос дали ще търси отговорност на лидера на БСП Корнелия Нинова, министър Порожанов заяви, че не е гледал пресконференцията ѝ, но след като го направи, ще прецени.     Аз още тук искам да кажа, че ако днес съм казал втори проби, има се предвид пробите, които в момента взимаме в 20-километровата зона около тези пет населени места, за да се потвърди има или няма допълнително разпространение на болестта. Не се говори за проби, свързани с петте населени места, в които има подобни заболявания. Това каза министърът на земеделието и храните Румен Порожанов по време на пресконфернция във връзка със съмненията на БСП за източване на европейски и държавни пари заради чумата с дребните преживни животни, предаде репортер на Агенция „Фокус“.   „Може би ще се наложи да обясня и за  , че по този начин се укривали европари. Ако иска някой да каже нещо, да застане с думите си и да носи отговорност за това, което казва. Хората казват така, ама други казват иначе, е много лесно от гледна точка на това да се говорят неща, които не са достатъчно сериозни“, заяви Порожанов във връзка със съмненията на БСП.", "date": "2018.08.23", "title": "Порожанов: Оставки на този етап от моя страна надолу няма да има"}
{"url": "http://epicenter.bg/article/Balgariya-shte-razgleda-ofertite-na-7-darzhavi-za-zakupuvane-na-boen-samolet/161977/2/0", "text": "България ще се отзове на поканите на всички седем страни, до които е изпратила искане за изготвяне на оферта за закупуване на нов тип боен самолет. Това увери заместник-министърът на отбраната Атанас Запрянов.    Досега страната ни е получила покана за военнотехнически консултации от САЩ, но има индикации за покани и от други държави, каза Запрянов, без да ги уточни:  “В момента се намираме в процедура, в която сме изпратили искане за предложение от всички държави. Това са Швеция, Съединените щати, Франция, Италия, Израел. Българската страна няма как да повлияе на този етап по никакъв начин на това, което държавите ще решат и правят. Поканата, която сме получили, е за военнотехнически консултации и такава покана ние можем да получим не само от Съединените щати. Можем да получим, от която и да е друга държава, и ние ще откликнем позитивно на такива покани“, каза Запрянов.   Във вторник главният секретар на президента Румен Радев, Димитър Стоянов, изрази съмнения за предопределяне изхода от състезанието за придобиване на нов изтребител.   Повод за това стана новината за скорошно пътуване до Съединените щати на делегация от Министерството на отбраната. Сделката за покупка на до 8 изтребителя е на стойност милиард и 800 милиона лева с ДДС, платима за няколко години.", "date": "2018.08.23", "title": "България ще разгледа офертите на 7 държави за закупуване на боен самолет"}
{"url": "http://epicenter.bg/article/Vigenin--Vsichko--koeto-prezhivyaha-horata-v-Strandzha--e-napraveno-s-umisal---da-se-usvoyat-sredstva/161978/2/0", "text": "\"Съвпаденията по случая с умъртвените от чума животни в село Воден стават толкова много, че почваме да считаме, че наистина става въпрос за умисъл\". Това заяви секретарят на ПГ на „БСП за България“ Кристиан Вигенин на пресконференция в централата на партията. \"Прокуратурата да подходи по-сериозно по нашето искане да бъде извършена цялостна проверка на дейността на Българската агенция по безопасност на храните, както и на обществените поръчки, които са правени през предишни години\", добави той.  \"Бих задал въпрос - как така се оказва, че на 6 юни т. г. министър Порожанов променя заповед, с която акредитира, Националния диагностичен научноизследователски ветеринарномедицински институт, но го акредитира да извършва диагностика на болестта чума при дребно преживни животни. На 19 юни т. г., само две седмици по-късно, съответният институт вече излиза с първите проби, с които е \"открито\" това заболяване в село Воден и започва цялата сага с избиването на животни\", обясни Вигенин. \"Г-н Порожанов трябва да разясни, кое е наложило тази промяна на 6 юни и как така се оказва, че наистина малко след това заболяване е вече открито“, каза още той. Народният представител припомни, че по информация на хора от агенцията, предишни години е имало подобни случаи - когато се изменят в тази посока заповеди и малко по-късно се оказва, че съответното заболяване се открива и в България в определени огнища. \"Затова считаме, че е нужна цялостна проверка. В конкретния случай събитията след това показват, че наистина ситуацията е доста особена“, допълни той. „Що се отнася до факта дали целта е усвояване на европейски средства, искам само да припомня, че през миналата година ООН по прехрана и земеделие и световната организация за здравеопазване на животните, обявиха болестта чума по дребните преживни животни като цел за елиминиране до 2030 година“, уточни Вигенин. Той допълни, че това е обвързано със съответните финансови ангажименти, създаване на един глобален алианс, в който се включва и Европейската комисия. \"Струва ми се, че това заболяване, което беше открито на територията на ЕС, логично ще доведе и до повече средства, които да бъдат отделени от страна на Европейската комисия в борба с него\", заяви Вигенин, като разясни, че се очаква значително по-големи средства за службите и институциите в България, които ще водят тази борба. \"Тя е свързана, както със съответните мерки за наблюдение и профилактика, така и с ваксини, диагностика, тестове и т.н. Всичко това в контекста на обществената поръчка, както беше обявена, беше и прекратена не съвсем законно, води до нашите сериозни съмнения, че всичко, което преживяха хората в Странджа, беше направено с умисъл, с една ясна цел - да се усвоят средства\", обясни Вигенин. \"Това не е просто повод за политическа отговорност, струва ми се, че тук има и сиво кардинален елемент, който трябва да бъде внимателно проверен и виновните да получат съответно възмездие за това, което сториха\", заключи Кристиан Вигенин  Във връзка с темата Кристиан Вигенин ще бъде командирован на 6 и 7 септември на среща в Брюксел, организирана от Европейската комисия. По време на срещата ще бъде изискана информация, в контекста на мерките, които се предприемат, така, че този въпрос да не остане неизчистен.  ", "date": "2018.08.23", "title": "Вигенин: Всичко, което преживяха хората в Странджа, е направено с умисъл - да се усвоят средства"}
{"url": "http://epicenter.bg/article/D-r-Damyan-Iliev--Ako-si-podam-ostavkata--shte-izleze--che-ne-sam-si-svarshil-rabotata/161980/2/0", "text": "Ако си подам оставката, ще излезе, че не съм си свършил работата. Това каза директорът на Българската агенция по безопасност на храните (БАБХ) д-р Дамян Илиев по време на пресконференция във връзка с изнесената от БСП информация, че няма чума по дребните преживни животни, предаде агенция „Фокус“.   Д-р Илиев подчерта, че няма да си подаде оставката. Той обърна внимание, че БАБХ е била подкрепяна достатъчно от обществото. Той поясни, че, ако има нови положителни проби, ще бъде лошо. „Ще докаже, че мерките, които сме предприели не са били достатъчно ефективни. Говоря за евтаназията, за контролът по движение на хора, за всичките мерки, които трябваше да се направят така, че да не се позволи да бъде разнасян вирусът. Тук имаше мисия, която да провери дали си вършим работата както трябва. Не сме получили забележки. Забележката, която получихме е да не изследваме втори път само 10-километровата зона, а 20-километровата“, заяви д-р Дамян Илиев.   Той обърна внимание, че по време на регистриране на чумата, решението на ЕК е било рестрикции върху областите Бургас и Ямбол. „След като ние започнахме с нашите мерки, с които да предотвратим разпространяването на заболяването, те смъкнаха рестиркциите само на общинско ниво по границата с Турция“, поясни д-р Илиев.    ", "date": "2018.08.23", "title": "Д-р Дамян Илиев: Ако си подам оставката, ще излезе, че не съм си свършил работата"}
{"url": "http://epicenter.bg/article/GERB--Povedenieto-na-Ninova-e-provokatsiya-sreshtu-natsionalnata-sigurnost--organite-da-ya-razsledvat/161982/2/0", "text": "„ Действията и безотговорното поведение на Корнелия Нинова са  провокация срещу националната сигурност на България. Ние се надяваме компетентните органи да разследват това поведение“. Това заяви на извънредна пресконференция депутатът от ГЕРБ Тома Биков по повод днешните изявления на лидера на БСП Корнелия Нинова, че чума по домашните животни в Странджа не е имало. Тя каза, че единствените умрели животни са избитите от БАБХ овце и кози и поиска оставките на министрите Румен Порожанов и Валентин Радев.    „ На първо ямсто искаме да кажем, че въпросът с чумата и т. нар. „втори проби“, показват, че институциите са реагирали адекватно и заразата е предотвратена“, каза Тома Биков.   Депутатът от ГЕРБ съобщи, че партията ще призове да се разследват \"черни каси\" в БСП, защото казусът \"Бенчо Бенчев\" можело да се окаже правило.   \"Ние все още не сме чували какво мисли тя за Бенчо Бенчев. Тя реагира на този огромен скандал с фейсбук публикация. Ще припомня - Бенчев твърди, че е финансирал БСП с повече от 50 000 лева, а централното ръководство твърди, че подобни суми не са регистрирани. Нашите съмнения са актуални, че в БСП има черни каси. Казусът с Бенчев вероятно не е изключение, той може да се окаже правило, може да се окаже модел\", каза Биков.    \"Трябва да се каже в какво се изразява помощта на г-н Бенчев в кампанията на президента Румен Радев. Тук въпросът не е към Сметната палата, проблемът е в това, което не пише в Сметната палата. В кампанията на г-н Радев участваха безработни, социално слаби с по 6000 лева дарения. Всички тези въпроси ние ще продължим да задаваме. Дали г-жа Нинова ще отговори, аз се съмнявам. Тя се държи като собственик на работническо мениджърско дружество и превръща тази партия в това. Човек който не отговаря на важните въпроси, засягащи нея и ползва работническата част в тази формулировка за параван на мениджърските изпълнения стил Бенчо Бенчев\", добави той.   „ БСП нямат право да говорят за европейските фондове, защото по време на тяхното управление Европа два пъти ги спира“, коментира от своя страна Александър Ненков.", "date": "2018.08.23", "title": "ГЕРБ: Поведението на Нинова е провокация срещу националната сигурност, органите да я разследват"}
{"url": "http://epicenter.bg/article/Prezidentat-vrachi-orden--Madarski-konnik--I-stepen-na-poslanika-na-Republika-Sudan-Ilham-Ahmed/161984/2/0", "text": "В качеството си на държавен глава на Република България имам честта и удоволствието да връча високото държавно отличие на Република България орден „Мадарски конник“ – I ст., на Нейно Превъзходителство г-жа Илхам Ибрахим Мохамед Ахмед, извънреден и пълномощен посланик на Република Судан в България. Тази висока награда е израз на нашето  . Това каза президентът Румен Радев по време на церемонията, на която удостои с орден „Мадарски конник“ първа степен посланика на Република Судан Илхам Ахмед, предаде агенция „Фокус“.   „  Вярваме също така, че взаимната воля за политически диалог за развитие на политическите отношения е в основата на развитието на всички останали сфери от взаимен интерес, като започнем от икономика, търговия, културен обмен, образование, здравеопазване“, заяви Румен Радев.   Държавният глава благодари на посланика на Република Судан за нейния   в България. Той отбеляза, че посланик Илхам Ахмед е използвала и най-малката възможност, за да придвижа напред политическия диалог и сътрудничеството във всички потенциални сфери от взаимен интерес.   и то след 10-годишно прекъсване.   Това даде един допълнителен тласък и стимул за развитието на нашите отношения“, отчете президентът.   Румен Радев заяви, че  . „Смело мога да кажа, че с усилията на посланик Ахмед се постави една много добра платформа, която е един добър потенциал ние да вървим напред.   Това ни дава възможност ние да вникнем в проблемите на този регион много по-дълбоко, да оценим тяхната комплексност и всеобхватност. Затова и България съответно печели много по-лесно доверието на нашите партньори от региона. Вярвам, че това, което постави Н. Пр. Ахмед като една добра основа, ще бъде развивано оттук нататък по най-добрия начин“, каза още държавният глава.   Президентът благодари още веднъж на посланик Илхам Ахмед за нейните усилия и личен принос за развитието на двустранните отношения и ѝ пожелава много здраве и успехи на новата длъжност. „Надявам се, че си тръгвате от България с представата, че тя остава завинаги Ваш приятел. На добър час!“, каза още Румен Радев.      Това каза посланикът на Република Судан в България Илхам Ахмед по време на церемонията.   „За мен наистина е голяма чест да получа това престижно отличие, когато се подготвям отново да се върна в родината след прекарани четири прекрасни години в красивата България“, заяви посланик Ахмед и добави, че през тези години общите инициативи са открили нови хоризонти.   Посланик Илхам Ахмед припомни, че   „Наскоро отбелязахме 60 години от развитието на тези силни взаимоотношения, които вървят напред, а сега сме щастливи да бъдем, че трето поколение судански студенти се обучават в университетите в България“, отбеляза тя.   Посланикът посочи, че Судан и България отдавна са сключили  , а частният сектор и в двете страни е открил нови възможности в различни сфери.   „Дойдох в България с мандат да възстановя, да вдъхна нов живот на отношенията между двете ни страни. Много се радвам от постигнатото и благодаря на българските си колеги за доброто сътрудничество и любезната подкрепа.  . Историческо официално посещение беше проведено на министъра на външните работи на Судан в България след 4-десетилетно прекъсване. Има по-активни връзки в сферата на образованието и културното сътрудничество и не само това.      в хода на сътрудничеството ни с големи български университети, където за първи път се създават програми по изучаване на Африка“, заяви Илхам Ахмед.   Посланикът на Република Судан заяви, че е дълбоко убедена, че двете страни ще продължат да си сътрудничат и да бъдат истински партньори не само двустранно, но и на регионална и международна основа по въпроси като    България е важен член на Европейския съюз особено след успешното приключване на председателството на Съвет на Европейския съюз и тя се разглежда от моето правителство като важен партньор в този регион, който не е далеч нито от Африка, нито от Близкия изток.", "date": "2018.08.23", "title": "Президентът връчи орден „Мадарски конник“ I степен на посланика на Република Судан Илхам Ахмед"}
{"url": "http://epicenter.bg/article/Prof--Svetla-Bachvarova--Chuma-nyama--no-sanktsii-ima/161985/2/0", "text": "„Чума няма, но санкции има. Те касаят земеделски стопани в границите на 20-километровата зона около огнищата. Засега компенсации не са осигурени за тези земеделски стопани, а техните ограничения са да не предлагат на пазара земеделска продукция и да не се извеждат извън селскостопанските дворове.” Това каза народният представител от ПГ на „БСП за България” проф. Светла Бъчварова. Тя обясни, че ако няма компенсации, то стопаните ще фалират, защото разходите им са всеки ден, а вече втори месец не могат да реализират приходи. „Настояваме изплащането на компенсациите да стане в много кратък срок и най-накрая да се каже кой е щамът на тази чума. Искаме и да знаем кога ще паднат ограниченията и забраните за стопаните в региона”, попита Бъчварова.  ", "date": "2018.08.23", "title": "Проф. Светла Бъчварова: Чума няма, но санкции има"}
{"url": "http://epicenter.bg/article/Ekipazhat-na-avariraliya--Kugar----s-pravilni-deystviya--no-i-s-tvarde-malko-chasove-v-nebeto-/161986/2/0", "text": "Следващата седмица ще завърши разследването на авиационния инцидент, при който военнотранспортен хеликоптер преряза жици на електропровод и кацна аварийно край Цалапица.  Това заяви в интервю за bTV командирът на военновъздушните сили генерал Цанко Стойков.  Хеликоптерът \"Кугър\" вече е прибран във вертолетната авиобаза „Крумово” за окончателен оглед.  Според генерал Стойков, действията на екипажа са били адекватни, но се изясняват детайлите около инцидента. Той допълни, че екипажът не е имал достатъчно летателни часове.  „Явно полетът е бил особен, има ситуации във въздуха, свързани с дефицит на време и екипажът с малко нальот не е в състояние да предприеме правилните действия. Но това, което са предприели, все пак е адекватно и след събитието, за да запазят вертолета, са взели най-правилното решение”, подчерта генералът.  ", "date": "2018.08.23", "title": "Екипажът на авариралия „Кугър” – с правилни действия, но и с твърде малко часове в небето "}
