{"url": "http://epicenter.bg/article/Mazh-pochina-pred-bolnitsata--sled-kato-bil-izpisan/181110/2/0", "text": "Възрастен мъж почина пред болница малко след като е бил изписан. Близки са потърсили помощ, но никой не се е отзовал, предава Нова тв.  „Човекът излезе подпрян на племенника си, но колабира и не можа да стане”, разказва Пламен Стойков. Той отишъл да помогне при изписването на вуйчото на негов приятел. Въпреки че са пред болница, никой не се притичва на помощ.  „Отидох на регистратурата, започнаха да ме разпитват от коя хирургия бил, как се казва. Аз им казах, че не ме интересува, да изкарат някой, защото човекът лежи на земята, чакахме, чакахме по едно време излезе една дама и започна да го пита за социалния му статус и за това, дали е женен или осигурен”, разказа Стойков. Обажда се на телефон 112 и линейката идва след половин час, но вече било късно. Болницата има и спешен кабинет, но според директора никой лекар или медик не е знаел, че пред лечебното заведение има човек в безпомощно състояние. „В момента тече проверка между колегите, дали са били информирани и ако са, защо не са реагирали. Ще разчитам на всичките техни мнения - и на регистратура, и на персонала”, каза Борил Петров, директор на Пета МБАЛ, София. Починалият мъж е бил на 71 години с множество заболявания. „Лекувал се е от месец февруари в Пета градска болница. Получил е тъй наречената „внезапна смърт” пред болницата, за която причините може да бъдат други, не са ясни още, но могат да бъдат много”, добави Петров. „Нещо е много повредено в тази система. За да може човек в болница, в цивилизована държава в ЕС, да умре на улицата - изписан от болницата, значи има нещо много повредено”, заяви от своя страна свидетелят на инцидента Пламен Стойков. В болницата започна проверка по случая. ", "date": "2019.04.24", "title": "Мъж почина пред болницата, след като бил изписан (ВИДЕО"}
{"url": "http://epicenter.bg/article/Boyko-Borisov--Utre-shte-provedem-sreshta-s-rakovodstvoto-na-UNSS-/181045/2/0", "text": "Ще проведем среща с УНСС утре в 11.00 часа. Това каза премиерът Бойко Борисов в началото на седмичното правителствено заседание по повод информацията, разпространена от ръководството на учебното заведение, че то е заплашено от фалит, предаде репортер на Агенция „Фокус“.  „Ще отидем там, за да разгледаме въпроса с МРРБ, Министерството на финансите и Министерството на образованието”, уточни премиерът.   Първо ще минем точка 6-а от дневния ред, която е за одобряване на допълнителни разходи към бюджета на МС за 2019 г. Всъщност това са парите, както обещахме на вероизповедания - на Светия Синод, на мюфтийството, на всички останали, каза още премиерът.  „Така че днес на Велика сряда, както поехме ангажимент към Синода, го изпълняваме, за да могат и свещениците да си получат заплатите така, както е по закон“, допълни той. Припомняме, че вчера от Университета за национално и световно стопанство алармираха, че ВУЗ-ът е заплашен от фалит. Причината е обещано, но неполучено финансиране на строителството на нов учебен корпус.  По думите на проф. Стати Статев, ректор на университета, в грубия строеж на новия корпус на висшето учебно заведение са вложени 8 милиона лева. А това, което университетът е получил, са обещаните за 2017 и 2018 година по 1,5 милиона лева европейско финансиране. Вследствие на това фирмата изпълнител е изпратила искане за доброволно изпълнение. Проф. Статев бе категоричен, че УНСС няма да спре да съществува, но ако сметките му бъдат запорирани, той няма да може да изплаща нищо – нито стипендии, нито заплати и всички други плащания.  От Министерството на финансите потвърдиха, че има поет ангажимент за осигуряване на средства от държавния бюджет в размер на 7,5 млн лева, но едва след усвояване на ресурса от Оперативна програма \"Региони в растеж\". ", "date": "2019.04.24", "title": "Борисов: Утре се срещаме с ръководството на УНСС, днес отпускаме парите за вероизповеданията"}
{"url": "http://epicenter.bg/article/Shestima-ot--quot-Obedineni-patrioti-quot--vnesoha-zakonoproekt-za-tryufelite-/181080/2/0", "text": "Първият по рода си в България проект на Закон за трюфелите внесоха във вторник в Народното събрание шестима членове на Обединени патриоти – Александър Сабинов, Красимир Богданов, Калин Поповски, Йордан Йорданов, Искрен Веселинов и Атанас Стоянов, съобщава \"Правен свят\". Според вносителите е належащо обществените отношения, свързани с търсенето и събирането на трюфел, да бъдат нормативно уредени, тъй като досегашната практика за вадене на гъбата \"чрез мотики, големи лопати, дори и с рало, тотално унищожава естествените находища на трюфелите занапред\" и опустошава териториите, на които расте. \"Наред с това, към настоящия момент са на лице много факти за случаи в различни региони от страната, в които се намират естествени находища на трюфели, от които става ясно, че тези естествени находища, като природен ресурс се увреждат и фактически унищожават при търсене, вадене и събирането на трюфели. По този начин се лишава горският генетичен фон на България и се намалява богатството му. Това не бива да се допуска повече!\", гласят мотивите към законопроекта. Според шестимата патриоти, подходящият начин за търсене, събиране и вадене на трюфел е \"чрез използване на дисциплинирано куче, обучено за целта, което посочва мястото, където се намира трюфел и там където то е започнало да рови,само около тази точка следва да се използва малка лопатка за вадене на трюфели\". Регламентира се още, че \"събирането на трюфели се извършва свободно в горите и необработваемите терени, след издаване на разрешително\". В проекта е предвиден и чл. 7, в който са описани дейностите, който ще бъдат забранени при събирането на гъбата. Такива са - търсенето и събирането на трюфели през тъмната част на денонощието и оставянето на незапълнени гнезда, отворени след събирането и изваждането. Според вносителите, приемането на закона се налага и поради факта, че са налице чести битови конфликти, между лица, които \"ползват правилния начин за вадене на трюфел с други групи от хора, които опустошават горските терени ползвайки други способи\", като намесата на органите, призвани да пазят гората, се оказва \"символична и неефективна\". През юли миналата година стотици берачи на трюфели се събраха на протест в Русе срещу издадена от Агенцията по горите временна забрана за бране на скъпата гъба. Недоволстващите още тогава поискаха законодателни промени и заявиха, че подобни ограничения са дискриминиращи и лишават десетки семейства от прехраната им. По неофициални данни годишно оборотът от сектора на диворастящите гъби и трюфели у нас е близо 200 милиона евро, като средствата, които идват от едните и другите са по около 100 млн. евро на година.", "date": "2019.04.24", "title": "Шестима от \"Обединени патриоти\" внесоха законопроект за трюфелите "}
{"url": "http://epicenter.bg/article/Ministerstvo-na-zdraveopazvaneto--497-sa-sluchaite-na-morbili-v-stranata/181081/2/0", "text": "Случаите на морбили на територията на страната към 24 април са 497. Затихва огнището в Благоевградска област, но се разраства в София-град и София-област. В други региони към момента няма отчетливи огнища. Данните изнесе главният държавен здравен инспектор доц. д-р Ангел Кунчев по време на пресконференция, посветена на Европейската имунизационна седмица 2019 г., съобщиха от пресцентъра на Министерството на здравеопазването.   „ Всяка година държавата отделя 40 милиона лева за изпълнение на имунизационния календар, който е идентичен с тези на другите европейски страни. Осигурени са най-добрите ваксини за българските деца. Въпреки това за 2018 година седем процента от тях не са получили първата ваксинация срещу морбили, която се поставя на 13-месечна възраст, а 13 процента не са се явили за втората. Най-голям брой неваксинирани деца има в две групи - в ромската общност и сред родителите с антиваксърски настроения“, посочи доц. д-р Ангел Кунчев.    Според д-р Кунчев притеснителен е и фактът, че неимунизирани деца всъщност се водят имунизирани, затова в момента се прави изследване, което да даде реалната картина.    Експертите от Световната здравна организация съветват да се търси достоверна информация относно приложението на ваксините. Според тях ефектът може да бъде само положителен и посочиха за пример, че благодарение на ваксинация, в Европа вече са изчезнали заболявания, сред които е и полиомиелитът.    С два процента се е увеличило ваксиналното покритие срещу полиомиелит в Европа за 2017 г. в сравнение с 2016 г.    Заместник-министърът на здравеопазването Светлана Йорданова подчерта, че страната ни е една от 53-те държави в Европейския регион на СЗО, в които се отбелязва Европейската имунизационна седмица 2019 г.    Тази година тя ще се проведе от 24 до 30 април, като основната цел е да бъде повишена информираността на населението относно значението на ваксинирането, особено при децата.", "date": "2019.04.24", "title": "Министерство на здравеопазването: 497 са случаите на морбили в страната"}
{"url": "http://epicenter.bg/article/Slagat-pregradi-sreshtu-samoubiytsi-po-peronite-v-metroto-/181082/2/0", "text": "Специални стъклени предпазни огради ще се поставят и на част от спирките по първата и втората линия на метрото, освен и по третата. Това ще бъде направено заради безопасността на хората, обясни кметът на София Йорданка Фандъкова, която тества новите влакове, които ще се движат по третата линия на метрото, предаде канал 3.  Първи с огради срещу самоубийци ще бъдат станциите \"Опълченска\" и \"Национален стадион Васил Левски\". Причината за избора им, че те са едни от най-рисковите. Проучваме и други 10, обясни шефът на \"Метрополитен\" Стоян Братоев. И уточни, че преградите ще се отварят само пред спрял влак.  До края на годината ще бъде пуснат първият етап от 8 км и 8 метростанции. Вторият етап от 4 км до Околовръстния път на \"Горна баня“ ще е готов през 2020 г.  ", "date": "2019.04.24", "title": "Слагат прегради срещу самоубийци по пероните в метрото "}
{"url": "http://epicenter.bg/article/VMRO-i-Angel-Dzhambazki-poluchiha-podkrepa-ot--Zashtita--i--Za-chestta-na-pagona--/181084/2/48", "text": "Съюзът на патриотичните сили „Защита“ с председател Николай Захариев и Националното сдружение на клубовете на запасното войнство „За честта на пагона\" с председател ген. Петър Илиев заявиха своята подкрепа за Ангел Джамбазки и за цялата листа с кандидати на ВМРО – Българско национално движение за предстоящите евроизбори. Това стана чрез подписани споразумения на ВМРО с всяка една от двете организации, съобщиха от партията. Двете патриотични формации заявяват, че в кампанията на предстоящите избори ще работят за кандидатите на ВМРО и за най-успешния български евродепутат Ангел Джамбазки. Припомняме, че „Защита“ и „За честта на пагона“ застанаха зад Патриотите от ВМРО и в предишни изборни кампании – през 2017 г. на парламентарните избори подкрепиха коалицията „Обединени патриоти“, а на президентските избори през 2016 г. заявиха своята подкрепа за кандидата за президент Красимир Каракачанов. Листата на ВМРО е подкрепяна също от Земеделския народен съюз, за което бе подписано споразумение за съвместна работа и участие в изборите за ЕП, а в нея участват като кандидати двама представители на ЗНС. ", "date": "2019.04.24", "title": "ВМРО и Ангел Джамбазки получиха подкрепа от „Защита“ и „За честта на пагона“ "}
{"url": "http://epicenter.bg/article/Saprugat-na-Daniela-Daritkova-e-predlozhen-za-pocheten-grazhdanin-na-Smolyan/181085/2/0", "text": "Никола Проданов – съпруг на председателя на парламентарната група на ГЕРБ Даниела Дариткова, е бил предложен за почетен гражданин на Смолян. Това става ясно от докладна записка, внесена в Общинския съвет на града на 12 април т.г. – две седмици след избора на Дариткова за председател на Парламентарната група на ГЕРБ.  Това написа сайтът за разследваща журналистика \"За истината\". Новината съобщава и местното електронно издание \"Отзвук\".  Според изданията в Смолян Проданов е известен с това, че в началото на деветдесетте години е построил незаконна чайна върху държавен терен на самия вр. Снежанка. Сградата е конфискувана в полза на държавата, след което му е отдадена под наем за 10 лв. на кв. м., напомня \"За истината\". И обръща внимание, че в продължени на 4 години Проданов не плаща наема си, който заедно с лихвите достига сумата 53 хил. лв. Той е осъден да плати само част от дължимата сума плюс лихвите – около 20 хил. лв., но през 2011 г., още преди да се е издължил на държавата и след като съпругата му вече е станала депутат от ГЕРБ, купува терен от 331 кв.м. под незаконната си чайна за 10 хил. лв. Продавач е тогавашният областен управител на Смолянска област Стефан Стайков, назначен пак от ГЕРБ.  Предложението Проданов да стане почетен гражданин на родопския град е дело на инициативен комитет от двайсетина души. То било внесено от общинския съветник от управляващото мнозинство от ГЕРБ Стоян Иванов. Сред инициаторите за удостояването на Проданов са и няколко почетни граждани на Смолян – бившият местен председател на БСП Андрей Печилков, изследователят на родопското дълголетие проф. д-р Аргир Хаджихристев и свещеник Димитър Михайлов, бивш кмет на Смолян, пише разследващият сайт.   Посочениса са и мотивите на хората, направили предложението. В тях се казва, че „на 1 юни т. г. родопският общественик, културен и стопански деятел навършва 70 години“.   По-нататък са изброени заслугите на Проданов към града.  Първата е, че изградил чешма до параклиса в гробището в Райково. Освен това поставил почетен знак в памет на избитите по време на османското робство 200 райковски първенци.  С втори почетен знак Проданов отдал дължимото на двама други видни райковчани – Сево Сарандалията и Нико Коджабашията, които издействали султански фермани за построяването на осем църкви в Смолянско.  Пак според инициативния комитет Проданов е бил два мандата общински съветник и по това време „влял нов дух и обновление в работата на Общинския съвет“.   В докладната се казва още, че целият живот на Проданов е изпълнен с \"ярък патриотизъм и любов към Смолян и родното Райково\".   Друга заслуга на съпруга на председателя на ПГ на ГЕРБ е, че демонстрирал „патриотична закалка в борбата площадът пред църквата „Света Неделя“ и читалище „Балкански просветител“ в кв. „Райково“, да не бъде застроен с магазинна част“.  Като председател на местното читалище „Балкански просветител” той „извел читалището на челно място в своята културна дейност“, мотивират се още инициаторите.  Съпругът на председателя на Парламентарната група на ГЕРБ Даниела Дариткова доказал себе си „и в извъннационален мащаб“, казват инициаторите и доказват това с твърдението, че „няколко години е бил председател на местното българо-израелско дружество, а когато е бил на работа в Германия, организирал голяма част от българите в свое почетно българо-германско дружество, което подпомагало в социално-икономическо отношение нуждаещи се българи“.  Според Правилника за отличията на Община Смолян званието „Почетен гражданин на Смолян” се присъжда на български и чуждестранни граждани с особено големи заслуги към град Смолян и неговите граждани, припомня разследващото издание.   Награденият получава почетен знак, грамота и парична награда от 1500 лева. Предложението се прави от комисия по отличията, в която влизат кметът на общината, председателя на Общинския съвет, секретаря на общината и ръководителите на групите съветници и се приема при тайно гласуване с обикновено мнозинство от гласовете на общинските съветници.  По професия Никола Проданов е ветеринарен лекар. В Смолян бил известен с прякора Очко – името, с което нарича едноличното си дружество, което е едно от първите, регистрирани в града през 1990 г.  ", "date": "2019.04.24", "title": "Съпругът на Даниела Дариткова предложен за почетен гражданин на Смолян"}
{"url": "http://epicenter.bg/article/TsIK-tegli-zhrebiya-na-partiite-za-evrovota---Valeri-Simeonov-e-s--1-/181087/2/0", "text": "ЦИК тегли жребия за номера в бюлетината на 27 партии, коалиции и независими кандидати, регистрирани за евровота, предаде Канал 3.     Числото 12 е много силно заложено в целия ни живот, в цялото Сътворение. 12 е числото обозначаващо всяка съществена еволюционна стъпка. 12 е числото на идеалната дузина и означава затворен кръг, завършен цикъл.   Числото 18  е кармично число, символ на разплата, акт на възмездие. 18 е свързано с 8, което означава надеждност, доведена до съвършенство, тъй като е представена от двоен квадрат. Числото 8 носи победа, нерядко – след упорита борба.   Числото 20 изисква равновесие и контраст и поддържа равновесието, смесвайки позитивните и нагативните качества. То определя приливите и отливите на нашия успех, дарява ни с чувство за дълг. Същевременно нерядко променя нашите планове и надежди.   Числото 3 се характеризира със сила, настъпателност, действеност, организираност, решително преодоляване на трудностите, работоспособност. В ден, месец или година, тройката може смело да се пребори с всякакви пречки и да победи.   1. Коалиция „Патриоти за Валери Симеонов (НФСБ и Средна европейска партия“).  2. Коалиция „Път на младите“ (ПП НДСВ и ПП Новото време).  3. ПП ВМРО – БНД.  4. Независим кандидат Ваня Григорова.  5. ПП „Партията на зелените“.  6. ПП ВОЛТ.  7. Независим кандидат Николай Ненчев.  8. Независим кандидат Венислава Атанасова.  9. Коалиция „Възход“.  10. Коалиция „Коалиция за България“.  11. Независим кандидат Десислава Иванчева.  12. ПП ГЕРБ.  13. Коалиция „Демократична България – Обединение“.  14. ПП АТАКА.  15. Независим кандидат Минчо Куминев.  16. ПП ДОСТ.  17. ПП „Пряка демокрация“.  18. Коалиция „БСП за България“.  19. ПП „Глас Народен“  20. ПП ДПС.  21. Коалиция Движение „Заедно“.  22. ПП „Българско национално обединение“.  23. Коалиция „ВОЛЯ – Българските Родолюбци“.  24. ПП „Движение 21“.  25. Независим кандидат Христо Симеонов.  26. ПП „Движение презареди България“.  27. ПП „Възраждане“.   Това заяви зам.-председателят на ГЕРБ Цветан Цветанов, след тегленето на жребия за номерата на партиите за предстоящите евроизбори.  Желаем успех на всички и нека да бъдем толерантни, каза Цветанов.    Това каза пред журналисти зам.-председателят на ПГ на БСП Георги Свиленски, след като ЦИК изтегли жребия с номерата на партиите, предаде Агенция „Фокус“.  , заяви Свиленски. „Номер 18 е едно хубаво число и с това число се надявам да се случи промяната в България, смяната на модела и изгонването на ГЕРБ от властта“, каза още той и благодари на ЦИК за прозрачния жребий.  На въпрос как ще коментира проверката срещу Елена Йончева, Свиленски посочи, че държавните органи трябва да си свършат работата срещу всеки български гражданин, срещу когото има проверка.   „На 20 години е младежката ни организация, на тази кампания ние разчитаме изключително много на нашите кандидати, както и на техния професионализъм. Ние знаем как трябва да се реформира ЕС“, заяви Кючюк, цитиран от \"Фокус\". \"  Това е въпрос на работа\". Това заяви кандидатът за евродепутат и настоят евродепутат Ангел Джамбазки. По думите му трябва сериозна работа, за да вършат сериозната си кауза.  ", "date": "2019.04.24", "title": "Вижте жребия на партиите за евровота - ГЕРБ е с № 12, БСП - №18, ДПС - №20"}
{"url": "http://epicenter.bg/article/Predadoha-se-dvama-ot-politsaite--osadeni-za-smartta-na-Chorata/181019/3/0", "text": "Четирима от общо петимата полицаи, осъдени по делото \"Чората\", вече са задържани и ще бъдат приведени в затвора в Бобов дол. Те ще изтърпят наказание от по 7 години лишаване от свобода.  След 14-годишна съдебна битка и 4 дни след присъдата, снощи се предадоха двама от полицаите, осъдени за смъртта на Ангел Димитров – Георги Калинков-Калинката и Иво Иванов. Така двамата се присъединиха към Борис Механджийски и Мирослав Писов, които вече са в ареста.  Очаква се последният – Янко Янков, да се върне от Германия, за да отиде в затвора, отбелязва БТВ. ", "date": "2019.04.24", "title": "Предадоха се двама от полицаите, осъдени за смъртта на Чората"}
{"url": "http://epicenter.bg/article/KFN-zapochna-proverki-na--Evrohold-Balgariya--AD-zaradi-sdelkata-s-ChEZ-/181059/4/0", "text": "Комисията за финансов надзор (КФН) се самосезира и започва проверки в „Еврохолд България“ АД и в основни дружества финансовия холдинг, съобщават от КФН.  Основната цел на Комисията е да провери финансовото състояние и капацитет на холдинга с оглед бъдещите придобивания, включително на „ЧЕЗ Разпределение България“ АД и „ЧЕЗ Електро България“ АД.  По закон електроразпределителните дружества са част от националната европейска критична инфраструктура с пряко отношение към въпросите на националната сигурност.  С предприетите от Комисията действия по проверка на получилия ексклузивност за придобиването на активите на ЧЕЗ Груп в България – „Еврохолд България“ АД, КФН спазва своето обещание за стриктен надзор по отношение на поднадзорните лица и публични дружества, както и прозрачна и навременна комуникация с обществеността.  За назначените проверки са информирани прокуратурата и ДАНС, като същите ще бъдат уведомени както за резултатите от проверките, така и своевременно, ако се констатират факти и обстоятелства, навеждащи на заключения за извършени нарушения.  ", "date": "2019.04.24", "title": "КФН започна проверки на „Еврохолд България“ АД заради сделката с ЧЕЗ "}
{"url": "http://epicenter.bg/article/Velikata-Lili-Ivanova-dnes-navarshva-80--Da-prebade-/181027/6/0", "text": "Лили Иванова днес навършва 80! Да пребъде! Няма да има тържества, няма да има фойрверки, няма да има фалшива показност. За да ни даде пример за човешко извисяване в този преходен свят. Звезда ли е?  Самотна ли е?  Прави ли равносметка?  Какво иска да остави след себе си?  За какво мечтае днес?          Във времето, когато идолите са сринати, лидерите - низвергнати, политиците - обругани, хората търсят иконите си в изкуството, в мистиката... За последните 30 години, когато в България всичко се оплюваше и оттичаше в канала,   Разпъваха я, ненавиждаха я, сриваха я, но тя все намираше сили да се изправи. И днес всички се чудят - откъде извира тази енергия? Откъде идва този стоицизъм? Защо непрекъснато изкачва върхове?  , казва тя.   Къде нагоре? Къде е върхът на Лили? Не го ли е достигнала още? Какво да очакваме още? „ - е лаконичният ѝ отговор, който предизвиква поредният възторг. неизменното й  верую. На концертите й оставаш безмълвен пред това сливане.  Когато Лили запее някоя балада, всички затаяват дъх, в залата настъпва тишина - публиката следи всяка дума, всяка извивка на гласа ѝ, попивайки всеки тон, всеки жест на ръката или извивката на тялото ѝ.     Като внушение това е толкова силно, че аурата на Лили изпълва цялата сцена. Затова няма нужда от декори, затова винаги и тя, и музикнатите ѝ са облечени в черно - нищо не бива да отвлича вниманието от песента.   Около нея може да има цигулка, пиано, китара или тромпет -   Този глас, който пронизва. С този глас тя владее. И този глас звучи винаги по новому. Всеки нейн концерт е различен от другия. „ \". Лили е \"Бурната ръка\", през която сякаш минава човешката история:  . Толкова е простичко, и толкова истинско. Да, без чувство нищо не  става!    както преди всеки концерт, така и преди всяка промоция на нова песен.  В първите мигове тя сякаш е вцепенена - излиза, без да каже нищо на публиката и едва след втората или третата песен, доловила химията в залата, казва \"Добър вечер\". От този момент тя е във вихъра си, нищо не може да я спре - като бурна река да плисне песента над публиката. Качена на високите си токове, хапваща по лъжичка мед - горивото ѝ, \"което е по-евтино от това на автомобилите\", тя е като жрица, която свещенодейства на сцената: \"   И публиката вече е в ритъма ѝ. Преди 25 години, когато направих първото интервю с Лили Иванова (10.II.1993), току-що беше записала хита си \"  ми каза:  . Сега допълва: \" . Мнозина се оплакват, че нямат нейната енергия да я следват. И тук Лили е безкомпромисна: „ .  ”, казва Лили. За годините на своята кариера Лили Иванова е направила повече от 11 000 концерта, издала е  над 35 албума, изпяла е стотици песни. През 1961 г. започва с 8 лв. хонорар на участие, постепенно превръщайки се в \"Примата на българската попмузика\". Но това не я задоволява. Тя не милси за песните, които е записала или изпяла, те вече са в миналото. Тя мисли за онези, които лежат на масата ѝ като текстове, а музиката за тях още не е родена. Да, и това е невероятно.      Питала съм я как се съхранява. Тя не пие, не пуши, не обича шумни компании, обича тишината, обича книгите, обича музикантите и приятелите си, които не парадират с нейното познанство. Преживяла разочарования и раздели, предателства и хули, Лили е подчинила живота си само на сцената. В останалото време мисълта ѝ е заета... пак с песни. Това е някакъв неспирен водовъртеж, който я държи изправена.    няма нужда от паралелен свят, където да бяга. Тя самата е стимул.     Психиката ѝ е така подредена, че дори, когато е паднала, намира сили сама да се изправи. Духът ѝ сякаш идва от космоса, а енергията ѝ показва неподозираните човешки възможности.  Винаги изтръпвам, когато чуя хита й  . Признавам си, когато за първи път чух песента, си казах: Това реквием ли е? Текстът е шокиращ и те кара да настръхваш.     В този стих е събрана цялата философия на живота. А Лили я поднася по един безкомпромисен начин, който в началото те парализира, а после си казваш - а твоята последна дума, коя ще е?   Това прави Лили - разтърсва душата, взривява мислите и те кара да надживееш дребното, бутафорното ежедневие, за да продължиш напред.   Без да го осъзнава, Лили се е превърнала в националния душевед на българите, в онази институция, неподвластна на времето, на възрастта и политическата окраска - превърнала се е в икона...  ", "date": "2019.04.24", "title": "Три Българии в епохата на Лили Иванова!  А тя - душата на любовта!"}
{"url": "http://epicenter.bg/article/Kim-Chen-un-pristigna-s-broniraniya-si-vlak-v-Rusiya--utre-se-sreshta-s-Putin-vav-Vladivostok/181018/7/0", "text": "Севернокорейският лидер Ким Чен-ун пристигна с частния си брониран влак в Русия, където утре във Владивосток ще разговаря с руския президент Владимир Путин, предадоха световните агенции.   На гарата в пограничното селище Хасан Ким е бил посрещнат с цветя, хляб и сол. Севернокорейският ръководител бил очакван от руския министър на развитието на Далечния изток и Арктика Александър Козлов, от губернатора на Приморския край, руския посланик в КНДР и генералния консул на Северна Корея в Приморския край.  В селището Ким е посетил Дома на руско-корейската дружба, след което бронираният му влак е продължил пътя си към Владивосток, посочва ТАСС.   Очаква се с Путин да обсъдят ядрената програма на Пхенян и връщането му в шестстранните преговори по нея, прекъснати през 2008 година по искане на Северна Корея.   В разговорите освен Пхенян, участват и представители Южна Корея, Япония, Китай, Русия и Съединените щати.    Путин и Ким се очаква да разискват и гарантирането на сигурността в Североизточна Азия.   Това ще е първата среща на севернокорейския лидер с чуждестранен държавен глава след втората му среща с американския президент Доналд Тръмп през февруари във виетнамската столица Ханой. ", "date": "2019.04.24", "title": "Ким Чен-ун пристигна с бронирания си влак в Русия, утре се среща с Путин във Владивосток"}
{"url": "http://epicenter.bg/article/Drama--skandalno-sadiystvo-i-plovdivsko-derbi-na-finala-za-Kupata-/181111/8/0", "text": "Ботев Пловдив се класира на финала за Купата на България. След истинска драма „канарчетата” завършиха наравно 3:3 с ЦСКА и след победата в първия мач с 3:2 си осигуриха мач за трофея срещу градския си съперник Локомотив, предаде Канал 3.  ЦСКА започна по-активно срещата пред около 10 хил. фенове на стадион „Българска армия” и създаде няколко положения за гол.  Още в 14-та минута домакините можеха да открият резултата. Тиаго центрира от фаул, Жоржиньо отклони топката с глава, но тя премина на сантиметри от вратата на Кайзер.  В 22-та минута изненадващо Ботев откри резултата и то по невероятен начин. Вратарят на ЦСКА Черниаускас опита да изчисти топката напред, той обаче я прати повече на високо, отколкото надалеч и тя попадна на крака на Тодор Неделев, който с феноменален удар от въздуха вкара за 1:0 в полза на гостите.  След гола ЦСКА леко се стъписа, но продължи да владее повече топката. Това обаче доведе само до няколко разбърквания пред вратата на кайзер, а не до гол. Такъв падна отново в „червената” мрежа. След триходова комбинация между Неделев, Шопов и Балтанов топката попадна в юношата на Левски, който с точен удар вкара за 2:0.  Второто полувреме започна по мечтан за ЦСКА начин. В 49-та минута домакините намалиха. Тиаго шутира извън наказателното поле, Казрез изби неумело и дотичалия пръв Али Соу прати топката в мрежата и намали.  Три минути по- късно Ботев остана с човек по- малко на терена. Филип Филипов събори Рафаел Енрике и съдията Петър Костадинов му показа пресилен втори жълт картон.  Домакините засилиха още повече натиска си с човек повече и след няколко пропуска се стигна до 74-та минута, когато Евандро получи топката в наказателното и с удар във въздуха изравни.  Пълната драма настъпи в 87-та минута. Енрике падна в наказателното поле и Костадинов отсъди спорна дузпа за ЦСКА. При протестите Антонио Вутов получи директен червен картон, а Али Соу бе точен от бялата точка за 3:2.  Всички на стадион „Българска армия” очакваха продължения, но Ботев имаше последната дупа.  При корнер в 89-та минута Кристиян Димитров надскочи всички в наказателното поле и с глава вкара за 3:3 и класира Ботев Пловдив на финала.  ", "date": "2019.04.24", "title": "Драма, скандално съдийство и пловдивско дерби на финала за Купата "}
{"url": "http://epicenter.bg/article/Numerologichna-prognoza-za-sryada--24-04-2019-g-/181035/10/101", "text": "Дневно предназначение: Пасивен ден, предназначен за подредба и ремонти в дома. Дневната нумерологична карта активира ядове, повреди, наложително вземане на решения и справяне със ситуация. Избягвайте конфликти, защото обидата ще се приеме твърде лично. Денят е подходящ да се погрижите за себе си. Препоръчват се водни процедури, миене и къпане. Прекалената активност може да ви донесе допълнителни проблеми, напрежение и умора.   Основна цифрова характеристика – 1, 2, 3, 4, 6, 7, 9. Ден за ядове в работата и ремонтни дейности. Часова характеристика:  Мото: Връщам тялото си към първоначалната форма на отлично здраве, като му давам това, от което има нужда! ", "date": "2019.04.24", "title": "Нумерологична прогноза за сряда, 24.04.2019 г."}
{"url": "http://epicenter.bg/article/Sled-poveche-ot-13-g--na-TV-ekran--Emil-Cholakov-kaza--quot-Dovizhdane-quot--na-zritelite/181036/10/88", "text": "Дългогодишният водещ на bTV Емил Чолаков поема по нов професионален път. След повече от 13 години успешна кариера в ролята на водещ на прогнозата за времето и ръководител на екипа, Емо се насочва към сфера извън медиите, но близка до знанията и уменията му, свързани с метеорологията.     \"Винаги съм обичал работата си в bTV, защото през всичките години работих това, за което съм учил, което ми доставя удоволствие и ми дава голяма свобода. Имах шанса да представям времето така, както исках да го чуя самият аз - възможно най-приятелски и позитивно. Но дойде моментът да навляза в друга сфера, да овладея още една професия, към която отдавна имам интерес, и да бъда полезен по друг начин\", каза усмихнатият синоптик по повод промяната.   Завършил \"Метеорология и геофизика\" в Софийския университет Емил Чолаков се присъединява към bTV в началото на 2006 г. По-късно, освен водещ, става и ръководител екип \"Прогноза за времето\" в медията.   Емил Чолаков винаги е бил е сред най-ценените и уважавани колеги в екипа, но въпреки че ще липсва както на нас, така и за зрителите, го подкрепяме напълно в желанието му да сбъдне още една своя професионална мечта, свързана с метеорологията. Емо ще остане наш желан гост и приятел, като винаги ще бъде вдъхновение и добър пример за екипа на \"Прогнозата за времето\", коментира Венелин Петков, директор \"Новини, актуални предавания и спорт\" в bTV Media Group.", "date": "2019.04.24", "title": "След повече от 13 г. на ТВ екран, Емил Чолаков каза \"Довиждане\" на зрителите"}
{"url": "http://epicenter.bg/article/Gorili-pozirat-za-senzatsionno-selfi-sas-svoy-chovek/181039/10/99", "text": "Две горили позираха прави за селфи с един от любимите си гледачи в Национален парк Вирунга в Демократична република Конго, а снимката се превърна в хит в социалните мрежи. Рейнджърите от резервата спасили живота им като малки (били съответно на 2 и 4 месеца) след като бракониери убили майките им през юли 2007 г. Порасналите примати, които обичат да се гушкат със своите гледачи, ги смятат за свои родители и постоянно имитират поведението и жестовете им, обясни при Би Би Си заместник-директорът на парка Иносан Мбчуранумве. Точно затова и двете горили без проблем позирали като хора при снимката с един от рейнджърите Матьо Шамаву. \"Те имитират хората, затова и застават на два крака - това е техният начин да се учат да стават хора\", добави зам.-директорът на резервата, който призна, че дори той бил изненадан от сензационната снимка. \"Много се изненадах да я видя, много е забавна. Много е любопитно как горила може да имитира човек и да стои права\", каза още той. ", "date": "2019.04.24", "title": "Горили позират за сензационно селфи със свой човек"}
{"url": "http://epicenter.bg/article/Skarani-li-sa-Uilyam-i-Hari--/181047/10/99", "text": "Принц Хари се оказа на прицел на световните медии. Мнозина забелязаха неговото поведение спрямо брат му – принц Уилям и неговата съпруга Кейт Мидълтън. Хари се присъедини към тяхната компания по време на великденската служба, но бе по-мълчалив от друг път. Според мълвата Хари и Уилям дори не говорeли помежду си преди и след службата в параклиса „Св. Георги \"в замъка Уиндзор.   „Хари и Уилям са на различни етапи от живота си и вече не са момчетата“, казва източник, имайки предвид точно тази ситуация, когато Хари е седял по встрани от Уилям по време на службата.   Може „вледенените“ отношения между братята да се окаже поредната клюка, тъй като пък друг източник съобщава, че само с няколко думи Хари е успял да накара Кейт да се засмее. Така че най-вероятно няма драма между синовете на Даяна.   Зложелатели пък отдавна \"скараха\" двете снахи - Меган Маркъл и Кейт Мидълтън. Заети в грижите за трите си деца - Кейт и Уилям и в очакване на първородния наследник на Хари и Меган, сме уедени, че братята са заети със семейния си живот и няма поводи за драми.  Източник: woman.bg", "date": "2019.04.24", "title": "Скарани ли са Уилям и Хари?  "}
{"url": "http://epicenter.bg/article/Elena-Zelenskaya--saprugata-na-shuta--stanal-kral--Nyamam-predstava-kakvo-da-pravya-kato-parva-dama/181072/10/99", "text": "Няма по-велик майстор на иронията от живота. В Украйна комикът Владимир Зеленский спечели президентските избори, след като на балотажа разби Петро Порошенко. Актьорът превърна в действителност най-успешната си роля досега – на учител - аутсайдер, който погрешка е избран за президент в сериала „Слуга на народа“. Но трябва да признаем, че и зад този успял мъж стои жена. А тя дори не иска да бъде първа дама. Името ѝ е Елена Зеленская и със своите 41 години тя ще бъде най-младата президентска съпруга в историята на Украйна. Владимир и Елена са родени в един и същи град – Кривой Рог и учат в паралелни класове в едно и също училище. Запознават се години по-късно вече като студенти – тя следва строителна специалност, а той – право. Зеленский печели сърцето на Елена, която по същото време е ухажвана и от друг младеж. „Той ме впечатли с остроумие, благоприличие и интелигентност. И тогава не ми беше скучно с него“, коментира тя, признавайки, че Владимир е искал връзката им да стане сериозна. И все пак, преди да ѝ предложи в киносалон минават 8 години. Женят се през 2003 година. След толкова много години заедно вероятно никой не познава новия президент на Украйна по-добре от Елена. И докато той е известен в цялата страна, а вече и целият свят научи най-малки подробности от биографията му, тя избира да стои не под светлините на прожекторите, а зад кулисите, където всяка подкрепа, особено от страна на най-близките, е безценна. И макар Елена да се възхищава на Мишел Обама, би предпочела работата или фитнес залата пред президентския дворец в Киев. Коя е тя?  Първата дама на Украйна е майка на две деца (Александра и Кирил), бизнесдама и едновременно с това сценарист в продуцентската компания на Зеленский - „Квартал 95“. Тя е винаги там, където има нужда от нея – от репетиционната до снимачната площадка, а без таланта ѝ да пише хумористични скечове и сценарии вероятно кариерата на Владимир Зеленский нямаше да бъде толкова успешна. Първата дама на Украйна е заможна жена. Тя притежава два обширни апартамента в Киев и има участие в множество фирми, някои от които регистрирани в Кипър, Белиз и Италия. Стилът ѝ е много отчетлив – дрехи на съвременни украински дизайнери, луксозни часовници и диамантени бижута. Елена изглежда жъне успехи в бизнеса и семейния живот, но сега ѝ предстои огромна промяна, каквато надали си е представяла само преди няколко години. „Разбрах, че той няма да се откаже“. Първоначално Елена Зеленская е против плановете на мъжа си да преследва политическа кариера. Политиката не ѝ харесва, особено украинската, в която има сериозни кризи и тлеещ военен конфликт, но отстъпва пред упорството на Владимир.  „Аз бях откровено и дори враждебно настроена в началото срещу това. Защото е много трудно начинание, даже не е начинание, а друга насока в живота. В началото от щаба не ми казваха всичко, може би защото искаха да ме предпазят. Не разполагах с цялата информация за кампанията и бях подготвена за малки промени в семейния ни живот. Да, можех да бъда контра, да не подкрепям, да преча, но това не е градивно. Така че опитах да се успокоя и до момента успявам“, разказва Елена пред медиите в началото на кампанията. Тя бе опора на своя съпруг в една странна кандидат-президентска кампания на популистки обещания, в която Зеленский избягваше директните дебати с политическите опоненти и представяше повече скечове, отколкото планове за политики и управленска програма. „Виртуална фигура“, „случайна грешка в системата“, „комедиант – популист“, „политически невежа“, „празнодумец“ - по адрес на Владимир Зеленский валяха и продължават да валят множество неласкави определения. Елена обаче твърди, че той представлява обикновения човек, говори с гласа на обикновения човек и разбира проблемите му. Човечността и близостта до хората, според нея, са факторите за изборната победа. Първата дама ще пише сценарий Елена Зеленская иска да продължи да бъде като сценарист за предаванията и сериалите на „Квадрат 95“, защото „работата трябва да бъде забавна и да ти носи удоволствие“. „Вече 15 години успяваме да разсмиваме хората – щом те не са уморени от гледане, значи се справяме добре“, твърди дамата. По-рано тя призна, че няма представа какво трябва да „прави“ като първа дама на Украйна – и ще мисли за новия си статут „ако му дойде времето“. Е, политиката вече е неканен гост в нейния подреден живот. Остава да видим дали новият президент и първата му дама ще постигат нови успехи заедно, или ще поднесат поредна ирония на собствената си страна. ", "date": "2019.04.24", "title": "Елена Зеленская, съпругата на шута, станал крал: Нямам представа какво да правя като първа дама"}
{"url": "http://epicenter.bg/article/Valna-ot-komentari-sled-priznanie-na-Charliyz-Teron--che-otglezhda-sina-si-kato-momiche/181094/10/100", "text": "  В свое интервю актрисата сподели, че когато бил на 3 години осиновеният ѝ син Джаксън ѝ съобщил, че не е момче. Оттогава тя отглежда две красиви дъщери. Тъй като се появяваха снимки на момчето с полички и роклички и със сплетена коса, мнозина се чудеха какво си позволява актрисата.   Чарлийз Терон обаче заяви, че не е тя тази, която определя природата на децата си: \"Те са родени, каквито са и къде точно искат да попаднат, докато растат и какви точно искат да станат, не аз решавам. Моята отговорност като родител е да им се радвам, да ги обичам и да се грижа да имат всичко необходимо, за да станат каквито искат\", коментира актрисата.   Тя сподели още, че се е научила на неконформизъм от своята майка, която за да защити себе си и нея, застрелва баща ѝ пред очите ѝ. Жената е призната за невинна, поема строителната му компания и за пет години от потънала в дългове успява да я направи печеливша.   Някои поставиха на съмнение качествата ѝ като родител при положение, че се вслушва в думите на едно 3-годишно дете за това как трябва да го отглежда.   \"В миналото си работих като бавачка. Грижех се за 3-годишно момиченце, което твърдеше, че е русалка. Изкарах я от ваната и ѝ казах истината. Сега тя е щастливо 12-годишно хлапе\", написа в Туитър консерваторката, журналист и блогър Кандис Оуенс.   \"Когато бях на 8 г. баща ми ме хвана да скачам от стълбите, попита ме какво правя и му отговорих -  .  , каза той. Аз се тръшнах и се заканих, че ще избягам. Тогава той ми събра нещата в една чанта и ми я подаде. Стигнах до съседите, след което се прибрах у дома и вечерях с родителите си\", разказва друг потребител в мрежата.   \"В днешно време ако не проявяваме разбиране към децата си, един ден те си тръгват от нас\", пише потребителка в мрежата.   Има и такива, които поздравяват звездата и смятат, че тя е родителят, което всяко дете заслужава да има.   Актрисата осинови Джаксън през 2012 г., а след три години - малката Огъст. И двете деца са от афроамерикански произход.     Източник: Вести.бг", "date": "2019.04.24", "title": "Вълна от коментари след признание на Чарлийз Терон, че отглежда сина си като момиче"}
{"url": "http://epicenter.bg/article/Astrolozhkata-na-printsesa-Dayana--Keyt-i-Megan-nikoga-nyama-da-badat-priyatelki/181101/10/99", "text": "Общественият интерес към херцогинята на Съсекс е огромен, а феновете на кралското семейство смятат, че раждането на бебето ще сближи принцовете Уилям и Хари, както и техните съпруги Кейт и Меган.   В свое скорошно интервю личната астороложка на принцеса Даяна Деби Франк попари тези надежди. Според Франк двете херцогини никога няма да са приятелки.   Даби Франк среща лейди Даяна в края на 80-те години, когато принцесата преживява първата вълна на криза в отношенията си с принц Чарлз. Според астролога, ако графиня Спенсър е била жива в наши дни, то тя със сигурност е щяла да поддържа приятелски отношения и с Кейт, и с Меган.   Що се отнася до херцогиня Катрин, то астроложката е на мнение, че лейди Ди би я посъветвала да релаксира по-често и да се отпусне. Така тя ще има повече време за принц Уилям, а и за самата себе си. Астрологически Кейт, която е зодия Козирог, е много дисциплинирана, а трябва да се отпуска по често, за да направи брака си по-щастлив.   Що се отнася до херцогинята Съсекс, въпреки желанието си да бъде център на вниманието, въпреки американските си маниери и калифорнийска простата, наистина може да направи принц Хари щастлив. Астроложката Деби няма съмнения, че принцеса Даяна би намерила с нея много общи неща, защото характерите им си приличат. Омъжената Маркъл е погълната от семейството, но като цяло е заета с изграждането на собствения си образ. Астроложката смята, че принц Хари е горд, че съпругата му се занимава със социални дейности като майка му и той ще направи всичко, за да е щастлива Меган.   Астрологът Деби Франк смята, че двете херцогини Кейт и Меган са твърде различни. Студената и независима Кейт никога не може да приеме откритостта и откровеността на Меган. На свой ред, съпругата на принц Хари не е готова да живее по правилата на скучната Кейт, а от друга страна бъдещата кралица на Великобритания няма да толерира самореализацията и своеволията на Меган.  Деби твърди, че приятелството между двете херцогини е невъзможно, което в крайна сметка отблъсква братята един от друг.   Източник: Канал 3", "date": "2019.04.24", "title": "Астроложката на принцеса Даяна: Кейт и Меган никога няма да бъдат приятелки"}
{"url": "http://epicenter.bg/article/Manfred-Veber--Turtsiya-ne-mozhe-da-stane-chlen-na-ES/181021/7/0", "text": "Според кандидата на Европейската народна партия (ЕНП) за поста на председател на Европейската комисия – Манфред Вебер, Турция не може да стане член на Общността. Той направи това заявление за Euronews. „По отношение на Турция, аз вярвам в силното сътрудничество, както направихме с договора за миграцията\" каза Вебер пред Euronews, добавяйки, че трябва да се обмислят и „по-силни\" икономически и културни връзки. Но той отново подчерта, че е против членството на Турция: „Вие искате да имате силни и солидни, добри отношения между Турция и ЕС, но мисля, че трябва да бъдем честни и това включва да признаем, че Турция не може да стане член на ЕС\". Турция официално е кандидат за присъединяване към ЕС от 1999 г. насам. Преговорите за членството започнаха през октомври 2005 г., но бяха прекратени през 2016 г., след като двете страни постигнаха споразумение за мигрантите и бежанците, пише \"Фокус\".    ", "date": "2019.04.24", "title": "Манфред Вебер: Турция не може да стане член на ЕС"}
{"url": "http://epicenter.bg/article/Tereza-Mey-pozvoli-na-kitayskiya--quot-Huavey-quot--da-izgrazhda-britanskata-mrezha-za-mobilna-komunikatsiya/181024/7/0", "text": "Британският премиер Тереза Мей се е съгласила да се позволи на китайския телекомуникационен гигант \"Хуавей\" да участва в изграждането на британската мрежа за мобилна комуникация от пето поколение (5G) въпреки предупрежденията за сигурността, отправени от британски министри и от САЩ, предаде ДПА, като се позова на местни медии. Съветът по национална сигурност, председателстван от Мей, се е съгласил вчера да позволи на технологичната компания да участва в изграждането на \"неключова\" инфраструктура от новата мрежа като антените, съобщи в. \"Дейли телеграф\", цитиран от БТА. Мей е взела това решение въпреки предупрежденията на някои министри, включително на вътрешните работи Саджид Джавид, на външните Джереми Хънт и министъра на отбраната Гавин Уилямсън, че тази стъпка може да застраши националната сигурност. \"Телеграф\" посочва, че директорът на Центъра за правителствени комуникации (службата за електронен шпионаж) Джереми Флеминг ще предупреди на годишната среща на разузнавателния съюз \"Пет очи\" (Нова Зеландия, САЩ, Австралия, Великобритания и Канада) днес за безпрецедентни по мащаб киберзаплахи. Западните страни обсъждат дали да изключат \"Хуавей\" от изграждането на националните си мрежи 5G поради твърдения (основно от Вашингтон), че компанията е твърде близка до правителството в Пекин. Технологичният гигант отхвърля обвиненията. САЩ, които забраниха на правителствените агенции да сключват договори с \"Хуавей\" или други компании, които ползват оборудване на корпорацията, насърчават съюзниците си да прекъснат връзките с нея.", "date": "2019.04.24", "title": "Тереза Мей позволи на китайския \"Хуавей\" да изгражда британската мрежа за мобилна комуникация"}
{"url": "http://epicenter.bg/article/Izrael-shte-krasti-na-Donald-Tramp-naseleno-myasto-na-Golanskite-vazvisheniya-/181037/7/0", "text": "Израел обяви, че ще кръсти на президента на САЩ Доналд Тръмп ново населено място в Голанските възвишения в знак на благодарност за това, че той призна суверенитета на еврейската държава над стратегическото плато, предават Reuters и Агенция \"Фокус\".  Израел откъсна Голанските възвишения от Сирия след Шестдневната война през 1967 година и ги анексира, което обаче не бе признато международно. Миналия месец САЩ скъсаха с политиката си от миналите десетилетия, когато Тръмп подписа декрет, с който призна суверенитета на Израел там.  „Всички израелци бяха дълбоко развълнувани, когато президентът Тръмп взе историческото си решение“, заяви израелският премиер Бенямин Нетаняху във видеозапис, направен на Голаните.  Той добави, че след фестивала на еврейската Пасха той ще „предложи на правителството резолюция, призоваваща за нова общност на Голанските възвишения, наречена на президента Доналд Тръмп“.  Решението на американския лидер за Голаните дойде след решението му от декември 2018 година да признае Ерусалим за столица на Израел.  От еврейската държава заявиха отделно, че в знак на благодарност към американския лидер, възнамеряват да кръстят жп гара на него в близост до Западната стена на Ерусалим.  ", "date": "2019.04.24", "title": "Израел ще кръсти на Доналд Тръмп населено място на Голанските възвишения "}
{"url": "http://epicenter.bg/article/Na-Velika-sryada-Yuda-predava-Hristos--Narodat-spazva-stroga-zabrana-za-domashna-rabota/180945/2/0", "text": " Един от дванадесетте апостоли го предава, като уговаря с еврейските първенци от Синедриона възнаграждение от 30 сребърника. Уговорката е Юда Искариотски да целуне учителя си, показвайки на властите кого да заловят.   Другото съдбоносно , на която Исус дава на своите ученици последните си духовни напътствия.   и посочва, че един от тях ще го предаде на фарисеите, за да бъде съден, измъчван и разпнат.   След вечерята Христос взима хляба, разчупва го и раздава на учениците си с думите:      После вдига чашата с червено вино и казва:  С тези слова се поставя началото на ново духовно учение, на нов мироглед. Установено е тайното свето причастие.   Същата вечер Исус заедно с учениците си отива на Елеонската планина, за да отправи от нея молитвите си към Отеца.    Като разбрала в коя къща е Иисус Христос тя отишла, занесла драгоценно миро и го изляла върху него, след което започнала да го бърше с косите си. Присъстващите възнегодували, защо мирото се излива напразно, а не се продаде и събраните пари да се раздадат на бедните. Христос помолил да не смущават жената, защото тя го подготвя за погребение. “Защото сиромасите винаги имате при себе си, а Мене – не винаги” – казал Иисус Христос.   , който се съхранява пред иконите в съд с вода до Разпети петък. Тогава малчуганите го раздават на богомолците, запътили се към църквата. Децата берат и други билки и цветя, с които на сутринта на Великия четвъртък се боядисват великденските яйца.    Забравете за чистенето, прането, шиенето и дори за готвенето. Ако някой престъпи това правило, вярва се, че умението му ще се отнеме.    Данните от ново изследване обаче показват, че събитието всъщност трябва да се чества с ден по-рано - в сряда. Професор Колин Хъмфрис от Кембриджския университет, който миналата година бе удостоен с рицарско звание за заслуги към науката, твърди, че последната вечеря на Христос с учениците му е била в сряда на 1 април 33 година, а не в четвъртък, както се отбелязва от повечето християнски църкви. В книгата си \"Загадката на Тайната вечеря\" Хъмфрис описва библейските, астрономически и исторически проучвания, въз основа на които е стигнал до извода, че събитието се е състояло в срядата преди разпъването на Исус на кръста. Според изчисленията на учения, Христос е разпънат на кръста на 3 април 33-та година и е възкръснал на 5 април. \"Моето твърдение е, че интерпретираме погрешно някои части от евангелията, защото не разбираме достатъчно добре живота през първи век след Христа\", казва Колин Хъмфрис. Ученият смята, че откритието му може да се използва за въвеждането на фиксирана дата за отбелязването на Великден.", "date": "2019.04.24", "title": "На Велика сряда Юда предава Христос! Народът спазва строга забрана за домашна работа"}
{"url": "http://epicenter.bg/article/Dimitar-Ivanov-/181030/2/0", "text": "\"Не може 30 години страната ни да е на последно място в ЕС по жизнен стандарт, а стандартът на политиците и управляващите да се е вдигнал десетки пъти.\" Това заяви финансистът проф. Димитър Иванов в предаването \"Тази сутрин\" по БТВ. \"Апартаментгейт\" за мене не е само политически, той трябва да се отрази и законодателно. Промените, които се предлагат в закона против изпирането на пари, са в противоречие с европейските директиви. Трябва да има пълна идентификация за всички видове собственост, не само за чуждата\", подчерта в предаването той.  Всяка година България трябва да получава лист със собствеността на българските граждани в чужбина, 94 страни са подписали това, обясни финансистът. На 9 май предстои среща на лидерите на ЕС в Сибиу, Румъния, но никой не знае какви позиции ще защитава България на тази среща за бъдещето на Европа, подчерта Димитър Иванов. офесорът обърна внимание, че в предизборната кампания у нас разговорът е само вътрешнополитически, а не европейски, за разлика от други държави. \"Който се опитва да върви само по тангентата на вътрешнополитическите проблеми, той няма да бъде успешен на европейската кампания. ЕС се променя, той е разкъсан, фрагментиран. Пред днешна Европа стоят 4 фундаментални проблема. ЕС трябва да намери начин как да преориентира своята икономика, как да комбинира своите икономически цели с целите на своята европейска сигурност, как да се предпази да не стане икономически пленник на САЩ и на четвърто място – по какъв нов модел би могъл да тръгне ЕС. В другите страни вече тече такъв ожесточен дебат\", каза проф. Димитър Иванов. И продължи: \"Ние не избираме отделни отбори. Трябва да изберем един компетентен и силен национален отбор за Европейския парламент, който да защитава българските национални интереси, но как ще стане това само с плюене и храчене?!'' Според финансиста рецесията чука на вратите на Европа - започнала е доста по-рано от очакваното. \"Италианската икономика вече е влязла в рецесия. Там очаквайте сериозна криза, дори по-лоша от гръцката. Германия и Франция също са се насочили към рецесия\", завърши по темата проф. Димитър Иванов. Той изрази съмнение дали ще успеем да влезем в т.нар. чакалня на еврозоната. Според професора има забавяне в транспонирането на европейско законодателство, свързано с влизането в Банковия съюз, а без това се слага спирачка и на приемането в зоната на единната европейска валута.", "date": "2019.04.24", "title": "Димитър Иванов: 30 години сме последни по стандарт в ЕС, а стандартът на политиците ни се вдига!"}
{"url": "http://epicenter.bg/article/Parvata-balkanska-biblioteka-otvori-vrati-v-Momchilgrad/181034/2/0", "text": "Първата в България балканска библиотека \"Иляз Ходжа\" отвори врати в Момчилград. В културната институция има над 30 000 тома литература от различни жанрове на български, турски и гръцки език, както и над 22 000 елекронни книги. Библиотеката е създадена със съдействието на бизнесмена с момчилградски корени Фуат Гювен, който инвестира 110 000 лева в ремонта на помещенията, извършен и със съдействието на община Момчилград. Библиотеката разполага с модерна читалня и с напълно оборудвана конферентна зала, съобщиха от община Момчилград. Откриването на културната институция стана на официална церемония в читалище \"Нов живот\" в родопския град. Празникът започна с тържествен концерт на самодейни групи от местните читалища и училища. Официалните лица на тържеството бяха председателят на фондация \"Балкани\" Силвестър Лалов, председателят на общинския съвет Юмер Юсеин, изпълнителният директо на \"Кърджали Табак\" Юмер Юмер, членът на ЦОП на ДПС Ердинч Хайрула, представители на съседни общини, много учители от община Момчилград. Лентата на библиотеката беше прерязана от кмета на община Момчилград Сунай Хасан, Джан Киразлъ, племеник на Фуат Гювен. \"Няма да скрия, че вълнението ми е огромно, защото подобно събитие се помни цял живот. Мога да го сравня с откриването на храм. Защото библиотеката е толкова значима за един град и хората му, както и храма. И храмът, и библиотеката са местата, в които хората стават по-добри. Горд съм, че новата придобивка се открива точно в Момчилград, защото в този град, както и в цялата община духовността и знанието имат отколешни традиции. Книгите са средството да опознаваш света, да виждаш в бъдещето и да бъдеш свободен. Убеден съм, че библиотеката, която откриваме днес ще бъде мястото, в което младите хора от община Момчилград ще могат да трупат знания, а това знание ще ги направи свободни. Ще ги направи достойни граждани на България, на Европа и на света\", заяви при откриването Сунай Хасан. ", "date": "2019.04.24", "title": "Първата балканска библиотека отвори врати в Момчилград"}
{"url": "http://epicenter.bg/article/Dimitar-Danchev--Shte-nastoyavame-za-spravedliva--sotsialna-i-po-obedinena-Evropa/181049/2/0", "text": "„Ще настояваме за една по-справедлива, социална и по-обединена Европа“. Това заяви кандидатът за евродепутат от „БСП за България“ Димитър Данчев в сутрешния блок на БСТВ.   Той подчерта, че БСП и бъдещите й представители в ЕП ще търсят справедливост в сферите, в които България има да наваксва, защото в страната ни липсва справедливост. „Ние сме станали зависими от икономическите интереси на симбиозата между политика и олигарси. Ще търсим справедливост и по темата върховенство на закона. Но основната тема са доходите и бъдещото на младите хора“, каза още той. Данчев обясни, че срещите по места вече са започнали, като основните въпроси, които хората поставят, са вътрешно политически. „За тях най-важни са доходите, здравеопазването, социалните помощи, защото голяма част от хората в България живеят изключително бедно“, допълни кандидатът за евродепутатът. Той подчерта, че много села в Северозападна България изглеждат като след физическа бомбардировка. „Ако Европа бъде разделена на скорости, то тогава тези региони ще останат едни от най-бедните в Европа“, каза още той и допълни, че европейската кохезионна политика може да донесе справедливост и в тези региони, но трябва средствата да се разпределят правилно. „От Европа са пристигнали десетки милиарди левове, но от тези пари се възползваха малцина, а голямата част от българското население продължава да живее в бедност. Хората с тераси и апартаменти имат повече права, отколкото обикновените хора. Затова е необходимо да има справедливост сега“, категоричен е Данчев. „Нашата битка е не само да спечелим тези избори, а да променим модела на управление в страната“, подчерта той. По неговите думи БСП е променена, не само вътре в себе си, но е готова да носи и промяната. „Имаме най-балансираната листа с хора, които са готови да работят за защита на националния интерес и да покажат, че България може да бъде променена, а качеството на живот подобрено“, посочи Данчев. „На много места, особено в малките населени места, се усеща страх. Политическото влияние, връзката между политици и феодали, практически е завзела цялото управление по тези места. Хората ни търсят за помощ и подкрепа, да споделят с нас проблемите си“, подчерта той. Според него, когато създадем в България устойчива среда, страна, в която човек може да се чувства свободен да реализира своите желания, стремежи, да отгледа и образова добре своите деца, младите хора ще започнат да се връщат отново в България.  ", "date": "2019.04.24", "title": "Димитър Данчев: Ще настояваме за справедлива, социална и по-обединена Европа"}
{"url": "http://epicenter.bg/article/Vitanov-v-Kyustendil--Neefektivno-izharchenite-evropeyski-sredstva-mogat-da-ubiyat-tseli-regioni/181050/2/0", "text": "„Хората осъзнават необходимостта от промяна на начина на управление най-вече в България, но и в Европа. Кюстендил, който е дал вдъхновение на Владимир Димитров - Майстора за неговите картини, дълги години е бил известен със своята селскостопанска продукция, а в момента се бори за оцеляване. Неефективно изхарчените европейски средства могат да убият цели региони“, това каза пред журналисти народният представител и кандидат за евродепутат Петър Витанов при посещението си в Кюстендил. Според него това е типичен пример - как не трябва да се харчат европейски средства, как парите за обща селскостопанска политика отиват не по предназначение. По думите му, за да може да се възстанови селскостопанската продукция в региона, е необходимо преработвателно предприятие, борса, грижа за тези производители, които да реализират продукцията си.   Петър Витанов определи производителите като герои, които продължават да произвеждат - въпреки правителството и политиката на ликвидация. „Очевидно правителството е неспособно да изравни регионалните дисбаланси в страната. Тъжно е да видим само на 60 – 70 км. от София заплашен, буквално от изчезване, район, където липсват млади хора, без икономическа перспектива, без доходи. Ние, БСП, имаме своята Визия за България, в която сме казали по какъв начин трябва да постигнем едно догонващо развитие спрямо големите градове– София, Пловдив, Варна и Бургас\", заяви той.   „Каузата ни е повишаване на доходите и благосъстоянието на хората, за да могат те да останат тук и да бъдат българи“, заяви Витанов. Той направи сравнение с основните приоритети на опонентите от ГЕРБ - дигитализация, глобализация, супер компютър, които определи като тотално скъсване с реалността. По време на срещата бяха дискутирани въпросите за двойния стандарт на храните и големите търговски вериги, които реално убиват малкия бизнес; европейската прокуратура, политиката на ЕС с Китай, Брекзит.    Кандидатите за евродепутати Петър Витанов и Иван Кръстев посетиха и Кочериново. „Някои от секторите в държавата са в агония, останалите са в криза. Правителството явно, загледано в себе си, не може да види реалните проблеми на хората. Краят на това управление е близо\", заяви Иван Кръстев. Той е категоричен, че не се съмнява в победата на \"БСП за България\" на предстоящите Европейски избори. „Работата на социалистите винаги е била да защитава доходите на хората, равенството и техните права.“, каза Кръстев.  „Тези избори не са само европейски, те са избори за смяна на модела на управление. Важно е в Европа да се отстояват българските интереси, а парите, които са предвидени, да стигнат до малкия производител. Решенията, които се взимат в ЕП, влияят пряко на нашето ежедневие\", допълни Петър Витанов.  В гр. Рила споделиха пред кандидатите, че състоянието на общината е лошо. И поискаха от тях достойно представяне на България в Европейския парламент, делова и честна работа. А техните искания са скромни – внуците им да останат в родината.  ", "date": "2019.04.24", "title": "Витанов в Кюстендил: Неефективно изхарчените европейски средства могат да убият цели региони"}
{"url": "http://epicenter.bg/article/Ivelina-Vasileva--Realiziranite-proekti-vav--Vazrazhdane--pokazvat-efekta-ot-evropeyskata-solidarnost/181051/2/48", "text": "България е достоен член на Европейския съюз, а Българското председателство на Съвета на ЕС бе оценено като изключително успешно от нашите партньори. Това заяви по време на среща с представители на бизнеса в район „Възраждане“ народният представител и кандидат за евродепутат от ГЕРБ/ЕНП Ивелина Василева.  В срещата взеха участие кметът на Възраждане Савина Савова, заместник-кметът арх. Николай Диков, народният представител Тома Биков, Валя Чилова - председател на ПГЕРБ, областният клубен ръководител на ПГЕРБ-София Иван Костов, заместник-председателят на СОС Николай Стойнев, общинският съветник Борислав Борисов и представители на бизнеса, съобщиха от пресцентъра на ГЕРБ.  Ивелина Василева подчерта, че предстоят избори, които няма да бъдат леки. Тя коментира, че още в първите дни на новия Европейски парламент страната ни ще има много важна задача.  „Трябва да защитим увеличаването на европейските средства за България, които ще бъдат предоставени на страната ни по линия на Кохезионните и структурните фондове. Към настоящия момент бюджетната рамка удовлетворява исканията на България и ще получим увеличение на европейския бюджет в размер на 3.5 млрд. лв. за програмния период 2021 – 2027 г. Ние държим политиката на сближаване да продължи, защото тя дава своите резултати“, добави Василева.  Според нея много от реализираните добри проекти в район „Възраждане“ дават ясна представа какво можем да постигнем чрез средствата, които се осигуряват по линия на европейската солидарност. Тя добави, че голяма част от помощта на Европа е насочена към бизнеса, защото целта е подобряване на икономическата среда.  По време на срещата с бизнеса народният представител Тома Биков подчерта, че страната ни като член на ЕС вече 12 години има самочувствието да посочва съществуващи проблеми и да предлага решения.  „Нашата цел винаги е била на първо място да защитим българския интерес. Именно затова сме си позволявали да влизаме в различни коалиции, да търсим общ интерес с държавите - независимо кои са те, стига да можем да направим така, че България да печели от членството си в ЕС. Именно голяма част от нещата, които са свършени в район „Възраждане“, са благодарение на това, че сме членове на ЕС, но и благодарение на това, че е създадена вече една администрация, която може да усвоява ефективно европейски фондове“, каза Биков.  В последните години България е едно от най-привлекателните места за инвестиции в Европа, каза по време на форума Валя Чилова, председател на ПГЕРБ. Тя добави, че едно от най- големите ни конкурентни предимства, което се отчита от компаниите в Европа - е най-ниският данък в размер на 10%.  “Ако страната ни задържи този данък можем да сме сигурни, че в следващите няколко години този тренд на откриване на чужди представителства и чужди компании и производства в България ще продължи. Изключително интересни сме не само в сферата на услугите , но и за производства с висока добавена стойност“, подчерта Чилова. Тя изтъкна, че БВП никога не е бил толкова висок от 1989 година насам.  „С европейски средства само тази година се реконструират 26 училища и детски градини“, каза зам.-председателят на СОС Николай Стойнев. Той допълни, че листата на ГЕРБ е съставена от доказани специалисти, които защитават интересите на страната и са донесли видимите ползи от членството до всеки един район в България.  Кметът на район Възраждане Савина Савова показа реализираните проекти в района и предстоящите дейности.  „Гордеем се, че най-новият парк в София – „Възраждане“, е открит през 2016 година именно в нашия район. До края на тази година той ще бъде разширен с нови 25 декара. Те ще включват обособена паркова зона с широки и открити пространства, площадки, места за отдих“, добави още кметът на района. Тя подчерта, че във „Възраждане“ се изгражда единственият в София аквапарк.  ", "date": "2019.04.24", "title": "Ивелина Василева: Реализираните проекти във „Възраждане“ показват ефекта от европейската солидарност"}
{"url": "http://epicenter.bg/article/Stolichna-obshtina-maha-nezakonni-postroyki-v--Orlandovtsi--po-ukazaniya-na-Karakachanov/181052/2/0", "text": "Вицепремиерът Красимир Каракачанов е дал указания да се започне производство по установяване и премахване на незаконни постройки в кв. „Орландовци“ – по протежение на улиците „Дан Колов“, „Лавандула“ и ул. „Сините камъни“. Това съобщиха от пресцентъра на ВМРО.  Заместник министър-председателят е сезиран за проблема от живущи в кв. „Орландовци“. Гражданите са представили подписка от 517 души, които посочват, че в посочената територия се формира незаконно поселище, кварталът се превръща в гето. Проблемът е от години и положението е нетърпимо. Жители на района се оплакват от влошаване на качеството на живот и от зачестилите престъпления – посегателства над личността, грабежи, домови кражби, разпространение на наркотици и хулигански прояви. В оплакването се посочва също така, че от години в незаконните постройки се населват приходящи лица без да имат основание да обитават въпросните терени и сгради.  Вицепремиерът Каракачанов е изпратил подписката до кмета на Столична община с настояване да се извърши незабавна проверка, да се установи броят и видът на незаконните постройки и да се започне премахването им. В отговор „Общински строителен контрол“ при Направление „Архитектура и градоустройство“ образува проверка и възлага започването на процедурата по установяване и премахване на незаконните постройки във формиралото се гето.  Отделно от това Красимир Каракачанов разпорежда на заместник-председателя на ПК „Обществен ред и сигурност“ в СОС Карлос Контрера да извърши проверка. В резултат Контрера е установил, че в годините има значителен брой оплаквания и проблеми в района на улиците „Дан Колов“, „Лавандула“ и „Сините камъни“ в кв. „Орландовци“.  За установеното Карлос Контрера внася сигнал до директора на СДВР, в който се иска да се усилят патрулите по линия на патрулно-постовата дейност и да се започне специализирана полицейска операция по линия на противодействие на разпространението на наркотици. В писмото се настоява също МВР да даде уверения, че ще бъде взето отношение и ще се предприемат мерки за противодействие на криминалната активност, произтичаща от гетото.   ", "date": "2019.04.24", "title": "Столична община маха незаконни постройки в „Орландовци“ по указания на Каракачанов"}
{"url": "http://epicenter.bg/article/Mariyana-Nikolova-shte-bade-patron-na-konferentsiya--posvetena-na-575-godishninata-ot-Varnenskata-bitka/181053/2/0", "text": "Заместник министър-председателят по икономическата и демографската политика Марияна Николова ще участва в Будапеща в конференция, посветена на 575-годишнината от Варненската битка “Варна - щитът на християнството“. Събитието се провежда под съвместния патронаж на Марияна Николова и д-р Ласло Кьовер, председател на парламента на Унгария. В рамките на визитата българският вицепремиер ще се срещне с държавния секретар по църковните, малцинствените и гражданско-социалните въпроси Миклош Шолтес, както и с Жолт Немет, председател на Комисията по външна политика в унгарския парламент.  ", "date": "2019.04.24", "title": "Марияна Николова ще бъде патрон на конференция, посветена на 575-годишнината от Варненската битка"}
{"url": "http://epicenter.bg/article/Emil-Koshlukov-vremenno-shte-oglavi-BNT-/181054/2/0", "text": "С пет гласа \"за\" членовете на Съвета за електронни медии единодушно гласуваха оставката на генералния директор на Българската национална телевизия Константин Каменаров, предаде БНР.  Оставката е била депозирана в деловодството на медийния регулатор тази сутрин. СЕМ е приел и оставката на Валери Запрянов, член на Управителния съвет на БНТ, който я е депозирал заедно с тази на Каменаров.  До оттеглянето на Каменаров се стигна, след като Софийският градски съд потвърди условната му присъда за шофиране след употреба на алкохол.  С три гласа \"за\", един \"против\" и един \"въздържал се\" СЕМ избра програмния директор на БНТ Емил Кошлуков за временно изпълняващ длъжността \"генерален директор\" на обществената телевизия. Той е бил единственият кандидат, който отговаря на законовите изисквания за заемането на поста и който се е съгласил да го заеме.   Членът на СЕМ Иво Атанасов заяви:  \"Той получи само три гласа \"за\". Ако имаше фигура, която наистина да бъде подкрепена от петимата, това би дало една стабилност на Националната телевизия във времето на предизборната кампания\".  Председателят на СЕМ София Владимирова подчерта, че най-важното е спокойствието в БНТ.  \"В деликатния момент, в който, за съжаление се, наложи - при тези форсмажорни обстоятелства, да взимаме такива решения. Разбирам хората, с които говорих. Разбирам и тяхното желание да не се споменават имената им. Някои от мотивите бяха лични, други бяха, че телевизията наистина е в много тежък момент. Предстои само след два дни да започне предизборната кампания, предстои посещението на папата в България\".  Членовете на СЕМ преизбраха София Владимирова за председател на медийния регулатор за още една година.   ", "date": "2019.04.24", "title": "Емил Кошлуков временно ще оглави БНТ "}
{"url": "http://epicenter.bg/article/Valeri-Zhablyanov--Evropeyskite-izbori-tryabva-da-se-prevarnat-v-otritsatelna-otsenka-za-pravitelstvoto/181055/2/0", "text": "„Европейските избори трябва да се превърнат в ясна отрицателна оценка на правителството и на управляващото парламентарно мнозинство. Излъчените от БСП представители в европарламента ще отстояват политиката за изграждане на нова социална държава в Европа, отмяна на санкциите срещу Русия и ще се противопоставят на опитите за разделение между икономически силните държави и тези- с по-слаба икономика.” Това каза кандидатът за евродепутат от листата на „БСП за България” Валери Жаблянов на среща с хората в село Павелско, община Чепеларе. На нея присъстваха житили от селата Орехово, Хвойна и Малево.   „България трябва да постигне ускорен растеж, за да може доходите на българските граждани да станат съизмерими със средните доходи на държавите членки на ЕС”, добави още той.  По- късно Валери Жаблянов се срещна с граждани на Смолян в Планетариума, където представи основните приоритети, които ще следват кандидатите на БСП в тяхната работа в ЕП - отстояване на демократична Европа, равенство на гражданите и защита на човешките и социалните права. Надигането в Европа на крайно десни националистически и фашистки партии беше подчертано като основна заплаха за прогресивното и демократично развитие на ЕС. Кризата на управляващото мнозинство, моралното компрометиране на управлението и неспособността на ГЕРБ да преодолеят изоставането на България от другите държави в ЕС, бяха изтъкнати от него като достатъчно условие БСП да предизвика предсрочни парламентарни избори.    „Директивата за двойните стандарти на храните ще влезе в сила до една две седмици на европейско ниво. Тук, националните органи трябва да свършат адекватно работата си.” Това заяви пред граждани в гр. Златоград кандидатът за евродепутат от листата на „БСП за България” Момичл Неков. Той добави, че най-важно е да се осигури подкрепа за младите, както и пенсионерите да имат достойни старини. „От България зависи обаче да изравним минималната пенсия и прага на бедност в целия ЕС”, каза още той. Хората от Златоград поискаха от него да разкаже за свършената работа до този момент в европарламента. Неков разказа за неговите инициативи, сред които и „Планински продукт”, която бе внесена като предложение в Министерството на земеделието и която има за цел да подпомогне планинските производители.", "date": "2019.04.24", "title": "Валери Жаблянов: Европейските избори трябва да се превърнат в отрицателна оценка за правителството"}
{"url": "http://epicenter.bg/article/Manol-Manev--Zapazvame-vazmozhnostta-horata-da-pritezhavat-gazovi-orazhiya/181057/2/0", "text": "Запазваме възможността хората да притежават газови оръжия, но ще трябва да се гарантира, че няма да бъдат преработвани. Това каза народният представител от ПГ на ГЕРБ и член на Вътрешна комисия Маноил Манев във връзка с промените в Закона за оръжията и боеприпасите, които парламентът гледа на второ четене, предаде репортер Агенция „Фокус“.   „ Запазваме всички тези възможности хората, които имат газови оръжия, да ги притежават. Всички газови оръжия ще бъдат вече със сертификат, който да гарантира, че не могат да бъдат преработвани за бойно оръжие или за изстрелване на каквито и да е елементи с тях“, каза Манев. По отношение на ловците, Манев увери, че всички оръжия запазват режима си, който притежават към момента. Манев отбеляза, че е отпаднало предложението при три административни нарушения да се отнема разрешителното за оръжие. „Това е една точка, която беше огромен дебат в обществото. Няма я вече“, обясни депутатът от ГЕРБ.    Манев заяви, че са са отстранени проблемите, които са съществували за колекционерите на оръжия и организациите, правещи възстановки на исторически събития. „Създадохме процедура, по която ще могат законно да придобиват барута и всичко, което им е необходимо и да го отчитат по законов ред, така че да няма полузаконни или незаконни неща“, обясни той.    Манев уточни, че част от текстовете, които касаят административните мерки, влизат в сила с отложена дата, но другите влизат в сила по стандартна та процедура - в тридневен срок след обнародване на промените в „Държавен вестник“.    „ България е една от уникалните държави по отношение на оръжията. Никога в България оръжие, дори по времето на турското робство, не е било приоритет на богатите“, отбеляза Манев.    Парламентът забрани придобиването, съхраняването, носенето и употребата на автоматични огнестрелни оръжия, които са преработени, с приемането на второ четене на текстове от Закона за оръжията, боеприпасите, взривните вещества и пиротехническите изделия.    На вниманието на народните представители бяха поставени изменения внесени от Министерски съвет и ВМРО. В досега действащото законодателство този вид оръжие не бе включено в обхвата на забраната.    Съгласно текстовете оръжия по смисъла на този закон са и тези, които са преработени. Текстовете предвиждат всяко устройство, което е проектирано за употреба само на халосни боеприпаси, боеприпаси с дразнещи вещества, други активни вещества или пиротехнически сигнални изделия и което е преработено така, че да произвежда изстрел с куршум или снаряд чрез действието на взривно вещество, да се смята за огнестрелно. Депутатите решиха лицата, придобили до влизането в сила на този закон копия на оръжия, да уведомяват за това началника на РУ на МВР по местонахождението на обекта в срок до една година от влизането му в сила. Ограничението не касае фабрично произведеното полуавтоматично оръжие.   Съгласно промените в единния автоматизиран регистър на МВР ще се съхраняват данни за всички преработвания или модификации на огнестрелно оръжие, водещи до промяна на неговата категория.    Регистърът ще включва и данни за лицата, преминали курс и успешно положили безопасно боравене с огнестрелно оръжие, данни за номер, дата на издаденото удостоверение и издаващата структура. Текстовете предвиждат още лицата, получили разрешение за производство на огнестрелни оръжия да нанасят уникална маркировка, която включва: името, производителя или марката, държавата или адреса на производствения обект, серийния номер и годината на производство.    С промените се въвежда и двоен регистрационен режим за газовите оръжия така при покупко-продажба на газово оръжие, освен купувачът, вече и продавачът ще е длъжен да го регистрира.   Съгласно приетите предложения спортните организации ще могат да извършват ремотни дейности на оръжия след издадено разрешение от директора на Главна дирекция „Национална полиция“ или от оправомощено от него длъжностно лице, или от началника на Районното управление на МВР по местонахождението на обекта за ремонт.   Законопроектът дефинира и понятието предупредително сигнално оръжие. По смисъла на приетия закон това е устройство, което е проектирано само за употреба на халосни боеприпаси, на боеприпаси с дразнещи вещества и други активни вещества или на пиротехнически сигнални изделия и което не може да бъде преработено така, че да произвежда изстрел с куршум или снаряд чрез действието на взривно вещество.    С промените се въвежда забрана за придобиване, носене и употреба на пълнители с голям капацитет, както и допълнителни изисквания към лицата, извършващи дейности с огнестрелно оръжие за спортни цели.    Със закона се създава ред за временно ползване на ловно оръжие от лица, посещаващи Република България за ловен туризъм.  ", "date": "2019.04.24", "title": "Маноил Манев: Запазваме възможността хората да притежават газови оръжия"}
{"url": "http://epicenter.bg/article/Vizhte-resheniyata-na-Ministerskiya-savet-/181058/2/0", "text": "  Министерският съвет прие Програма на мерките за закрила на деца с изявени дарби от държавни, общински и частни училища през 2019 година.  С приемането на Програмата се постига необходимото конкретизиране на мерките и уточняване на списъка на националните и международните конкурси, олимпиади и състезания, за които са осигурени финансови средства за 2019 година, съгласно Наредбата за условията и реда за осъществяване на закрила на деца с изявени дарби.  Програмата предвижда насърчаване на творческите, научните и спортните заложби и потребности на деца с изявени дарби в областта на изкуството и науката, класирани на първо, второ или трето място на конкурс, олимпиада или състезание на национално или международно равнище, а в областта на спорта - на първо, второ и трето място на олимпийски игри, световно първенство, европейско първенство, балканско първенство или на първо място на финали на държавно индивидуално първенство чрез еднократно финансово подпомагане в размер до 195 лева и чрез едногодишни стипендии в размер на 135 лева месечно.  С Програмата за 2019 година се предвижда общо 1439 ученици от държавни, общински и частни училища да спечелят призови места на национални и международни конкурси, олимпиади и състезания и да получат финансова закрила от държавата по реда на българското законодателство.  Подбраните конкурси, олимпиади и състезания се провеждат през календарната 2019 година и са с доказани високи критерии при излъчване на победителите, мотивират децата за високи творчески, научни и спортни постижения.  Приетата Програма за 2019 година представлява логично продължение на Програмите от 2005 година насам за осъществяване на закрила на деца с изявени дарби. Нейното ефективно и последователно прилагане е част от грижата за развитието на духовния, творческия и физическия потенциал на младите хора в България.    Министерският съвет прие Решение за предложение до Президента на Република България за издаване на указ, с който считано от 06.05.2019 година да удостои началника на Военномедицинска академия и главен лекар на въоръжените сили на Република България бригаден генерал Венцислав Мутафчийски с висше офицерско звание „генерал-майор“.  Съгласно друго Решение, Правителството предлага на Президента на Република България да издаде указ, с който да освободи вицеадмирал Георги Фиданов от длъжността „Военен представител на началника на отбраната във Военния комитет на НАТО и във Военния комитет на Европейския съюз“ и от военна служба, считано oт 23.06.2019 г., поради навършване на пределната възраст за притежаваното военно звание.  Министерският съвет предлага контраадмирал Митко Петев да бъде назначен на длъжността „Военен представител на началника на отбраната във Военния комитет на НАТО и във Военния комитет на Европейския съюз” и да бъде удостоен с висше офицерско звание „вицеадмирал”, считано от 23.06.2019 година. Друго предложение на Министерския съвет е контраадмирал Кирил Михайлов да бъде освободен от длъжността „Национален военен представител в Националното военно представителство в Съюзното командване по операциите в Монс, Белгия“ и назначен на длъжността „Командир на Военноморските сили”, считано от 23.06.2019 година.  На Президента на Република България се предлага също да издаде указ, с който да освободи бригаден генерал Пламен Йорданов от длъжността „Командир на 61-ва механизирана бригада”, считано от 01.06.2019 година, във връзка с назначаването му на длъжност в многонационалната дивизия „Югоизток” в Букурещ, Румъния.  .  Правителството одобри „Доклад за състоянието на отбраната и въоръжените сили на Република България през 2018 г.“, който представя обективна картина за развитието на отбраната и въоръжените сили през 2018 г. и е израз на осъществяваната политика на прозрачност и отчетност, провеждана от Министерството на отбраната.  Докладът акцентира върху факта, че през отчетния период усилията на ръководството на Министерството на отбраната продължиха да бъдат фокусирани върху изпълнение на конституционно възложените мисии и задачи на въоръжените сили, както и на ангажиментите на страната по линия на колективната отбрана в рамките на НАТО и Общата политика за сигурност и отбрана на ЕС. С Доклада правителството на Република България представя и обосновани изводи и насоки за съсредоточаване на усилията през следващия отчетен период, които са в съответствие с приоритетите в сектор „Отбрана“ на Програмата за управление на Правителството на Република България за периода 2017-2021 г.    Правителството одобри участието на България с национален щанд на Международната изложба за хранителни продукти, съставки и технологии Saudi Agro-Food 2019. Изложението ще се проведе от 21 до 24 октомври 2019 г. в гр. Рияд, Саудитска Арабия, като страната ни ще участва за втори път в него.  Събитието предоставя на българските изложители възможността да покажат своите продукти, като в продължение на четири дни ще могат да се срещнат лице в лице с търговци на едро и дребно, дистрибутори и други професионалисти в бранша. Участниците ще могат да създадат нови партньорства, чрез които да стъпят на пазарите на Саудитска Арабия.  Част от разходите по подготовката и участието на страната ни се предвижда да бъдат осигурени по Държавна помощ SA. 47097 „Помощ за участие в изложения“.  Правителството одобри допълнителни разходи по бюджета на Министерския съвет за 2019 г. в размер 20 770 000 лв. за държавната субсидия за тази година по чл. 28, ал. 2, т. 2 от Закона за вероизповеданията.   От тях 15 000 000 лв. са за източноправославното вероизповедание, което е остатък от държавната субсидия за 2019 г., и 5 770 000 лв. са за мюсюлманското вероизповедание. Средствата по бюджета на Министерския съвет ще се осигурят за сметка на предвидените разходи по централния бюджет и чрез преструктуриране на разходите и/или трансферите по централния бюджет за 2019 г. През 2018 и 2019 г. бяха приети изменения и допълнения на Закона за вероизповеданията, с които се въведе нов ред на финансиране от държавата на регистрираните вероизповедания в страната. С разпоредбите на чл. 28 от закона бяха определени критерии, съгласно които ежегодно със закона за държавния бюджет трябва да се одобрява разпределението на държавната субсидия за регистрираните вероизповедания. Заради това, че Законът за държавния бюджет на Република България за 2019 г. беше приет преди промените в Закона за вероизповеданията, с параграф 19 към преходните и заключителни разпоредби на изменителния закон е предвидено за тази година Министерският съвет да одобри държавната субсидия за вероизповеданията по чл. 28, ал. 2, т. 2 от Закона за вероизповеданията, а именно за източноправославното и мюсюлманското вероизповедание.  Допълнителни разходи в размер на 208 350 лв. по бюджета на Министерството на правосъдието са одобрени от Министерския съвет. Сумата е предназначена за възстановяване на направените от министерството разходи по изплащане на обезщетения на граждани и юридически лица, пострадали от бавно правосъдие. Това е общият размер на сумата, изплатена за първото тримесечие на 2019 г. от бюджета на Министерството на правосъдието по сключени споразумения за нарушени права за разглеждане и решаване на делата им в разумен срок.  Изплащането на обезщетения за вреди от бавно правосъдие се извършва по реда на Глава трета „а“ от Закона за съдебната власт. Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията. Ако бъде преценено, че правото на заявителя на правосъдие в разумен срок е било нарушено, министърът на правосъдието или посочено от него лице определя размера на обезщетението, съобразно практиката на Европейския съд по правата на човека и предлага сключване на споразумение със заявителя.  Средствата, необходими за изплащане на сумите по сключените споразумения, са планирани в централния бюджет.    Правителството прие тарифа за таксите, които се събират по Закона за лечебните заведения и Закона за трансплантация на органи, тъкани и клетки. Това се налага заради законодателните промени, в следствие на които досега осъществявани административни услуги от Изпълнителна агенция по трансплантация и от регионалните здравни инспекции вече ще се изпълняват от новосъздадената Изпълнителна агенция „Медицински надзор“.  С Постановлението се определя размерът на държавните такси, които Изпълнителна агенция „Медицински надзор“ ще събира.  По предложение на Изпълнителна агенция „Медицински надзор“ министърът на здравеопазването ще издава разрешенията за осъществяване на лечебна дейност на лечебните заведения за болнична помощ, центровете за психично здраве, центровете за кожно-венерически заболявания, комплексните онкологични центрове, домовете за медико-социални грижи и диализните центрове, както и осъществяването на дейност от тъканните банки. До момента тази функция е изпълнявала Изпълнителната агенция по трансплантация.  Дейностите по асистирана репродукция ще се разрешават като част от режима по регистрация на лечебните заведения за извънболнична помощ, съответно разрешение за осъществяване на лечебна дейност от лечебните заведения за болнична помощ. До момента министърът на здравеопазването е издавал отделно разрешение за това.  Тези нормативни промени налагат определянето на нови държавни такси, съобразени с правомощията на компетентните органи.    Министерският съвет утвърди таксите за кандидатстване и за обучение на студенти и докторанти за новата академична 2019/2020 година.  В сравнение с учебната 2018/2019 година и предложенията на държавните висши училища за учебната 2019/2020 година намаление на таксите за студенти има при Висшето строително училище „Л. Каравелов“ - София, от 17%. То е при професионално направление „Архитектура, строителство и геодезия“, отнася се за задочна форма на обучение и е 450 лева (при 540 лева за настоящата учебна година).  При 13 държавни висши училища размерът на таксите за обучение на студенти се увеличава с от 5% до 63%, или от 30 до 270 лева спрямо размера на таксите за миналата учебна година. Това са Техническият университет - Габрово, Техническият университет - Варна, Националната художествена академия, Икономическият университет - Варна, АМТИИ „Проф. Асен Диамандиев“, УНИБИТ, НАТФИЗ, и др. Най-голямото увеличение от 63% е на ТУ Габрово и се отнася за студентите задочна форма на обучение в техническите науки. При 19 държавни висши училища няма промяна в размера на  таксите за обучение на студенти.  При таксите за обучение на докторанти при 5 държавни висши училища увеличението е средно с 20% (от 50 до 150 лева). Това са ХТМУ, МУ - Варна, НАТФИЗ, ВТУ „Тодор Каблешков“ - София, и УНИБИТ. При 28 висши училища и Българската академия на науките няма промяна в размера на таксите за обучение спрямо тези от учебната 2018/2019 г.  Индикативният размер на таксата за кандидатстване е в размер на 50 лева при средна такса за обучение в държавните висши училища в размер на 800 лева за учебната 2019/2020 година. В държавните висши военни училища съответно таксата за кандидатстване е в размер на 30 лева при средна такса за обучение в размер на 750 лева.  Размерът на таксата за кандидатстване в БАН и научните организации е в размер на 30 лева при средна такса за обучение на докторанти в размер на 460 лева за учебната 2019/2020 година.  Предложените такси за учебната 2019/2020 година ще обхванат над 160 000 брой учащи, в т.ч. 155 000 студенти и 5000 докторанти в редовна и задочна форма на обучение в държавните висши училища.    Министерският съвет прие решение за възмездно учредяване на безсрочен сервитут върху поземлен имот в горска територия - публична държавна собственост. Той се намира в землището на гр. Асеновград и е с площ 3,169 дка. Имотът е в района на дейност на Териториално поделение „Държавно горско стопанство Асеновград“ към Държавно предприятие „Южноцентрално държавно предприятие“ - Смолян. Вещното право върху имота се учредява за изграждане и обслужване на подземен ел. кабел ниско напрежение за обект: „Външно кабелно електрозахранване ниско напрежение от съществуващ стълб до Базова станция 3230“ в полза на „Теленор България“ ЕАД. За придобиване на ограниченото вещно право дружеството ще заплати цена за безсрочен сервитут в размер на 27 258,00 лева и режийни разноски на стойност 545,16 лева на Изпълнителна агенция по горите. Цена за компенсационно залесяване в размер на 3 191.08 лева и цена на дървесината на корен в сегашна възраст за оценяваните насаждения в размер на 1200 лева ще бъдат заплатени на ДП „Южноцентрално държавно предприятие“ - Смолян. По сметката на община Асеновград ще бъде заплатен данък за придобиване на ограничено вещно право в размер, определен от общинския съвет.  Съгласно друго правителствено Решение, имоти - публична държавна собственост, се обявяват за имоти - частна държавна собственост, с предоставени права за управление на Министерство на отбраната. За ведомството е отпаднала необходимостта от ползването на имотите - публична държавна собственост, а като имоти - частна държавна собственост, с тях могат да се извършват разпоредителни действия - продажба чрез търг, съгласно Закона за държавна собственост. Обектите със сменен статут се намират в области Хасково и Монтана.  Правителството възложи също така на Агенцията по приватизация и следприватизационен контрол да извърши приватизация чрез публичен търг с явно наддаване на два поземлени имота - частна държавна собственост, намиращи се в гр. Монтана, с построените в тях сгради - незавършено строителство. Приватизацията се извършва по предложение на областния управител на област Монтана, в чието управление са имотите. Единият се намира на ул. „Макгахан“ № 14 и е с площ 15 840 кв. м, заедно с построената в него на груб строеж едноетажна сграда на транспорта, със застроена площ 1 064 кв. м. Вторият имот се намира на ул. „Сирма войвода“ № 2 и е с площ 26 501 кв. м, ведно с построената в него девететажна сграда - незавършено строителство, в груб строеж, със застроена площ 3 151 кв. м, с предназначение за здравно заведение.  С друго Решение на правителството имот - публична държавна собственост в гр. Върбица става частна - държавна собственост и се предоставя на Община Върбица. Имотът представлява терен с площ 1 100 кв. м и две сгради в него. Общината ще го използва за обособяване на административна сграда за служителите от Общинската администрация на Върбица, изпълняващи дейности по сметосъбиране, сметоизвозване, озеленяване и благоустрояване, управление на общинските пазари и паркинги и други общественополезни дейности.  Комисията за противодействие на корупцията и за  отнемане на незаконно придобитото имущество получава управление върху три самостоятелни обекта в сграда на площад „Св. Иван Рилски“ № 1 в град Перник. Досега имотите са били в управление на областния управител на Перник и предоставянето им на КПКОНПИ ще обезпечи нуждите на Териториалното бюро в областния център.  Правителството прие решение, с което разреши преминаването през и пребиваването на територията на Република България с невоенен характер на съюзнически и чужди въоръжени сили във връзка с провеждането на многонационални военни учения на територията на страната.  По инициатива на НАТО за засилване на мерките за сигурност в Югоизточна Европа и Черноморския регион през май и юни 2019 г. на териториите на Република България, Румъния, Унгария, Република Хърватия, Република Словения и Република Северна Македония ще се проведат серия от 14 (четиринадесет) национални и многонационални военни учения, които са свързани помежду си.  В периода от 26 май до 28 юни 2019 г. на територията на Република България ще се проведат учения, в които ще участват военнослужещи, щабове и военни формирования с щатно въоръжение, снаряжение и бойна техника от въоръжените сили на Република България, САЩ, Република Албания, Великобритания, Украйна, Република Гърция, Република Северна Македония, Канада и Италия. В тях ще се включат до 6000 души, до 1200 единици сухопътна техника и въоръжение и до 80 военни въздухоплавателни средства.  Ученията се провеждат в изпълнение на „Споразумение между правителството на Република България и правителството на Съединените американски щати (САЩ) за сътрудничество в областта на отбраната“, „Плана за подготовка на Въоръжените сили на Република България през 2019 година“ и „План за съвместна българо-американска подготовка в страната и в чужбина през 2019 година“.  Общото планиране на ученията се извършва под ръководството на командващия на Сухопътните войски на САЩ в Европа съвместно със страните домакини. Ръководството и контролът на ученията ще се осъществяват от многонационална структура, която ще бъде разположена в гр. Графенвьор, Германия.  В района на съвместното българо-американско съоръжение на УП „Ново село“ под ръководството на Съвместното командване на силите ще бъде развърната националната структура, която ще осъществява общото ръководство и контрола на ученията на територията на нашата страна и ще координира участието на Въоръжените сили на Република България в свързаните учения и структури извън територията на страната.    Правителството упълномощи посланика на Република България в Канада да подпише Споразумение в сферата на социалната сигурност между Република България и Квебек и на Административно споразумение за неговото изпълнение. Това стана с промяна на решението на Министерския съвет, с което проектите на двата документа бяха одобрени през 2015 г.  Целта на изменението е Споразумението в сферата на социалната сигурност и Административното споразумение да бъдат подписани в кратки срокове и да бъдат стартирани процедурите за влизането им в сила, предвидени в националното законодателство. По този начин българските граждани, работили или работещи в провинция Квебек, Канада, на които предстои пенсиониране, ще могат да се ползват от осигурителните права, включени в обхвата на споразумението.    Правителството одобри проект на Меморандум за сътрудничество между Изпълнителната агенция за насърчаване на малките и средните предприятия към Министерството на икономиката на България и Иновационния фонд на Сърбия.  В Меморандума се предвижда Изпълнителната агенция за насърчаване на малките и средните предприятия и Иновационният Фонд на Република Сърбия да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Сърбия. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия.  Българската и сръбската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.  Правителството одобри резултатите от българското участие в заседанието на Съвет „Общи въпрос“, което се проведе на 9 април в Люксембург. Проведена беше дискусия по Многогодишната финансова рамка с фокус върху темите за Кохезионната политика и Общата селскостопанска политика. Приети бяха заключения на Съвета по документа за размисъл на Европейската комисия, озаглавен „Към устойчива Европа 2030“ и насочен към най-важните политически елементи за прехода към устойчивото развитие. Направен бе и преглед на актуалното състояние на въпроса за върховенството на правото в Полша и Унгария.  Съвет „Общи въпроси“ проведе заседание и по чл. 50 от Договора за Европейския съюз. Съветът подготви извънредното заседание на Европейския съвет (чл. 50) на 10 април, обсъждайки възможностите за допълнително удължаване на срока по чл. 50 след нотификацията на Обединеното кралство.  Правителството одобри също резултатите от участието на страната ни в неформално заседание на Съвета по конкурентоспособност на Европейския сьюз, част „Научни изследвания“, проведено на 2 и 3 април в Букурещ. Тема на дискуся беше насърчаването на научните изследвания и иновациите.    Правителството одобри проект на Спогодба за пенсионно осигуряване между България и Азербайджан и упълномощи министъра на труда и социалната политика да я подпише.  Проектът на документа регулира осигуряването при работа в двете държави, както и реда за отпускане и изплащане на пенсиите за осигурителен стаж и възраст, пенсиите за инвалидност поради общо заболяване и наследствените пенсии.  След като бъде подписана, е необходимо спогодбата да бъде ратифицирана от Народното събрание. След ратификацията документът ще влезе в сила. По този начин ще се създаде възможност хората, осигурявани в България и в Азербайджан, да реализират социалните си права.    Правителството прие актуализацията на Националната програма за реформи (НПР) на Република България за 2019 г. Тя е изготвена в изпълнение на Стратегията „Европа 2020“, както и в рамките на засиленото наблюдение на икономическите политики в ЕС.  Националният доклад за България за 2019 г., заедно с документите, поставящи началото на Европейския семестър, послужиха като отправна точка при настоящата актуализация на НПР. Положителните макроикономически промени и мерките на политиката за намаляване на потенциалните макрофинансови рискове, произтичащи от банковия и небанковия сектор, доведоха до допълнително коригиране на дисбалансите. Програмата се фокусира върху изпълнението на мерките, адресиращи специфичните препоръки на Съвета от 2018 година.  Националната програма за реформи включва четири основни раздела. Първият съдържа кратък преглед на макроикономическите очаквания. Вторият раздел е съставен от три части, като са посочени мерките в отговор на препоръките и на констатираните пропуски в Националния доклад за България за 2019 г. За първи път през настоящата година се въвежда част с кратко описание на инвестиционната стратегия на правителството за адресиране на инвестиционния недостиг в ключови за растежа области. В документа е представен и преглед на напредъка в изпълнението на националните цели по Стратегия „Европа 2020“, както и комплекс от мерки в области на политики, които допринасят за подобряване на бизнес средата. В програмата са включени и проекти, финансирани по Програмата за подкрепа на структурни реформи на ЕК, определени през 2018 година.  Актуализацията на НПР за 2019 година е разработена в съответствие с приоритетите за управление на правителството (2017-2021 г.), с Конвергентната програма на Република България (2019-2022 г.) и със Средносрочната бюджетна прогноза за периода 2020-2022 г.  Обучението на 43 413 студенти в 37 държавни висши училища ще бъде субсидирано, реши правителството като утвърди броя на приеманите за обучение студенти и докторанти във висшите училища и научните организации в България през учебната 2019- 2020 година. От тях 37 119 за образователно-квалификационни степени след средно образование. През тази година се очаква около 54 хил. младежи да завършат средно образование.  Броят на приеманите за обучение студенти и докторанти е съобразен с оценката на учебната и научната дейност на висшите училища, с данните за реализацията на завършилите студенти и докторанти и с приоритетите за обществено-икономическото развитие на страната. Решението за приема във висшите училища следва утвърдения модел на финансиране на висшите училища, ориентиран към резултатите от обучението и потребностите на пазара на труда.  Определени са 2000 места за наши сънародници от чужбина, които ще се обучават в бакалавърски и магистърски програми в български висши училища. Местата за докторанти са 40. Ще бъдат осигурени отново и 150 места за обучение на граждани на Република Северна Македония. Предложеният прием е съобразен с предложенията на организации на българските общности в чужбина и българските дипломатически представителства, както и с желанията на кандидат-студентите при проведената информационна кампания в Албания, Косово, Северна Македония, Молдова, Украйна и Сърбия.  За следващата учебна година се допуска допълнителен прием в 8 професионални направления в рамките на капацитета на направлението: „Педагогика на обучението по...“, „Физически науки“, „Химически науки“, „Математика“, „Енергетика“, „Материали и материалознание“, „Химични технологии“ и „Религия и теология“. Това са направления с намаляващ брой студенти, но важни за развитието на отделни сектори на икономиката и обществото.  С решението се утвърждава и приемът на студенти срещу заплащане в държавните висши училища. За учебната 2019-2020 година са предвидени 12 805 места, от които 7 808 след средно образование. Частните висши училища ще приемат 12 324 студенти, от които 8 204 след средно образование.  Новите докторанти във висшите училища ще бъдат общо 2 420. За държавните висши училища местата са 2 254, за частните - 166, а за научните организации – 296.    Правителството одобри допълнителни разходи по бюджета на Министерския съвет за 2019 г. в размер на 2 935 000 лв. за обезпечаване на дейността на създадената през февруари т.г. Държавна агенция „Безопасност на движението по пътищата”, специализиран орган към Министерския съвет.  Предвидените средства са необходими с цел осъществяване на функциите на агенцията за ръководство, координиране и контрол на политиката за повишаване на безопасността на движението по пътищата, включително и за създаване на административен капацитет.  Необходимият ресурс ще бъде осигурен за сметка на бюджетите на Министерството на регионалното развитие и благоустройството и Министерството на транспорта, информационните технологии и съобщенията, както и чрез преструктуриране на разходите по централния бюджет за 2019 г.  Министерският съвет одобри на днешното си заседание позицията на Република България по дело С-5/19 на Съда на Европейския съюз, образувано по запитване на Върховния административен съд (ВАС). ВАС е отправил запитването във връзка с административно дело от 2017 г., с което „Овергаз мрежи” АД и Сдружение с нестопанска цел „Българска газова асоциация” оспорват текстове от Наредба №2 на Комисията за енергийно и водно регулиране (КЕВР) за регулиране на цените на природния газ.  В хода на делото пред ВАС е възникнал въпросът дали регламентираното в националното законодателство право на енергийните предприятия да предявяват искания за компенсиране на разходи, произтичащи от наложени им задължения към обществото, е съвместимо с Хартата на основните права на ЕС и Директива 2009/73/ЕО относно вътрешния пазар на природен газ.  По този въпрос българската страна счита, че това задължение гарантира реализирането на целта за сигурност на доставките. То спазва принципа на пропорционалност, дефинирано е ясно, прозрачно и подлежи на проверка. Хартата на основните права на ЕС допуска въвеждането на национални мерки, според които крайните клиенти ще понесат финансовата тежест, свързана със задълженията на енергийните предприятия за поддържане на резерви.  Върховният административен съд се интересува също дали Директива 2009/73/ЕО относно вътрешния пазар на природен газ допуска национална разпоредба, която освобождава КЕВР от задължението при изработване на проект за подзаконов нормативен акт да зачита принципите на необходимост, обоснованост, предвидимост, откритост, съгласуваност, субсидиарност, пропорционалност и стабилност, както и да провежда обществени консултации, да публикува предварително проекта и да изложи мотиви към него.  По този въпрос българската страна счита, че чл. 3 от Директивата допуска национална норма, на основание на която част от разпоредбите на Закона за нормативните актове не се прилагат от национални органи, сред които и КЕВР. Същевременно КЕВР изпълнява изискванията за предварително публикуване, обществено обсъждане, мотивиране на проектите и други.  С днешното си решение Министерският съвет даде съгласие Република България да встъпи по дело С-5/19 на Съда на Европейския съюз.  Правителството прие изменения в свое Постановление № 385/2015 г. за дейността на Централния орган за покупки (ЦОП) за нуждите на органите на изпълнителната власт.  С промените се цели актуализация на продуктовия обхват на централизираното възлагане, разширяване на кръга от потребители и по-прецизна регулация на отношенията им с ЦОП в контекста на цялостното електронизиране на възлагателния процес.  Към потребителите, които са задължени да ползват услугите на ЦОП, се добавят: Националният статистически институт, Националният осигурителен институт, ГД „Охрана“ и ГД „Изпълнение на наказанията“. Част от досегашните факултативни потребители преминават към списъка със задължителните. Заличават се Контролно-техническата инспекция, Националната комисия за борба с трафика за хора и Централната комисия за борба срещу противообществените прояви на малолетните и непълнолетните.  Факултативните потребители, които ще могат да ползват централизираното възлагане, се допълват със Сметната палата и Националната здравноосигурителна каса.  От ПМС № 385/2015 г. се заличава особената група на потребителите от системата на здравеопазването, които бяха включени като задължителни потребители на ЦОП само по отношение на доставките на горива. Тези второстепенни разпоредители с бюджет към министъра на здравеопазването се разпределят, в зависимост от статута и функциите си, към задължителните или факултативните потребители.  Приетото постановление предвижда отпадане от продуктовия обхват на централизираното възлагане на доставките на софтуер за операционни системи и приложен софтуер за създаване, редактиране и форматиране на електронни документи и услугите по техническа поддръжка и ремонт на леки автомобили.  Направените изменения и допълнения отразяват и опита от работата на Системата за електронно възлагане на обществени поръчки.  Правителството прие Наредба за критериите за определяне на университетски болници. Целта е да бъдат създадени ясни критерии, на базата на които да се определи кои от лечебните заведения или техни клиники или отделения, да придобият правата на университетски болници/клиники или отделения за срока на одобрението.  За университетски ще бъдат определяни само структури, които реално са обвързани с университет и съответно с обучението на студенти, специализанти и докторанти и с осъществяването на научна дейност в по-голяма степен от останалите лечебни заведения, получили одобрение от министъра на здравеопазването за обучение на студенти и специализанти.  Като критерии за определяне на лечебни заведения или техни клиники/отделения за университетски са заложени обективни изисквания, които показват обвързаността на съответната болница или клиника/отделение с обучението на студенти и специализанти и с осъществяването на научна дейност - определен минимален процент от лекарския състав да заема академична длъжност; през последните 2 години определен минимален процент от студентите да са провеждали практическата си подготовка в болницата; определен минимален процент от лекарските длъжности да са за лекари-специализанти. В проекта е предвиден също определен минимален брой докторанти да провеждат обучението и изследователската си дейност в лечебното заведение.  Правителството прие промени в Наредбата за обществено осигуряване на самоосигуряващите се лица, българските граждани на работа в чужбина и морските лица. С тях разпоредбите на нормативния акт се синхронизират с изменения в Кодекса за социално Осигуряване, които са в сила от 1 януари 2019 г. и са свързани с кръга на осигурените лица.  С направените промени терминологията в наредбата се уеднаквява с понятията, използвани в други нормативни актове - Кодексът на труда, Законът за незасивисимите оценители и Законът за независимия финансов одит.    Правителството одобри промени в Наредбата за условията и реда за осъществяване на мерки за предотвратяване на изоставянето на деца и настаняването им в институции, както и за тяхната реинтеграция в семейството. Съгласно новите разпоредби дирекциите „Социално подпомагане“ (ДСП) ще трябва да предприемат спешни мерки за предотвратяване на изоставянето на непотърсено дете, прието в лечебно заведение, до 24 часа от деня, в който детето е трябвало да бъде изписано. В момента срокът за предприемане на такива действия е 7 дни.  С промените се подобряват и мерките за подкрепа на родителите за реинтеграция на детето в семейството му. Дирекциите „Социално подпомагане“ ще могат служебно да предприемат действия за реинтеграция, непосредствено след настаняване на детето извън семейството му. По досега действащия ред родителите трябва да подадат заявление, че желаят да бъдат предприети такива мерки.  Регламентират се и конкретни мерки за закрила в семейна среда, в зависимост от възможностите на семейството и потребностите на детето, както и конкретни дейности за подкрепа на семейството. С промените ще се подобри и координацията и сътрудничеството между ДСП по настоящ адрес на детето и ДСП по местопребиваване на родителите.  Правителството одобри и промени в Правилника за прилагане на Закона за закрила на детето, чиято цел е да се подобри социалната работа за превенция на изоставянето и за реинтеграция. В Наредбата за критериите и стандартите за социални услуги за деца също се правят промени. С тях се цели да се гарантира по-високо качество на социалните услуги за деца чрез въвеждане на оценка на професионалната правоспособност на служителите, които работят в тях.    Общинските съвети в общините, където не достигат места в детските градини, ще могат да завишават над максимално определения брой деца в групите на целодневните и полудневните детски градини. Тази възможност се дава след промени в Наредбата за финансирането на институциите в системата на предучилищното и училищното образование, приети от Министерския съвет.  В случаите, когато броят на децата в групите, изчислен на базата на Средна месечна посещаемост за период от три последователни месеца, е по-малък от 12 — за яслените групи и 18 - за останалите, броят на децата може да бъде завишен над максималния с до 3 деца. Завишаването ще е възможно при условие, че са спазени здравните изисквания към детските градини.  Така ще се подпомогнат усилията на общините за обхващане на по-голям брой деца в системата на предучилищното образование и за пълно обхващане на децата в задължителна предучилищна възраст.  Предложените промени са свързани с реализирането на целите на Националната стратегия за учене през целия живот (2014-2020) за повишаване дела на обхванатите в предучилищното образование деца на възраст от 4 години до постъпване в първи клас на 90 % през 2020 г.  Друга промяна предвижда възможност броят на учениците в паралелките да се завишава над максималния при формирането на паралелките, както и в случаите на преместване на ученици.  Правителството прие промени в Устройствения правилник на Държавната агенция за бежанците. Целта е да бъде приведен в съответствие с Регламент (ЕС) 2016/679 на Европейския парламент и на Съвета относно защитата на физическите лица, във връзка с обработването на лични данни и относно свободното движение на такива данни.  Предвид, че при производството по предоставяне на международна закрила се обработват голям обем от лични данни и с цел тяхната защита, в ДАБ при МС се създава длъжност „служител по защита на данните“. Длъжностното лице по защита на данните ще осъществява дейности по законосъобразното прилагане на нормативните актове в областта на защитата на данните, в съответствие с Регламент (ЕС) 2016/679 на Европейския парламент и на Съвета и Закона за защита на личните данни.  Прецизират се някои задачи и дейности на териториалните структури на агенцията и на административните звена от общата и специализираната администрация, с което ще се повиши ефективността и ефикасността на администрацията на ДАБ при МС.    Правителството прие промени в Устройствения правилник на Агенцията за ядрено регулиране, касаещи функциите в съществуващите специализирани дирекции на АЯР.  Дейностите по отношение на квалификацията и правоспособността на персонала в ядрени съоръжения и обекти с източници на йонизиращи лъчения и издаването и отчетността на лицензните за специализирано обучение на дейности в ядрени съоръжения и с ИЙЛ преди промяната се поделяха между две специализирани дирекции на АЯР - дирекция „Радиационна защита“ и Главна дирекция „Ядрена безопасност“. Разделянето на функциите, свързани с квалификацията и правоспособността между две дирекции забавяше процеса на вземане на решения и водеше до неефективност в работата на звената. Предвид това с настоящото изменение тези функции се съсредоточиха в една дирекция - дирекция „Радиационна защита“.  С оглед съсредоточаване на дейността по международните въпроси в една дирекция, функциите на национален координатор на Международната система за ядрена информация на Международната агенция за атомна енергия (МААЕ) се поемат от дирекция „Международно сътрудничвество“.  Прецизирано е изискването за професионален опит на служителите извън специализираната администрация, на които председателят може да възлага инспекторски функции. Новата редакция разширява областта, в която може да е придобит опитът, а именно - в областта на използването на ядрената енергия или йонизиращите лъчения, управлението на радиоактивните отпадъци или отработеното гориво, както и в областта на държавното регулиране на безопасното осъществяване на тези дейности. Същевременно са завишени годините необходим опит от 5 на 10.  Промените в Устройствения правилник ще допринесат за повишаване ефективността на органа при изпълнение на нормативно заложените му функции.  Постановлението на МС няма да окаже пряко и/или косвено въздействие върху държавния бюджет.  Министерският съвет прие Конвергентната програма на Република България за периода 2019-2022 година. Документът се изготвя ежегодно, в съответствие с правилата на Пакта за стабилност и растеж на Европейския съюз и с графика на т.н. „Европейски семестър“ - инициативата за предварителна координация на икономическите политики в ЕС.  В Конвергентната програма са отразени приоритетите на правителството за придържане към фискална политика, осигуряваща дългосрочна устойчивост на публичните финанси и ефективно насочване на публичните разходи към дейности, които ускоряват икономическия растеж.  Програмата е структурирана в седем части. Първата част представя общата рамка на правителствените икономически политики и цели. Във втората част е анализирано икономическото развитие на страната по отношение на ключовите макроикономически показатели, като е представена и прогноза за тяхното развитие. Третата част съдържа описание на стратегическите цели на фискалната политика по отношение на бюджетния баланс и правителствения дълг. В четвъртата част е направен анализ на чувствителността на прогнозите в основния макроикономически сценарий, като е разработен алтернативен вариант. Част пета и част шеста са посветени на устойчивостта и качеството на публичните финанси, а седмата част прави преглед на институционалните характеристики на публичните финанси в България — бюджетни процедури и национални бюджетни правила.  С оглед постигане на балансиран растеж, устойчива конвергенция и увеличаване на благосъстоянието на населението, ще продължат действията, насочени към премахването на пречките пред инвестиционната дейност на частния сектор, подобряване качеството на предоставяните публични стоки и услуги, инвестиции в инфраструктура, увеличаване на финансирането в области като образование, здравеопазване и социална закрила, подобряване ефективността и ефикасността на администрацията. Данъчната политика остава предвидима, ориентирана в посока насърчаване на развитието на бизнеса и инвестиционната активност, чрез запазване на ниските данъчни ставки за преките данъци, широка данъчна основа и малко на брой данъчни преференции. Правителството ще продължи политиките за повишаване на събираемостта на данъците, борбата със сенчестата икономика и недекларирания труд.    Правителството одобри протоколно решение за предприемане на мерки във връзка с констатираните от Европейската комисия несъответствия при изпълнението на Директивата за създаване на инфраструктура за пространствена информация в Европейската общност (INSPIRE).  Приетият пакет от мерки ще допринесе за правилното прилагане от българските институции на Директивата INSPIRE, която указва правилата за управление на т. нар. пространствени данни. Трансформирането на актуалните модели на данни в държавите-членки до общия модел за INSPIRE изисква специфични компетентности. Отговорните институции от българска страна са Държавната агенция за електронно управление (ДАЕУ) и първичните администратори на пространствени данни.    Правителството одобри допълнителни разходи в размер на 1 366 000 лв. по бюджета на Националния статистически институт за 2019 г. във връзка с изпълнението на дейности по подготовката на преброяването на населението и жилищния фонд в Република България през 2021 г.  С предвидените средства ще бъде изградена информационна система „Преброяване 2021“, а също ще бъдат разработени програма, методология и инструментариум за провеждане на преброяването и извадковите изследвания, преброителни и анкетни карти, инструкции, технически задания за информационно и комуникационното осигуряване на преброяването, както и комуникационен план.  Това е най-мащабното статистическо изследване и се провежда на всеки десет години като предоставя данни за броя и структурата на населението по пол, възраст, образование, икономическа активност, професия и други демографски, социално-икономически и етнокултурни признаци. Преброяването ще осигури информация за броя и основните характеристики на сградния и жилищния фонд в страната, както и за жилищните условия на населението.    Правителството одобри Меморандум за разбирателство между Министерството на финансите на Република България и Министерството на финансите на Словашката република за сътрудничество по отношение на Валутен механизъм II и последващото въвеждане на еврото в България.  За изпълнение на документа ще бъде разработен План за действие. Акцент в него ще бъдат обмяната на опит и добри практики, свързани с участието на страната във Валутен механизъм II и въвеждането на еврото.  С приетото решение за одобрение на Меморандума за разбирателство правителството упълномощи министъра на финансите Владислав Горанов да проведе преговорите с Министерството на финансите на Словашката република и да подпише документа за сътрудничество.    Кабинетът одобри позицията на България по дело С-33/19, Европейската комисия срещу Република България пред Съда на Европейския съюз.  Делото е образувано въз основа на искова молба, че страната ни не е изпълнила задълженията си съгласно чл. 21 от Директива 2009/49/ЕО относно безопасността на железопътния транспорт в Общността.  Българската страна счита, че искът, предявен от ЕК е неоснователен, но въпреки това е предприела действия за оптимизиране на нормативната уредба, регламентираща статута на звеното за разследване произшествия във въздушния, водния и железопътния транспорт. Подготвени промени в Закона за железопътния транспорт (ЗЖТ), Закона за гражданското въздухоплаване (ЗЕВ) и Кодекса на търговското корабоплаване (КТК), като се предвижда отпадане на текстовете, установяващи звеното за разследване да е в структурата на Министерството на транспорта, информационните технологии и съобщенията.  Със законовите промени ще бъдат подготвени и съответни актове на Министерския съвет, които ще предвиждат: създаването на Национален борд за разследване на произшествия във въздушния, водния и железопътния транспорт, като самостоятелно юридическо лице към Министерския съвет, второстепенен разпоредител с бюджет към министъра на транспорта, информационните технологии и съобщенията; приемането на Устройствен правилник на административната структура и промяна на Класификатора на длъжностите в администрацията.  Република България отново потвърждава своето становище, че е осигурила необходимата за целта независимост на звеното за разследване на произшествия и инциденти, звеното разполага с необходимия ресурс и е самостоятелно и независимо при вземането на своите решения. Целта на директивата е звеното да бъде постоянно действащ орган, да бъде независимо от посочените в директивата структури и да разполага с необходимите ресурси, за да може да изпълнява дейността си.  В позицията се посочва още, че твърденията на Комисията за нарушение на чл. 21, параграфи 1 и 2 от Директива 2004/49 са неоснователни, поради което Съдът следва да отхвърли предявения иск като неоснователен и да осъди Комисията да заплати съдебните разноски по делото.    Правителството одобри допълнителни разходи/трансфери от резерва по чл. 1, ал. 2, раздел II, т. 5.1 от Закона за държавния бюджет на Република България за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия.  Одобрените 33 123 981 лева са за превантивни дейности, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти.  Сумата се осигурява от резерва за непредвидени и неотложни разходи по Закона за държавния бюджет на Република България за 2019 г.   ", "date": "2019.04.24", "title": "Вижте решенията на Министерския съвет!"}
{"url": "http://epicenter.bg/article/Kabinetat-dade-20-770-mln--lv--za-veroizpovedaniyata/181060/2/0", "text": "Правителството одобри допълнителни разходи по бюджета на Министерския съвет за 2019 г. в размер 20 770 000 лв. за държавната субсидия за тази година по чл. 28, ал. 2, т. 2 от Закона за вероизповеданията. Това съобщи пресцентърът на Министерския съвет.   От тях 15 милиона лв. са за източноправославното вероизповедание, което е остатък от държавната субсидия за 2019 г., и 5, 77 млн.лв. са за мюсюлманското вероизповедание.   Средствата по бюджета на Министерския съвет ще се осигурят за сметка на предвидените разходи по централния бюджет и чрез преструктуриране на разходите и/или трансферите по централния бюджет за 2019 г.  През 2018 и 2019 г. бяха приети изменения и допълнения на Закона за вероизповеданията, с които се въведе нов ред на финансиране от държавата на регистрираните вероизповедания в страната. С разпоредбите на чл. 28 от закона бяха определени критерии, съгласно които ежегодно със закона за държавния бюджет трябва да се одобрява разпределението на държавната субсидия за регистрираните вероизповедания.   Заради това, че Законът за държавния бюджет на Република България за 2019 г. беше приет преди промените в Закона за вероизповеданията, с параграф 19 към преходните и заключителни разпоредби на изменителния закон е предвидено за тази година Министерският съвет да одобри държавната субсидия за вероизповеданията по чл. 28, ал. 2, т. 2 от Закона за вероизповеданията, а именно за източноправославното и мюсюлманското вероизповедание.", "date": "2019.04.24", "title": "Кабинетът отпусна 15 млн.лв на БПЦ и 5, 77 млн.лв на Главното мюфтийство"}
{"url": "http://epicenter.bg/article/Klimatologat-prof--Rachev-za-vremeto-po-Velikden--Nosete-si-chadari-/181064/2/0", "text": "Гръмотевични бури и интензивни валежи се задават на Великден. В петък и събота следобед ще паднат повече дъждове, прогнозира пред \"Телеграф\" климатологът проф. Георги Рачев. В съботния ден има възможност за гръмотевични бури, когато ще е налице типично лятно време с топъл въздух и неустойчива въздушна маса, която в следобедните часове ще дава възможност за образуване на купесто-дъждовна облачност и падане на краткортрайни валежи.   \"Няма как отсега да се каже дали ще има градушки. Вероятност за такива има в петък или в събота следобед.   В четвъртък прогнозата ще бъде значително по-точна и ще може да се каже къде и евентуално кога могат да се очакват. Отсега е просто гадаене\", коментира проф. Рачев.   Заради риска от щети по автомобилите застрахователи съветват шофьорите да прибират колите си в свои или чужди гаражи, да ги завиват с одеяла или с дюшеци. В краен случай те могат да ги приютяват и под големи дървета, за да се избегнат сериозни щети по ламарините от ледените късове.    В неделя температурите ще бъдат около 2-3 градуса по-ниски от тези в събота и ще бъдат в рамките на 18-22 градуса. Времето ще бъде влажно. Хората, които ще посрещат Великден на открито, задължително трябва да помислят за втори вариант, тъй като в следобедните часове вероятността за валежи е много голяма.   А тези, които ще палят свещичка за здраве в църква, трябва да си носят чадър. Времето ще се задържи още по-хладно в понеделник и температурите ще паднат с още 2-3 градуса, като максималните ще бъдат между 15 и 20.    Днес пък ще бъде много по-слънчево, а валежи почти не се очакват. Температурите рязко ще се вдигнат.   Максималните ще бъдат между 17 и 23 градуса. В четвъртък, петък и събота температурите почти навсякъде в България ще бъдат над 20 градуса, а на много места ще достигнат и до 25. Вчера дъжд с песъчинки от Сахара се сипеше над страната.   ", "date": "2019.04.24", "title": "Климатологът проф. Рачев за времето по Великден: Носете си чадъри!"}
{"url": "http://epicenter.bg/article/Parvan-Simeonov--Kampaniya-s-litse-Tsvetanov-ne-nosi-uspeh-na-GERB-/181067/2/0", "text": "Ако ГЕРБ продължи да налага кампания с лице Цветанов, и по - брюкселско говорене, това едва ли ще им донесе успех и да направят мобилизация. Самият Борисов поощрява ”Апартаментгейт”, това означава, че те ще се мъчат да направят от дефекта - ефект. Не знам дали ще успеят обаче, защото все някога масовото съзнание ще се замисли, че Борисов няма как да е извън всички тези процеси. По повод на листите, които вече са известни за изборите на 26 май: Една от изненадите в листите е при БСП. Там в сериозна степен предозираха вътрешната битка. Получи се нещо, което е добро за всички там, въпреки че изглежда като тежка загуба. На всичко отгоре има млади хора, ненадейно изтласкани там, но ние в България винаги търсим някой нов да дойде.  При ГЕРБ няма изненади в листата. Никаква форма на Орбан не видяхме в листата на управляващите, напротив там има дигитализация, защита на личните данни, прекрасни неща, смислени при това. В този смисъл ГЕРБ изненада - като не ни изненада по никакъв начин.  ДПС ще хвърли всички сили в тази кампания, защото искат да покажат, че проблемът с ДОСТ е решен. След това е ВМРО, и там залагат на Ангел Джамбазки. Ако успеят да направят мажоритарна кампания, то ще имат реални изгледи да са в Европейския парламент.  Директорът на агенцията Първан Симеонов коментира нагласите на избирателите и заявки на партиите за евровота. От заявилите, че ще гласуват със сигурност, над 32% подкрепят БСП, 31% - ГЕРБ и СДС, а малко над 11% - ДПС. След тях е ВМРО с 5%. Следват \"Демократична България\", \"Воля\", \"Атака\" и НФСБ.", "date": "2019.04.24", "title": "Първан Симеонов: Кампания с лице Цветанов не носи успех на ГЕРБ "}
{"url": "http://epicenter.bg/article/Andrey-Slabakov--Kato-evrodeputat-parvo-shte-mahna-getata-v-Evropa/181070/2/0", "text": "Нормалните и разумни хора трябва да казват това, което мислят, защото политическото мрънкане омръзна на всички хора. Аз не правя никакви компромиси и ще говоря каквото мисля. Съгласих се, защото никой не ми поставя условия. Очевидно с ВМРО мислим в една и съща посока, просто са недостатъчно крайни по моите разбирания.   Това заяви режисьорът Андрей Слабаков в студиото на „Денят ON AIR“.  Слабаков посочи, че една от критиките му е към концепцията срещу циганизацията, предложена от военния министър Красимир Каракачанов, която определи като „изключително мека“.  По думите му, ако влезе в Европейския парламент, първото нещо, с което ще се заеме, е борбата с неграмотността. Слабаков посочи, че трябва да има санкции за тези, които не изпращат децата си на училище.  Режисьорът смята, че ние живеем в псевдодемокрация.  \"В Европарламента не може да имаш вярност към партията, там има лоялност към България\", отсече той.  Слабаков заяви, че първото нещо, което би направил като евродепутат, е да премахне всички гета в Европа.  Според него те не искат Европа на нациите, а целят създаването на федерация.  Трябва да се сменят поколения, за да има бъдеще за България, смята кандидатът за евродепутат от ВМРО. И допълни, че се надява той да даде нещо на политиката, а не тя на него.", "date": "2019.04.24", "title": "Андрей Слабаков: Като евродепутат първо ще махна гетата в Европа"}
{"url": "http://epicenter.bg/article/Pravitelstvoto-predlaga-na-prezidenta-da-izdade-ukazi-za-visshi-ofitserski-zvaniya-/181076/2/0", "text": "Правителството предлага на президента да издаде укази, с които от 6-и май контраадмирал Митко Петев да бъде назначен на длъжността „Военен представител на началника на отбраната във Военния комитет на НАТО и във Военния комитет на Европейския съюз” и да бъде удостоен с висше офицерско звание „вицеадмирал”.  На мястото на Петев, като командир на Военноморските сили, се предлага контраадмирал Кирил Михайлов, който в момента е на служба в Съюзното командване по операциите в Монс, Белгия.  Кабинетът предлага началникът на ВМА и главен лекар на въоръжените сили бригаден генерал Венцислав Мутафчийски да получи висше офицерско звание \"генерал майор\".", "date": "2019.04.24", "title": "Правителството предлага на президента да издаде укази за висши офицерски звания "}
{"url": "http://epicenter.bg/article/SASht-s-golemi-manevri-v-Sredizemno-more--spored-diplomat-te-bili--quot-signal-kam-Rusiya-quot--/181042/7/96", "text": "Посланикът на САЩ в Русия Джон Хънтсман заяви, че разположените в Средиземно море ударни авионосни групи са „100 хиляди тона международна дипломация“ и сигнал за Русия. Той и командващият военноморските сили на САЩ в Европа и Африка Джеймс Фого присъстваха на учения на двойна ударна група със самолетоносача „Ейбрахам Линкълн“ в Средиземно море, предава руската агенция EA Daily, цитирана от \"Фокус\".  Съвместните учения на самолетоносачите „Ейбрахам Линкълн“ и „Джон Стенис“ започнаха на 23 април, съобщава „Гласът на Америка“. В основата на ученията са положени няколко сценария, чиито детайли не се разкриват, предполагащи интеграцията на двете авиационни подразделения и надводните кораби с ключови съюзници и партньори в европейския театър на военните действия.  Представители на ВМС отбелязаха, че това е първият случай на съвместна работа на два американски самолетоносача от 2016 година, когато в региона са разположени корабите „Дуайт Айзенхауер“ и „Хари Труман“.  „Всеки самолетоносач, който в момента работи в Средиземно море, представлява 100 хиляди тона международна дипломация. Дипломатическите комуникации и диалогът в съчетание с мощната отбрана, която осигуряват тези кораби, трябва да демонстрират на Русия, че ако тя действително иска да подобри отношенията си със САЩ, трябва да прекрати дестабилизращата си дейност по целия свят“, заяви Хънтсман.  Общо, в операцията на двете авионосни групи са задействани повече от 130 самолета и хеликоптера, 10 кораба, както и 9 хиляди моряци и морски пехотинци.  „В епохата на конкуренция между великите държави, особено по море, една ударна авионосна група осигурява огромна оперативна гъвкавост и маневреност. Две авионосни групи, работещи заедно, при едновременна интеграция и повишаване на функционалната съвместимост с нашите много опитни съюзници и партньори в НАТО, осигуряват безпрецедентно ниво на сдържане на едностранната агресия и цялостно поразяващо действие. Също така това не трябва да оставя никакви съмнения в ангажираността на нашата страна в обезпечаването на стабилността и безопасността в региона“, заяви адмирал Фого.  Намирайки се в този театър, ударните авионосни групи продължават работата с регионалните съюзници и партньорите по море, създавайки възможност за ефективна колективна работа и функционално взаимодействие.  В съпровода на самолетоносача „Ейбрахам Линкълн“ влиза испанската фрегата „Мендес Нунес“, което демонстрира ангажираността със САЩ на съюзниците от НАТО, включително испанския флот.  „Мендес Нунес“, който плава редом с „Ейбрахам Линкълн“ – това трябва да се види. Ние имаме просто изключително взаимодействие с Испания“, заяви Фого.  По-рано фрегатата от Черноморския флот на Русия „Адмирал Григорович“ попълни групировката на руския ВМФ в Средиземно море. Съвместно с екипажи на хеликоптери Ка-27М моряците отработиха задачи за излитане и кацане на палубата на фрегатата.  Паралелно с целта за проверка на взаимодействието в работата на всички системи на авиационните системи на кораба са проведени тренировки на корабните изчисления, обезпечаващи полетите на вертолети.  ", "date": "2019.04.24", "title": "САЩ с големи маневри в Средиземно море, според дипломат те били \"сигнал към Русия\" "}
{"url": "http://epicenter.bg/article/Koy-e-predupredil-Shri-Lanka-za-karvaviya-Velikden-/181056/7/0", "text": "Властите в Шри Ланка са получавали предупреждения за подготвяне на атентатите от 21 април, написа британският в. \"Сън\".  По данни на изданието тревожните сигнали са били подавани от много специални служби. Вестникът лансира версията, че едно от предупрежденията е било изпратено от САЩ. Посланикът на Вашингтон в островната страна Алана Теплик обаче е отрекла пред Си Ен Ен американските служби да са подавали сигнал, че за деня, когато последователите на западните църкви празнуваха Възкресение Христово, са били подготвяни терористични актове.  Според публикацията на \"Сън\" друг вероятен източник е била Москва. Руският заместник-министър на отбраната Александър Фомин в телефонен разговор с колегата си от Шри Ланка – Китсирие Намамат е заявил, че международна терористична организация е имала намерение да извърши удари по време на големия християнски празник.  Медията твърди също, че е имало още един подател на предупреждение. Индийското разузнаване е изпратило съобщение до колегите си в Шри Ланка. На този етап Делхи и Москва нито са потвърдили, нито са отрекли информацията за изпращането на предложенията. \"Въпреки всичко е ясно едно – властите в островната страна не са взели насериозно сигналите\", посочи още Сън.  По последни данни броят на жертвите на атаките от Кървавия Великден вече е достигнал 359 души, а на пострадалите - около 5000. Шриланкийските власти са заявили, че ударите са били извършени от деветима самоубийци и за ареста на 60-на заподозрени помагачи на терористите.   Междувременно \"Сън\" съобщи, че нов взрив в Шри Ланка е засилил страха от повторен атентат след кървавия терор в неделя. Доката в страната витае все още високо ниво на тревога, до кино \"Савой\" бе открит скутер с експлозиви, пише британското издание.   Министър-председателят на Шри Ланка Ранил Викремесингхе предупреди, че някои от заподозрените в тероризъм, въоръжени с експлозиви, все още са на свобода. Има опасения, че до девет души, пряко свързани с ужасяващите бомбени атентати през уикенда, са на свобода, според източници, участващи в разследването.   Заместник-министърът на отбраната на Шри Ланка Руван Уйеуордейн заяви, че властите очакват да се извършат нови арести във връзка с атаките. Той потвърди, че днешният взрив е контролирана експлозия, извършена от полицията. Целта й била отварянето на седалката на подозрителния мотор. Също така полицията заяви, че е необходимо да се следят няколко превозни средства, опаковани с експлозиви след терористичните атаки.   Днес властите разкриха, че един от атентаторите самоубийци е учил във Великобритания, преди да се върне в Шри Ланка, за да извърши терора.   Правителството на Шри Ланка заяви, че местната терористична група „Национален джихад“ е отговорна за ужасяващите атаки. Политиците признаха огромния провал на разузнаването и изказаха искрено съжаление за жертвите, след като военното разузнаване на страната е получило ключови сведения за планираните атаки. Тази информация обаче не е достигнала до правителството на Шри Ланка.   По този повод премиерът Викремесингхе заяви: „Трябва да разгледаме и защо не са взети адекватни предпазни мерки“.  ", "date": "2019.04.24", "title": "Кой е предупредил Шри Ланка за кървавия Великден?"}
{"url": "http://epicenter.bg/article/Dalgat-na-Gartsiya-dostigna-181-1--ot-BVP-prez-2018-godina-/181061/7/0", "text": "Според публикуваните във вторник данни на Евростат, през 2018 година публичният дълг на Гърция се е увеличил до 334,57 милиарда евро от 317,48 милиарда преди една година. В същото време, делът на дълга от брутния вътрешен продукт вече е 181,1% от 176,2% през 2017 година. Мрачната статистика дойде, въпреки че страната отчете ръст от 1,9% и 2 милиарда евро излишък в изпълнението на бюджета, пише електронното издание на вестник Protothema, цитирано от \"Фокус\".  Увеличението е свързано главно със създадената за страната ликвидна шапка за излизане от програмата за финансова подкрепа на ESM.  Публичният дълг на Гърция е най-висок в Европа, като Италия е втора със 132,2% от БВП.  Според Евростат излишъкът на гръцкото правителство миналата година възлиза на 1,991 милиарда евро.  Данните на ЕЛСТАТ, докладвани на Европейската агенция, показват, че първичният излишък възлиза на 4,4% от БВП или 8,149 милиарда евро (целта за основния излишък въз основа на гръцката програма е 3,5%).  ", "date": "2019.04.24", "title": "Дългът на Гърция достигна 181,1% от БВП през 2018 година "}
{"url": "http://epicenter.bg/article/-quot-Mirar-quot--V-Severna-Koreya-razstrelyaha-4-ma-diplomati-zaradi-provala-na-sreshtata-s-Tramp-/181066/7/0", "text": "В Северна Корея са били екзекутирани от наказателен взвод четирима служители от външното министерство след провала на преговорите между лидера Ким Чен Ун и президента на САЩ Доналд Тръмп, съобщи британският \"Мирър\", цитиран от Канал 3. Разстрелът е извършен в началото на месеца в Пхенян.  Японска информационна агенция е интервюирала търговски представител, посетил наскоро потайната азиатска страна, и той е потвърдил слуховете за екзекуцията, които се разпространявали в Северна Корея.  Според тях властите са обвинили четиримата служители, че са издали секретна информация на американците преди срещата между Тръмп и Ким Чен Ун в Ханой, което е довело до провала на преговорите във Виетнам. Един от осъдените и разстреляни дипломати е бил служител в посолството на Северна Корея в Ханой. Твърди се, че разстрелът е бил наблюдаван от членове на ръководството на управляващата Работническа партия на Северна Корея и от висши военни.  Японската агенция Asia Press обаче уточни, че слуховете за екзекуцията не са потвърдени, тъй като медиите в Северна Корея са под контрола на властите, а комуникациите със света са силно ограничени.  На преговорите между Тръмп и Ким Чен Ун американците поставиха ударение върху ядреното разоръжаване на Корейския полуостров, докато делегацията на Северна Корея се стремеше към отмяна на тежките търговски санкции над страната. В крайна сметка преговорите внезапно бяха прекратени без да се постигне договорка по нито един от горните въпроси.  Присъдата срещу екзекутираните служители може би е била изфабрикувана, за да се припише на тях провала на преговорите, като по този начин се снеме отговорността от лидера Ким Чен Ун, допуска \"Мирър\".  ", "date": "2019.04.24", "title": "\"Мирър\": В Северна Корея разстреляха 4-ма дипломати заради провала на срещата с Тръмп "}
{"url": "http://epicenter.bg/article/Putin--V-tsentara-na-Moskovskata-konferentsiya-po-sigurnostta-shte-sa-Blizkiyat-Iztok-i-Afrika/181068/7/97", "text": "„Убеден съм, че форумът ще премине в конструктивна атмосфера и има голям принос за консолидацията на усилията в борбата с тероризма и екстремизма\", отбеляза руският президент  Президентът на Русия Владимир Путин се надява участниците в откритата в Москва международна конференция по сигурността да обсъдят теми, като нормализацията на живота в Сирия и Ирак и перспективите за развитието на ситуацията в Африка и Близкия Изток, предава руската агенция EA Daily, цитирана от \"Фокус\".  „През тази година в центъра на вниманието са цяла редица актуални теми, в това число и съдействието за възстановяване и нормализация на живота в Сирия и Ирак след разгрома на терористичните групировки, перспективите за развитие на ситуацията в Африка и Близкия Изток“, се казва в телеграма на Путин до участниците във форума.  „Убеден съм, че тази конференция ще премине в конструктивна атмосфера и има голям принос за консолидацията на усилията в борбата с тероризма и екстремизма, разрешаването на регионалните конфликти и обезпечаването на глобалната сигурност, както и в осъществяването на необходими миротворчески мисии“, отбеляза руският президент.  Путин добави, че високият интерес към форума убедително свидетелства, че той трайно е влязъл сред авторитетните и признатите международни дискусионни площадки в сферата на сигурността.  EA Daily припомня, че по-рано на VIII Московска конференция за международна сигурност министърът на отбраната на Русия Сергей Шойгу обърна внимание на участниците във форума, че в концептуалните документи на системата за противоракетна отбрана (ПРО) на САЩ официално е закрепено антируското направление. Той отбеляза също, че излизането на САЩ от Договора за ПРО е показва, че Вашингтон цели сдържането на Русия и Китай. При това Русия своевременно и в пълен обем изпълнява задълженията си за ограничаване на въоръженията.  Секретарят на Съвета по сигурността на Руската Федерация Николай Патрушев подчерта, че терористичната групировка „Ислямска държава“ е понесла значителни загуби, но да се говори за победа над тероризма все още е рано. По неговите думи, „към днешна дата по света има повече от 200 терористични групировки, които активно променят своята тактика, създават „спящи“ клетки, нови канали на финансиране, механизми за разпространяване на екстремистката идеология и вербовка на нови членове“.  На свой ред началникът на Генералния щаб на Въоръжените сили на Русия Валерий Герасимов констатира, че „в момента военната фаза на конфликта в Сирия вече е завършена“, „с руска подкрепа бе предотвратен разпада на сирийската държава, а под контрола на правителствените войски бе върната по-голямата част от територията на страната“. В Сирия действа механизъм за политическо разрешаване на сирийския конфликт и за примиряване на враждуващите страни, отбеляза той.  На конференцията пристигнаха военните министри на 35 страни. На форума се обсъждат въпроси за сигурността на Близкия Изток, Азия, Африка и Латинска Америка.  ", "date": "2019.04.24", "title": "Путин: В центъра на Московската конференция по сигурността ще са Близкият Изток и Африка"}
{"url": "http://epicenter.bg/article/Kim-Chen-un-za-pristiganeto-si-v-Rusiya--Sbadnah-moya-mechta-/181071/7/0", "text": " С посещението във вашата прекрасна страна сбъднах една моя мечта, това е казал лидерът на Северна Корея Ким Чен-ун при пристигането си в Русия, предаде ТАСС.  Ръководителят на Корейската народнодемократична република (КНДР) е останал доволен от посрещането в пограничното селище Хасан.   \"Чувах много хубави думи за вашата страна и отдавна исках да ви посетя. Ето сега, седем години, откакто поех кормилото на управлението на моята родина, пристигнах в Русия и сбъднах една моя мечта\", е казал още той. Водачът на азиатската комунистическа държава също е посочил, че баща му и предшественик на поста Ким Чен-ир го е възпитал в любов към руския народ и култура.  \"Аз искрено се надявам тази визита в Руската федерация да не бъде последната и да укрепи традиционното добрите връзки между нашите две страни\", е допълнил Ким Чен-ун, като след това е отпътувал към тихоокеанското пристанище Владивосток, където се очаква да проведе среща с Владимир Путин.", "date": "2019.04.24", "title": "Ким Чен-ун за пристигането си в Русия: Сбъднах моя мечта "}
{"url": "http://epicenter.bg/article/Erdogan-obvini-Frantsiya-za-genotsida-v-Ruanda-/181075/7/0", "text": "\"Отговорността за геноцида на 800 000 души преди 25 години в Руанда е ясна и тя е на Франция. Какви уроци ще ни дава Франция?\" Този реторичен въпрос зададе турският президент Реджеп Ердоган в деня за възпоменание на Арменския геноцид, предаде БНР.  Ердоган говори пред симпозиум на турските държавни архиви в президентския комплекс в Анкара. Той акцентира, че не мюсюлманите или турците са виновни за унищожаването на народите и индианските цивилизации в Северна и Южна Америка, двете световни войни и концентрационните лагери.  Турският лидер изтъкна френското колониално минало и „геноцида“ по време на алжирската война за независимост.  „Виждаме, че всички тези, които дават уроци на Турция по арменския въпрос, борбата с тероризма, правата на човека и демокрацията, имат кърваво минало“, подчерта той.  По-рано на среща на Парламентарната асамблея на НАТО в Анталия турският външен министър Мевлют Чавушоглу заяви, че Франция е последната страна, която ще дава уроци на Анкара по отношение геноцид и история. Той допълни, че френският президент Еманюел Макрон се е поддал на популизма. Така турският първи дипломат коментира решението на Макрон да подпише указ, признаващ 24 април за Ден за възпоменание на Арменския геноцид.  По думите на Чавушоглу Франция ще продължи да гледа високомерно на Турция, но това не е старата Турция и тя ще продължи да поставя на мястото им французите.  В знак на протест френската делегация напусна залата.  Преди това предложение на италианския парламент към правителството в Рим да признае Арменски геноцид също предизвика напрежение с Анкара. Турското външно министерство остро осъди решението и предупреди, че то ще има „различни последици“ върху двустранните отношения.  Турция настоява, че събитията през 1915 г. не са геноцид и че са загинали не само арменци, но и османски поданици-мюсюлмани.  ", "date": "2019.04.24", "title": "Ердоган обвини Франция за геноцида в Руанда "}
{"url": "http://epicenter.bg/article/Marsotresenie---uchenite-s-parvo-po-roda-si-otkritie-na-Chervenata-planeta/181089/7/0", "text": "  Националният център за космически изследвания на Франция обяви, че куполовидната сонда, наречена Сеизмичен експеримент за вътрешната структура (SEIS) е засякла трус.   Сондата се намира на Марс от декември, като задачата и способностите ѝ са да засича вибрации, предизвикани от времето, от удари на астероиди и от движения на пластовете на планетата.   Надеждата е да бъдат събрани данни от активността във вътрешността на Марс, за да се разбере повече за формирането на планетата преди милиарди години.   \"Чакаме първото марсотресение от месеци\", каза Филип Лоньон от Института по физика в Париж.   А според Брус Банърд от американската космическа агенция НАСА, първият засечен трус поставя началото на нова дисциплина в науката - сеизмология на Марс.   Източник: Канал 3", "date": "2019.04.24", "title": "Марсотресение - учените с първо по рода си откритие на Червената планета"}
{"url": "http://epicenter.bg/article/Tramp-izprashta--vaorazheni-voynitsi--na-granitsata-mezhdu-SASht-i-Meksiko-/181099/7/96", "text": "Президентът на САЩ Доналд Тръмп в сряда заяви, че ще изпрати „въоръжени войници“ на южната граница на страната, след като мексикански военнослужещи са „извадили оръжия“ срещу американските си колеги, предават AFP и Агенция \"Фокус\".  Тръмп визира инцидент от 13 април, когато мексикански войници са разпитали и са насочили оръжията си към двама американски граничари, извършващи наблюдение на границата.  , написа американският лидер в Туитър.  ", "date": "2019.04.24", "title": "Тръмп изпраща „въоръжени войници“ на границата между САЩ и Мексико "}
{"url": "http://epicenter.bg/article/Generalniyat-shtab-v-Moskva--SASht-izgrazhdat-PRO-za-nanasyane-na-yadren-udar-po-Rusiya-/181102/7/97", "text": "САЩ разполагат системи за противоракетна отбрана (ПРО) край границите на Русия с цел да получат възможност за нанасяне на внезапен ядрен удар по руската територия, заяви в сряда първият заместник на началника на Генералния щаб на Въоръжените сили на Руската Федерация генерал-лейтенант Виктор Познихир, предава ТАСС, цитирана от Агенция \"Фокус\".  „Разполагането на противоракетни средства по нашите граници създава мощен ударен потенциал на САЩ за възможно нанасяне на внезапен (атакуваната страна не може да удари в отговор) ракетно-ядрен удар по Руската Федерация“, заяви генералът на VIII Московска конференция за международна сигурност.  Познихир добави, че САЩ, също така, се стремят за сметка на развиването на глобална система за ПРО да получат възможност за нанасяне на такъв безответен удар „по всяка неугодна за тях страна“.  По-рано в своя доклад генералът поясни, че Вашингтон разработва концепция за „достартово“ унищожаване на междуконтиненталните балистични ракети на Русия, Китай и всяка страна, т.е., те трябва да бъдат поразени в своите шахти, преди да бъдат изстреляни. Ракетите, които успеят да стартират, ще бъдат унищожавани от системите за ПРО.  Познихир предупреди държавите, на чиито територии вече са разположени или ще бъдат разположени елементи от американската ПРО, че обектите от тази система ще станат първостепенни цели за унищожаване. От друга страна, отбеляза представителят на Генералния щаб, използването на ПРО по ракети с ядрени бойни глави е свързано със заплахи за продължително радиоактивно замърсяване на териториите. „При това могат да пострадат държави, които не участват в реализацията на противоракетните планове на Пентагона“, поясни той.  Русия е предприела адекватни мерки срещу глобалната противоракетна отбрана на САЩ, създавайки ракетни системи с увеличени възможности за преодоляване на тази система – комплексите „Сармат“ и „Авангард“.  По думите на генерала, в условията на мащабно разгръщане по границите на Русия на отбранителни и ударни въоръжения, се налага да се предприемат „адекватни ответни мерки“. Той напомни, че именно такива мерки са били изложени от президента на Русия Владимир Путин в посланията пред Федералното Събрание.  „Към тях, на първо място, се отнася оборудването на стратегическите настъпателни сили с перспективни ракетни системи с повишени възможности за преодоляване на системите за ПРО, като например, „Авангард“ и „Сармат“, съобщи Познихир.  Генералът напомни думите на руския държавен глава, че Русия не е заинтересована в надпревара във въоръжаването „и призовава САЩ да се върнат на масата за преговори за конструктивен диалог по проблематиката за ПРО и търсенето на взаимноприемливи решения“.  САЩ са разработили концепция за достартово прихващане и планират да унищожат междуконтиненталните балистични ракети на Русия, Китай и други страни, докато те още се намират в пусковите установки, добави Познихир.  По неговите думи, Вашингтон планира да създаде космически ешелон с ударни средства за ПРО за поразяване на балистични ракети в ранния стадий на техния полет, по същество, възраждайки концепцията за „звездни войни“. При това, отбеляза генералът, не се изключва възможността за използване на тези средства за нанасяне на превантивен удар по обекти на Русия и Китай и всяка друга страна.  „Анализът на вероятните действия на САЩ показва, че американците имат намерение да получат стратегическо превъзходство за сметка на реализацията на т.нар. достартово прихващане, когато почти всички балистични ракети трябва да бъдат унищожени още в пусковите установки“, заяви Познихир.  Останалите ракети, добави генералът, които успеят да излетят след този внезапен удар, ще бъдат прихванати от системите за ПРО. Той напомни, че САЩ активно развиват сегмента на ПРО в Европа и по-специално, в Полша, където се създава позиция за противоракетната система с наземно базиране Aegis Ashore, а друга такава система вече е на бойно дежурство в Румъния. Вашингтон, също така, разширява азиатско-тихоокеанския сегмент заедно с Япония, Южна Корея и Австралия, добави генералът.  Всеки ескадрен миноносец в акваторията на Черно море може да носи на борда от 30 до 80 крилати ракети „Томахоук“, съобщи Познихир.  Генерал-лейтенантът отбеляза, че освен наземната ПРО, Вашингтон активно развива морския компонент на тази система. За тази цел се използват универсалните пускови установки Мк-41, които позволяват да се използват не само противоракети, но и крилати ракети с голям обсег „Томахоук“, за които се разработват нови ядрени бойни части.  „Дори сега американските кораби за ПРО (разрушители от вида Arleigh Burke, снабдени със системи Aegis) редовно влизат в акваторията на Балтийско и Черно море и са на бойно дежурство в Японско и Южнокитайско море. При това в зависимост от варианта на оборудване на всеки кораб за ПРО, на него може да има от 30 до 80 крилати ракети“, заяви Познихир.  Той добави, че заявленията на американската страна за създаване на ядрени бойни заряди с малка мощност за ракетите „Томахоук“ и възможността за тяхно използване „стимулират стремежа на други страни да се сдобият с аналогично оръжие“. „В резултат се случва разгръщане на нова надпревара във въоръжението, включително ядреното. При това САЩ блокират приемането на каквито и да е инициативи за предотвратяването й, както и за неразполагането на оръжия в космоса“, добави Познихир.  ТАСС отбелязва, че VIII Московска конференция за международна сигурност се провежда от 23 до 25 април. В дневния ред са най-значимите проблеми, възникващи при формирането на възгледите за международната сигурност. Ще се проведе обмен на мнения по въпросите за съвременните военни опасности и заплахи, включително усъвършенстването на системите за контрол над въоръженията; участниците ще обсъдят също ситуацията в Близкия Изток, Азия, Африка и Латинска Америка. Очаква се да участват министрите на отбраната на не по-малко от 35 държави и повече от хиляда експерти от повече от 100 страни.  ", "date": "2019.04.24", "title": "Генералният щаб в Москва: САЩ изграждат ПРО за нанасяне на ядрен удар по Русия "}
{"url": "http://epicenter.bg/article/Nikola-Stardzhan-iska-vtori-referendum-za-nezavisimost-na-Shotlandiya-/181103/7/0", "text": "Никола Стърджън заяви, че иска втори референдум за независимост на Шотландия да се проведе до 2021 година, ако Обединеното кралство излезе от ЕС. Първият министър на Шотландия обяви в парламента в Единбург, че ще внесе необходимото законодателство за провеждане на референдум, предава БНР.  Никола Стърджън припомни, че нейната управляваща Шотландска национална партия е била избрана с мандат за нов референдум, за което има мнозинство и в парламента. Тя изтъкна, че е важно да се научат уроците от Брекзит. Стърджън допълни, че да се бърза с провеждането на втори референдум за независимост не е в интерес на Шотландия, но гласуването трябва да стане в рамките на сегашния парламентарен мандат, което ще рече до май 2021 г.  Необходимото законодателство за референдума ще бъде внесено за одобрение в парламента до края на тази година. Стърджън каза, че шотландското правителство не се нуждае от одобрението на британското правителство за това законодателство. То се нуждае от одобрението на Обединеното кралство за провеждане на референдума без да има съмнения за неговата легитимност, изтъкна Стърджън.  Първият министър на Шотландия допълни, че британското правителство в момента няма да позволи втори референдум за независимост, но то може да не остане още дълго на власт.  Под натиска на Шотландия британското правителство ще се съгласи с втори референдум за независимост на Шотландия, отбеляза Никола Стърджън.  ", "date": "2019.04.24", "title": "Никола Стърджън иска втори референдум за независимост на Шотландия "}
{"url": "http://epicenter.bg/article/Zelenskiy-iska-oshte-sanktsii-sreshtu-Rusiya-sled-kato-Putin-ulesni-grazhdanstvoto-za-zhiteli-na-DNR-i-LNR/181107/7/0", "text": "Избраният в неделя бъдещ президент на Украйна Владимир Зеленский призова за нови международни санкции срещу Русия, след като Москва реши да опрости процедурата за получаване на гражданство за жителите на самопровъзгласилите се Луганска и Донецка народни републики, предават AFP и Агенция \"Фокус\".  Киев „разчита на увеличаване на санкционния и дипломатическия натиск срещу Руската Федерация“, заявиха от пресофиса на Зеленский чрез съобщение.  По-рано днес президентът на Русия Владимир Путин подписа указ, който позволява жителите на редица райони на югоизточните региони на Украйна да получат руско гражданство чрез опростена процедура.  Според документа, публикуван на официалния сайт на Кремъл, „лицата, постоянно живеещи на териториите на отделни райони на Донецка и Луганска области на Украйна, имат право да се обърнат със заявление за получаване на гражданство на Руската Федерация в опростен ред.“ Отбелязва се, че това решение е взето „с цел да се защитят правата и свободите на човека и гражданина“ и изхожда от общопризнатите принципи и норми на международното право.  Действащият президент на Украйна Петро Порошенко обвини Москва, че подготвя създаването на руски анклав на територията на Украйна, предава ТАСС.  „Става дума за фактическа подготовка на Кремъл за последващите агресивни ходове против нашата държава – анексия на украинския Донбас или създаването на анклав в Украйна“, написа той във „Фейсбук“ в коментар за решението на Русия да опрости процедурата за получаване на руско гражданство от жители на Донецката и Луганската народни републики.  Също така, Порошенко определи решението като намеса във вътрешните работи на страната и призова за засилване на международните санкции срещу Русия  „Русия отново пресече червената линия и торпедира мирния процес в Донбас“, заяви той, като добави, че счита това за намеса във вътрешните работи. „Призовавам мнеждународните партньори да не допускат най-лошия сценарий, да осъдят твърдо действията на Русия и да засилят международните санкции“, заяви той.  Украинският президент потвърди, че е поръчал на Министерството на външните работи на страната да инициира обсъждане на този въпрос в рамките на Съвета за сигурност на ООН.  А държавният глава на Донецката Народна Република (ДНР) Денис Пушилин в интервю пред телеканала \"Юнион\" заяви, че главната цел на Донбас се състои във „възвръщането като пълноправен член в родината“, предава РИА Новости.  По негови думи, Украйна дава на жителите на региона „снаряди, разрушения, купища от жертви и блокада“. По тази причина Донбас активно се движи в посока към присъединяване към Русия.  „Процесите на интеграция са в достатъчно напреднал стадий. Безусловно, искахме по-бърза интеграция, но разбираме, че съществува геополитически подтекст, и се отнасяме с разбиране към това, че нашият път е по-тежък и трънлив. Но, малко или много, целта е ясна и ние вървим към нея“, заяви Пушилин.  Освен това, в интервюто той разказа за основаването на ДНР, борбата с украинската армия, както и за това, как хората в Донбас преживяват загубата на приятели и близки.  ", "date": "2019.04.24", "title": "Зеленский иска още санкции срещу Русия след като Путин улесни гражданството за жители на ДНР и ЛНР"}
{"url": "http://epicenter.bg/article/Rusko-izdanie--Satrudnichestvoto-mezhdu-Moskva-i-Pekin-prechi-na-amerikanskite-stratezi-/181104/11/33", "text": "Сътрудничеството между Москва и Пекин пречи на плановете на американските стратези. Те разглеждат настоящото руско-китайско сътрудничество като заплаха за своето влияние в Евразия. От гледна точка на американците, те биха могли да подкопаят тези отношения като сблъскат интересите на Китай и Русия в един от граничните с двете държави райони, а „най-подходяща“ за Вашингтон изглежда Централна Азия, пише руското издание „Фонд за стратегическа култура“ в материал, представен от Агенция \"Фокус\" без редакторска намеса.  Разработването на хипотетични сценарии на такъв сблъсък се осъществява не само на експертно-аналитично, но и на политическо и пропагандно ниво - чрез медиите и социалните мрежи. Най-често акцентът се поставя върху икономическата “инвазия” на Китай в “руската зона на влияние”; авторите на такива материали твърдят, че това трябва да бъде последвано от китайска военно-политическа експанзия.  В тази работа се използват и американските военни структури за информационно-психологически операции. Например, интернет-ресурсът Karavansaray, принадлежащ на Централното командване на САЩ (CENTCOM), публикува през март статията „Китай подкопава руското влияние в областта на сигурността в Централна Азия“. В материала се твърди, че нарастващото икономическо и военно присъствие на Китай в Централна Азия е започнало да предизвиква напрежение между Пекин и Москва, която преди това се е считала за \"гарант за регионалната сигурност\". Разсъжденията на автора се основават на факта, че Китай трябва да защитава своите инвестиции, а Русия не може да не бъде „нещастна” от нахлуването на КНР в традиционно руска „зона на влияние”.  В подкрепа на тезата за нарастващото военно присъствие на Пекин в Централна Азия са предоставени данни за доставките на китайски системи за противовъздушна отбрана, безпилотни летателни апарати и леки бронирани превозни средства за Туркменистан, както и за продажбата на безпилотни летателни апарати и техническо подпомагане на армиите на Казахстан и Узбекистан.  Страните от Централна Азия действително купуват китайско оръжие. Така, през януари 2015 година се разбра, че Китай доставя малко количество зенитно-ракетни комплекси (ЗРК) със среден обсег HQ-9 на Туркменистан и Узбекистан по договори, сключени още през 2013 година. Освен това, на Узбекистан е доставен като минимум един комплект ударни китайски дронове Pterodactyl (Yilong-1), произведени от Chengdu Aircraft Industry Corporation. Едновременно Туркменистан е купил от Китай радиолокатори за наблюдение на дълги разстояния, а няколко десетки туркменски военни са преминали обучение в КНР.  Но къде тук е \"търкането\" между Москва и Пекин? През последните години Русия е снабдила Туркменистан с 10 танка Т-90С, най-малко 8 БМП-3, повече от хиляда автомобили КАМАЗ, шест РСЗО „Смерч“, два хеликоптера Ми-17-1В, както и две ракетни лодки проект 12413 \"Молния\". Общият обем и цена на тези доставки не са сравними с китайските; тези данни не се вписват в логиката на \"изтласкването\" на Русия от Туркменистан от Китай и следователно те изобщо не се споменават в материала \"Каравансарай\". Освен това Туркменистан е неутрална държава, която не е част от никакви военни блокове. Това не пречи да бъде икономически свързана с Китай чрез мрежата от трансконтинентални газопроводи, както и с Турция.  Трябва да се отбележи, че като оценител на руско-китайското военно \"съперничество\" в Централна Азия, \"Каравансарай\" използва предимно грузински и украински автори, чиито възгледи се вписват в американската интерпретация на случващото се. Очевидно в Русия или Китай не могат да бъдат намерени специалисти, подходящи за Каравансарай.  Друга област на американската пропаганда е култивирането на слухове за китайска военна база, която се твърди, че се намира в недостъпния терен на Планински Бадахшан (Таджикистан). Миналия април Вашингтонският Институт за Централна Азия и Кавказ публикува статия на професор от Военната колегия на армията на САЩ, Стивън Блан, за проучването на Пекин за възможността за откриване на военна база във Ваханския коридор на Афганистан, което ще попречи на уйгурските бойци да проникнат в китайския Синдзян и да осигурят безопасността на транспортния коридор към Индийския океан. Но, първо, става въпрос само за Афганистан, а от друга страна, Пекин категорично отрича да има подобни планове.  През февруари The Washington Post продължи темата за китайското военно присъствие в Централна Азия, като публикува обширна статия за възможното присъствие на китайски войници в Планински Бадахшан, на 85 километра от регионалния център Мургаб. Географията на този регион е удобна за контролиране на коридора Вахан, който свързва Афганистан с китайския Синцзян. Сателитните изображения показват група сгради, които наподобяват по-скоро граничен отряд, отколкото пълноценна военна база, в изображенията няма военно оборудване. Според анализатори, китайците, с които репортерите са имали възможност да разговарят, могат да бъдат представители на паравоенни части, подчинени на Народноосвободителна армия на Китайската народна република, но не и част от нея.  За разлика от „Каравансарай“, \"Вашингтон пост\" не прави прибързани заключения за възможен сблъсък между Москва и Пекин, но отбелязва, че китайците внимателно се опитват да намерят \"червените линии\", които Русия провежда в този регион, и възможната й реакция при поставянето на китайско военни в Горно-Бадахшан. От друга страна, изданието на Сорос Eurasianet прави изводи, че в дългосрочен план появата на китайски войски в Таджикистан ще промени целия баланс на силите, тъй като това ще бъде първият опит за разполагане на китайско военно съоръжение на територията на бившия СССР.  Спекулациите по тази тема ще продължат. Въпреки това Москва и Пекин, осъзнавайки, че техните интереси в Централна Азия могат да се припокриват, могат да изграждат взаимоотношения по такъв начин, че да не възникнат неразрешими проблеми. Затова по-конкретно се появи обещаваща идея за сближаване на Евразийския икономически съюз (ЕАЕС) и икономическия пояс на Китайския път на коприната (проектът „Пояс и път“).  ", "date": "2019.04.24", "title": "Руско издание: Сътрудничеството между Москва и Пекин пречи на американските стратези "}
{"url": "http://epicenter.bg/article/-Hyuvefarma--oborudva-kuhnya-na-Tsentara-za-spetsialna-obrazovatelna-podkrepa--Georgi-Angushev-/181062/4/0", "text": "„ Хювефарма“ направи дарение на Центъра за специална образователна подкрепа „Проф. дпн Георги Ангушев“ в София, оборудвайки кухня за учениците със специални образователни потребности.   Цветовете на кухнята са избрани в синьо и жълто, за да имат по-силно въздействие върху зрителните способности на децата. Кухнята е оборудвана с плотове, хладилник, съдомиялна, микровълнова печка, прибори и всичко необходимо за приготвяне на храната на учениците.   Новият кабинет бе осветен от поп, а по време на официалното откриване директорът на ЦСОП „Проф. дпн Георги Ангушев“ Верка Русинова благодари за съпричасността и направеното от „Хювефарма“ дарение за оборудването му.   „ Този корпус беше почти разрушен и го възстановявахме поетапно. Подкрепата, която срещнахме от „Хювефарма“, ни направи по-успешни и уверени при преодоляването на ежедневните трудности. Благодаря изключително много на г-н Домусчиев и г-жа Гатева, които се отзоваха на нашата молба. Горди сме, че давате достоен пример за подкрепа на децата със специални образователни потребности“, коментира Верка Русинова.   Лентата на новия кабинет бе прерязана от нея и Ирена Куманова от „Хювефарма“. „Пожелаваме на екипа да бъде все така ангажиран да създава добри условия за децата в нашата държава“, коментира Куманова преди прерязването на лентата.     Центърът за специална образователна подкрепа „Проф. дпн Георги Ангушев“ предлага обучение и допълнителна подкрепа за личностно развитие на деца и ученици със специални образователни потребности, прилагайки нови интегрирани технологии и практики в обучението по общообразователна и професионална подготовка. В учебните часове са внедрени информационни и комуникационни технологии, а специални педагози, психолози, логопеди и рехабилитатори се грижат за напредъка на децата в когнитивен, езиков и социално-битов аспект.      ", "date": "2019.04.24", "title": "„Хювефарма“ оборудва кухня на Центъра за специална образователна подкрепа „Георги Ангушев“"}
{"url": "http://epicenter.bg/article/Natsionalna-ovtsevadna-i-kozevadna-asotsiatsiya--80-t-agneshko-s-neyasni-pechati-za-proizhod-zaliva-pazara/181069/4/0", "text": "80 тона македонско агнешко месо с неясни печати за произход залива пазара у нас, предупредиха от Националната овцевъдна и козевъдна асоциация. Месото е с 20% по-евтино, но може да е опасно, коментира във Велико Търново Симеон Караколев, съпредседател на браншовата организация, предаде БНР.   Според Националната овцевъдна и козевъдна асоциация македонското агнешко месо идва от кланица в Кавадарци, у нас влиза през Гърция, внася се от две фирми за три централни склада - в София, в Пловдив и в Добрич, откъдето се разпределя в страната.   \"Притесненията са за качеството на месото\", посочи Симеон Караколев:   \"Притеснителното е за нас това, че то е проверено не от български санитарни власти. То е проверено от гръцки такива. От друга страна – печат не си личи на голяма част на това месо\".   Караколев изказа опасения, че Агенцията за безопасност на храните досега не е проверила централните складове с македонското агнешко месо. За това вчера е имало среща при министъра на земеделието.   По празниците се очаква да бъдат продадени около 200 тона българско агнешко, което е със 100 тона по-малко от предишни години.   Във фермите изкупната цена на дребно е 6 лева за килограм живо тегло. Търговците изкупуват на едро с 1 лев по-евтино, а в магазините цената е между 13 и 18 лева за килограм българско агнешко.  ", "date": "2019.04.24", "title": "Национална овцевъдна и козевъдна асоциация: 80 т агнешко с неясни печати за произход залива пазара"}
{"url": "http://epicenter.bg/article/Otvori-vrati-zavodat-na--quot-Lokhiyd-Martin-quot--kadeto-shte-se-proizvezhdat-balgarskite-F-16/181074/4/0", "text": "Новият завод на \"Локхийд Мартин\", където ще се произвеждат изтребителите F-16 Блок 70 за България, беше официално пуснат в експлоатация в Грийнвил, Южна Каролина, САЩ, съобщиха от компанията.  С помощта на оборудването и производствената екипировка в обновеното съоръжение в Грийнвил, Южна Каролина, които преди това са използвани във Форт Уърт, Тексас, компанията скоро ще започне производство на F-16 Блок 70 за Бахрейн.  \"Това е вълнуващо време, тъй като ние празнуваме още едно важно събитие за F-16 – най-успешният и боеспособен изтребител от четвърто поколение в света\", заяви Мишел Еванс, изпълнителен вицепрезидент на \"Локхийд Мартин Аеронавтикс\".  \"Тази нова локация за производство на F-16 е изправена пред светло бъдеще\".  Продължава да расте световното търсене, както за нови F-16, както и за модернизираната им версия F-16V.  Бахрейн стана първият клиент за F-16 Блок 70 през юни 2018 г., последван от партньора на България в НАТО – Словакия, която подписа \"писмо за съгласие\" през декември миналата година за доставката на 14 самолета Блок 70. България и правителството на САЩ в момента са в преговори за придобиване на нов самолет F-16 Блок 70, който да осигури отбранителните нужди на страната на национално и съюзническо ниво.  В допълнение САЩ одобри предложената продажба на 25 нови самолета F-16 Блок 72 (идентични на Блок 70 с изключение на типа двигател) и подобрените F-16V за Мароко.  Досега са произведени 4588 самолета F-16, а около 3 000 са самолетите F-16, които понастоящем са в употреба в 25 страни от цял свят.  \"Локхийд Мартин\" потвърждава ангажимента си за предоставяне на икономически и промишлени ползи за България във връзка с придобиването на F-16 Блок 70, като по този начин ще подкрепи суверенитета, споделянето на технологии и подпомогне местната заетост.  Покупката на F-16 за българските Военно-въздушни сили ще бъде катализатор на дългосрочно стратегическо партньорство в България.  \"Като част от ангажимента си да подкрепя придобиването на F-16 от България, \"Локхийд Мартин\" ще отвори база за поддръжка, частичен и цялостен ремонт (MRO facility) в страната. Това означава, че българските самолети ще могат да бъдат поддържани в България от местни инженери и техници през цялата продължителност на своите 12 000 летателни часа живот\", заяви Джим Робинсън, ръководител на проекта за придобиване на F-16 в България.  \"Локхийд Мартин дискутира редица други партньорства с българската индустрия, както и възможност за сътрудничество с български академични институции в научно-изследователски програми, които ще развият таланти в науката и инженерството, необходими, за да бъдат посрещнати предизвикателствата на 21 век\".    ", "date": "2019.04.24", "title": "Отвори врати заводът на \"Локхийд Мартин\", където ще се произвеждат българските F-16"}
{"url": "http://epicenter.bg/article/Kabinetat-dade-oshte-3-miliona-leva-na-novata-patna-agentsiya/181077/4/0", "text": "Правителството одобри допълнителни разходи по бюджета на Министерския съвет за 2019 г. в размер на 2 935 000 лв. за обезпечаване на дейността на създадената през февруари т.г. Държавна агенция \"Безопасност на движението по пътищата\", специализиран орган към Министерския съвет.  Предвидените средства са необходими с цел осъществяване на функциите на агенцията за ръководство, координиране и контрол на политиката за повишаване на безопасността на движението по пътищата, включително и за създаване на административен капацитет, съобщават от пресслужбата на Министерския съвет.  Необходимият ресурс ще бъде осигурен за сметка на бюджетите на Министерството на регионалното развитие и благоустройството и Министерството на транспорта, информационните технологии и съобщенията, както и чрез преструктуриране на разходите по централния бюджет за 2019 г.  ", "date": "2019.04.24", "title": "Кабинетът даде още 3 милиона лева на новата пътна агенция"}
{"url": "http://epicenter.bg/article/Petya-Avramova--Realizirani-sa-nad-2-mln--prodazhbi-na-elektronni-vinetki/181093/4/0", "text": "Реализирани са над 2 млн. продажби на електронни винетки. Това каза министърът на регионалното развитие Петя Аврамова по време на изслушването си в Регионална комисия за напредъка по въвеждането на електронната система за таксуване, предаде Агенция „Фокус“.   „ Към 20 април чрез елeктронната система за пътно таксуване на база време са реализирани 2 755 821 броя продажби на обща стойност 182 997 922 лв. 82 % от приходите са от таксуване на пътни превозни средства до 3, 5 тона, леки и лекотоварни автомобили. 3% са от автомобили с тегло между 3, 5 и 12 тона. 15 % са в резултат на закупени електронни винетки за автомобили над 12 тона“, съобщи регионалният министър.    „ За целите на обслужването на клиенти е въведен в експлоатация кол център, с единен номер 0700 10 876, с работно време от 9.00 до 17.30 ч. Паралелно се обслужват и постъпващите клиентски запитвания на електронен адрес“, заяви министърът и поясни, че към момента кол центърът обслужва средно по 40 обаждания на час.    „ За отчетния период са приети и обслужени 8 680 входящи обаждания и са проведени 1550 изходящи обаждания с уточняващ или подпомагащ потребителите на пътя характер.    В същия период са обработени повече от 20 000 входящи писма, като са подготвени и изпратени 15 850 отговора, а останалите са насочени за отговор по компетентност“, обяви Аврамова.    Според нея важен елемент от процеса на обслужване на клиентите е осигуряване на правото на потребителя на пътя да прехвърли електронната си винетка при смяна на регистрационния номер на автомобила.    „ От началото на март тази услуга се поддържа с възможност за подаване на документи изцяло по електронен път. В рамките на една работна седмица постъпват средно 910 заявки за пререгистрация, за които екипът на национално тол управление извършва действия по установяване на допустимост, процедиране на заявлението в електронната система, а именно прехвърляне на правото за ползване на пътната мрежа към новия регистрационен номер“, обясни Петя Аврамова.    „ В рамките на отчетния период в резултат на установения електронен обмен с Агенция „Социално подпомагане“ са предоставени права за ползване на републиканска пътна мрежа на 199 896 броя автомобили на правоимащи лица“, допълни министърът.       Към 20 април системата за електронни винетки функционира устойчиво, каза още Аврамова.    „ Основен приоритет в дейността на националното тол управление беше въвеждането в експлоатация на етап 1, а това е всъщност таксуването на база време, така наречената електронна винетка“, посочи министър Аврамова.    „ Мрежата за обслужване на клиенти на национално тол управление се развива непрекъснато. Към 19 април беше открит нов модерен център на ГКПП „Дунав мост – Русе“, заяви Петя Аврамова.     От 1 март е въведен модул за превенция на дублирани плащания за електронни винетки, каза министърът на регионалното развитие.   По думите ѝ след въвеждането на този модул са установени 10 такива плащания по-банков път. Тя посочи, че тъй като става дума за банкови плащания, подобен контрол не може да бъде реализиран. Управлението на плащанията е един друг ключов процес, който се осигурява от екипа на Националното тол упавление.    В периода са обработени 7 932 плащания по банков път, като ръчно са обработени 746 плащания, за които е била необходима допълнителна информация, някои от които на стойност над 50 хил. лв.    В рамките на отчетния период 738 007 картови транзакции са преминали през режим наблюдение, като някои от тях са били тотално проследявани. В сектор „Управление на плащанията“ са обработени 1307 жалби и заявления на граждани и фирми, като са възстановени суми по двойни плащания във връзка с 396 преписки“, коментира Аврамова.   Полагаме усилия срокът за въвеждане на тол системата - 16 август, да бъде спазен, заяви тя.   „ Искам да ви уверя, че всички, които са назначени и работят в Националното тол-управление и екипа на АПИ и на МРРБ полагаме усилия този срок да бъде спазен“, заяви Аврамова.   Министърът обясни възприетият заедно с консултантите от Световната банка подход. „В сектора от 3,5 до 12 тона сме търсили максимално евтин вариант, даже вариантът, който сме предложили е най-евтин в Европа, така че да защитим малкия бизнес, който прави ежедневните доставки на хранителни продукти“, посочи министърът.   В сектора за превозни средства над 12 тона Аврамова отбеляза, че тарифите, които са представили на превозвачите, са средни за Европа.   „ При автобусите принципът, който сме искали да се спази е средствата, които до момента сме събирали от автомобилните превози като винетни такси да събираме и в бъдеще, само че тя да бъде преразпределена вътре в сектора и то по справедлив начин“, каза Аврамова.    По думите ѝ идеята е тези, които пътуват повече да заплащат повече.    „ Този диалог не е затворен. Ние ще продължаваме тези срещи, така че накрая да се обединим около една тарифа, която да бъде както приемлива за бизнеса, така и за нас, и за АПИ като средства, които ние трябва да ремонтираме, рехабилитираме и да строим нови пътища в България“, допълни министърът.    Министърът уточни, че обхватът на пътна мрежа все още не е предоставен в окончателния вариант. „Доизчистваме пътищата, които ще бъдат в обхвата на тол системата, но ще имат нулева ставка поради лошо състояние на пътната настилка“, уточни още министърът.  ", "date": "2019.04.24", "title": "Петя Аврамова: Към 20 април са продадени 2 755 821 електронни винетки"}
{"url": "http://epicenter.bg/article/Nankov--Tsyalata-AM--Hemus--mozhe-da-bade-gotova-prez-2023-g-/181097/4/0", "text": "С промените в закона, които ще позволят съкращаване на сроковете за извършване на отчуждителни процедури, и при добра организация е напълно реалистично цялата автомагистрала „Хемус“ да бъде готова година по-рано от обявеното и по нея от София до Варна да се пътува през 2023 г. Преди две седмици депутати предложиха промени в Закона за държавната собственост, които се очаква да бъдат приети до около 30 дни. Това ще намали в пъти сроковете за отчуждителни процедури и от тях ще бъде спестявана поне година – година и половина, без това да се нарушават финансовите интереси на собствениците на земя. Преди две години бяха приети и промени в Закона за опазване на околната среда, което също допринесе за съкращаване на сроковете с между 6 месеца и година.   Това каза в Ловеч днес заместник-министърът на регионалното развитие и благоустройството Николай Нанков, съобщиха от пресцентъра на МРРБ. В града той участва в третата поредна дискусия за изграждане на инфраструктурния обект на тема „Магистрала „Хемус“ – новите 134 км“. В нея се включиха също председателят на Управителния съвет на Агенция „Пътна инфраструктура“ Георги Терзийски и изпълнителният директор на „Автомагистрали“ ЕАД Стоян Беличев.   През юни започват процедурите за последните близо 90 км на магистрала „Хемус“ в участъка от разклона с пътя Русе – Велико Търново до п.в. „Буховци“, съобщи още Николай Нанков.   Отсечката от Велико Търново до п.в. „Буховци“ ще бъде разделена на три подучастъка. За първите два с дължина около 60 км от Велико Търново в посока Търговище се актуализират подробните устройствени планове. За тях до 20-25 дни може да стартира обществена поръчка за изработване на разширен идеен проект.   В началото на следващата година ще може да се възложи строителство на инженеринг в участъка като ще се прецени дали да бъде инхаус или отворена процедура. За последния подучастък, който е около 30 км, има готов идеен проект и до 40 дни може да се възложи процедура за инженеринг – допроектиране и строителство. През тази година ще работим по проектирането и отчуждаването, за да може през 2020 г. и там да стартират строително-монтажни работи.   Възстановени са строително-монтажните работи по част от трасето с дължина 16,3 км между пътните възли „Белокопитово“ и „Буховци“, които бяха спрени през зимния сезон. Все още не са приключили отчуждителните процедури за 15 км поради жалби. До края на месеца се очакват решенията по последните 25 дела. Предвижда се работата по тази част от отсечката да започне в средата на следващия месец.   През есента се очаква да бъде завършен участъкът от Ябланица до п.в. „Боаза“ от АМ „Хемус“. Близо 10-километровото трасе вече е готово на 80%. След 2 седмици започва полагане на циментова стабилизация, след което и поетапно полагане на асфалта. На терена има мобилна асфалтова база.   От вчера „Автомагистрали“ ЕАД стартира поетапното строителство на 134 км от автомагистралата между п.в. „Боаза“ и разклона с пътя Русе – Велико Търново. За изграждането на отсечката от държавния бюджет са осигурени 1,12 млрд. лв. без ДДС. Трасето е разделено на шест участъка.   В момента се изготвят технически проекти за участъците от 1 до 3. За останалите има идеен проект и са избрани изпълнители, които имат задача да актуализират изработените парцеларни планове, на базата на които по-късно ще се извърши придобиване на земя за държавна нужда.   Знаем какво направи АМ „Тракия“ за Южна България и какво се изгради около нея. За съжаление люлката на българщината – Северна България, изостава в последните 30-40 години и демографски, и икономически. „Хемус“ или „Тракия“ не са панацея за дадения регион, но имат огромно икономическо и социално значение. Сравнявайки параметрите за 2017 г. за Северна и Южна България, две трети от населението на страната, което живее на юг от Стара планина създава 75% от Брутния вътрешен продукт. Нетните чуждестранни инвестиции в Южна България са 93%. Това не се дължи само на един инфраструктурен обект, но той е основна предпоставка за всички икономически и социални активности, които следват развитието на подобна базисна инфраструктура, обърна внимание регионалният заместник-министър.   Със започването на 134 км от магистрала „Хемус“ за всички е ясно, че процесът на построяването й е необратим и ускорен. Имаме силите, възможностите и капацитета да бъдем адекватни на очакванията на цялата държава, коментира Георги Терзийски и изрази увереност, че дейностите ще бъдат изпълнени качествено.   Изпълнителният директор на „Автомагистрали“ ЕАД напомни, че се спекулираше дали дружеството има капацитет да се справи със задачата. Стоян Беличев напомни, че то от много години е по магистралите в България, а в момента мобилизацията е пълна. За три месеца са създадени три нови отдела, назначени са 12 нови инженери, които ще работят само по проекта, и 7 геодезисти. Купува се нова техника, която е на терен. Ще се наемат хора по и ще се ползват кариерите, които са в близост до трасето, а това ще съживи районите. ", "date": "2019.04.24", "title": "Нанков: Цялата АМ „Хемус“ може да бъде готова през 2023 г."}
{"url": "http://epicenter.bg/article/Otvaryat-ofertite-za-kontsesiyata-na-letishte-Sofiya-na-9-may-/181112/4/0", "text": "Офертите за концесия на летище София ще бъдат отворени на 9 май в открито заседание на комисията за провеждане на процедурата в 9.00 ч. Това заяви министърът на транспорта, информационните технологии и съобщенията Росен Желязков пред ресорната парламентарна комисия, съобщиха от пресцентъра на министерството.  На заседанието могат да присъстват участниците или техни представители, както и други лица. Така, както е според закона, първо ще бъдат обявени допуснатите участници. След това, отново по реда на тяхното подаване ще бъдат отворени офертите на участниците. Комисията ще прочете обвързващите предложения на всички допуснати участници. На това заседание ще бъдат обявени и параметрите, които предлага всеки от участниците - размер на годишното концесионно възнаграждение, размер на инвестициите, планове за развитие на летището, е допълнил още министърът.  Росен Желязков е уточнил, че бъдещият концесионер следва да изгради нов терминал и писта на най-голямото летище у нас до десетата година от подписването на концесионния договор, защото капацитетът на съществуващите вече е запълнен. \"Вчера беше публикувана позиция от Световната банка с поздравление към правителството, към доброто протичане на процедурата и за петте подадени оферти от изключително сериозни кандидати, включващи световни летищни оператори\", е отбелязал министърът.  Транспортният министър е определил позицията на опозицията като ясно изразена и политическа. \"Няма как да не призная, че най-успешните концесии в летищната и пристанищната инфраструктура са направени по времето на управлението на тройната коалиция, за което е и видимо, че това води до подобряване на услугата и до подобряване на инфраструктурата\", е коментирал министърът.  Във връзка с исковата молба на Европейската комисия пред Съда на Европейския съюз, че страната ни не е изпълнила задълженията си спрямо безопасността на железопътния транспорт в Общността, отнасящи се към дейността на звеното за разследване на произшествия във въздушния, водния и железопътния транспорт, министър Желязков е заявил, че са подготвени промени в три закона.  Това са Законът за гражданското въздухоплаване, Законът за железопътния транспорт и Кодексът на търговското корабоплаване. Също така се предлага да бъде създаден Национален борд за разследване на произшествия във въздушния, водния и железопътния транспорт като самостоятелно юридическо лице към Министерския съвет, второстепенен разпоредител с бюджет към министъра на транспорта, информационните технологии и съобщенията. Административното, техническото и финансовото обслужване на Националния борд ще се осъществява от администрацията на министъра на транспорта, информационните технологии и съобщенията. Членовете на борда ще се назначават от министър-председателя. \"Как административно ще бъде структурирано звеното, няма отношение към качеството на разследването.  Наред със законовите промени, подготвяме и план за търсене и спасяване, който ще реализираме основно с колегите от Министерството на отбраната и Министерството на вътрешните работи, както и с Държавното предприятие \"Ръководство на въздушното движение\", категоричен е бил министърът.  ", "date": "2019.04.24", "title": "Отварят офертите за концесията на летище София на 9 май "}
{"url": "http://epicenter.bg/article/Glavniyat-prokuror-Sotir-Tsatsarov-vze-na-spetsialen-nadzor-razsledvaneto-sreshtu-Lyutvi-Mestan/181031/3/0", "text": "Главният прокурор Сотир Цацаров взе на специален надзор разследването срещу Лютви Местан и възложи на прокурори от ВКП да оказват засилена методическа помощ на прокурорите от Окръжна прокуратура - Кърджали. Това съобщиха от пресцентъра на Прокуратура на Република България.   На 14 април 2019 г. под наблюдението на Окръжна прокуратура - Кърджали започна разследване по досъдебно производство за установяване на причините за настъпило пътно-транспортно произшествие на път І-5, км. 361, водещ от град Кърджали към ГКПП - Маказа, при което е причинена смърт на 6-месечно дете.   На 15 април 2019 г. Лютви Местан е привлечен към наказателна отговорност за престъпление по чл.343, ал.1, б. “в“ във вр. с чл.342, ал.1 от НК. Събраните до момента доказателства са дали основание да се приеме, че обвиняемият е извършил нарушения на чл.35 и чл.47 от Закона за движение по пътищата, в резултат на което по непредпазливост е причинил смъртта на малолетната Е.А.   До главния прокурор са постъпили молби от пострадалите родители на починалото дете за осъществяване на постоянен надзор върху разследването.   Главният прокурор Сотир Цацаров разпореди на прокурори от Върховна касационна прокуратура да оказват засилена методическа помощ на наблюдаващите прокурори от Окръжна прокуратура – Кърджали като прецени, че досъдебното производство се отличава с фактическа и правна сложност и е със засилен обществен интерес, тъй като обвиняемият Местан е публична личност, лидер на политическа партия. Взети са под внимание и отправените молби за това от родителите на пострадалото дете.   По делото предстои да бъдат извършени множество процесуално следствени действия и да бъде привлечен по- голям експертен и аналитичен ресурс. Това налага оказването на организационна помощ и цялостна подкрепа на наблюдаващите прокурори от ОП – Кърджали.", "date": "2019.04.24", "title": "Главният прокурор Сотир Цацаров взе на специален надзор разследването срещу Лютви Местан"}
{"url": "http://epicenter.bg/article/Pak-izostaviha-bebe-v-Plovdiv--3-g--zatvor-grozyat-roditelite/181033/3/0", "text": "Нямаме информация за родителите към момента. Това каза в сутрешния блок на Нова телевизия директорът на ОДМВР-Пловдив старши комисар Атанас Илков по повод случая с изоставеното в града бебе на около 5-6 месеца.   Колегите полагат много усилия. Надяваме се съвсем скоро да имаме информация за тях, добави той.   Старши комисар Илков призова гражданите, които имат информация за случая, да се свържат с полицията.   Има образувано досъдебно производство по случая, ще бъде приложена цялата строгост на закона, подчерта шефът на пловдивската полиция, като уточни, че наказанието за такова деяние е три години лишаване от свобода.   Малчуганът продължава да е в болница. В момента бебето е в детска клиника в добро състояние. Органът по закрила, който представлявам аз ще предприеме мярка \"Приемна грижа\", но с уговорката, че когато бъдат намерени родителите, ще видим каква е причината за изоставянето на детето и кого е извършено това деяние. За нас е важно каква е причината бебето да бъде изоставено, обясни Надя Тонева, директор на дирекция \"Социално подпомагане\" в Града под тепетата.   Тя е категорична, че не се наблюдава зачестяване на случаите на изоставени деца в Пловдив. Според нея бебето не е захвърлено просто така, а е изоставено.", "date": "2019.04.24", "title": "Пак изоставиха бебе в Пловдив! 3 г. затвор грозят родителите"}
{"url": "http://epicenter.bg/article/Tsatsarov-naredi-proverka-na-vsichki-kashti-na-gosti--finansirani-ot-Evropeyskiya-zemedelski-fond/181038/3/0", "text": "Върховна касационна прокуратура извърши проверка на изнесените в медиите твърдения за извършени от заместник-министър на икономиката Александър Манолев злоупотреби със средства, засягащи финансовите интереси на Европейския съюз и сезира КПКОНПИ за извършаване на проверка и преценка за конфликт на интереси за Александър Манолев.   Окръжна прокуратура - Благоевград образува и досъдебно производство за извършено престъпление по чл.248а ал.3 от НК, касаещо представени неверни сведения по проект по мярка 311 „Разнообразяване към неземеделски дейности“ по Програма за развитие на селските райони (ПРСР) 2007 – 2013 г., финансирана от Европейския земеделски фонд за развитие на селските райони.    На 23 април 2019 г. Върховна касационна прокуратура възложи на ГДНП и проверка по публикации в медиите за ползвани не по предназначение на къщи за гости, финансирани със средства на ЕС от семейството на народния представител Елена Йончева. Това съобщиха от пресцентъра на прокуратурата.    С оглед възложените от ВКП проверки и започналото досъдебно производство от ОП - Благоевград за престъпление, засягащо финансовите интереси на Европейския съюз, главният прокурор Сотир Цацаров разпореди на ГДНП извършване на проверка на всички проекти, с предмет - изграждане/модернизиране на туристически обекти - жилищни сгради (къщи) за гости на територията на цялата страна.    Ще бъде извършена документална проверка на всички проекти, подавани по мярка 311 „Разнообразяване към неземеделски дейности“ по Програма за развитие на селските райони (ПРСР) 2007 – 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости.   На място служители на ГДНП ще извършат и проверка дали къщите за гости се ползват по предназначение.    За тази цел ще се изискат заверени копия от регистри за настанените туристи за български и чужди граждани, от документацията за регистриране и категоризиране на обекта, информация за заплатените туристически данъци за пренощували туристи. Ще се изискат от съответното РУ на МВР по местонахождение на къщата за гости справки за постъпилите регистрационни карти за нощували туристи. Ще се провери дали вписаните в регистрите гости действително са посетили проверяваната къща за гости.    Главният прокурор разпореди на ГДНП и извършване на проверка и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите.   Главният прокурор възложи на екип от прокурори ръководството и подпомагането на проверките. Определен е двумесечен срок за извършването им.", "date": "2019.04.24", "title": "Цацаров нареди проверка на всички къщи за гости, финансирани от Европейския земеделски фонд"}
{"url": "http://epicenter.bg/article/Lozan-Panov-spasil-blizo-400-000-lv--na-chovek-na-Prokopiev-/181048/3/0", "text": "Скандална схема за близо 400 000 лева изплува около председателството на Върховния касационен съд (ВКС) от свързания със сенчести политико-икононически кръгове у нас Лозан Панов. Чрез серия от юридически врътки компрометираният съдия №1 успява да „оправи“ крупната сума на свързан с подсъдимия за финансови далавери олигарх Иво Прокопиев.    Става въпрос за Калоян Тодоров – собственик на „София ивент център“, който миналата година успява единствен да се уреди с отпадане на дело, заведено му от Комисията за отнемане на незаконно придобито имущество (настоящата КПКОНПИ – б.р.). Спасителният пояс за него пък се оказва тълкувателното решение на ВКС, с което върховните съдии по искане на Панов пренаписаха закона и решиха, че имущество на едно лице не може да се отнема ако срещу него е отпаднало криминалното обвинение, дало повод за имуществената проверка.  Началото на цялата съдебна сага започва преди няколко години, когато разследващите в Пловдив подхващат група, занимаваща се с финансови измами. Разследвани са били четирима души за изготвяне и използване на техническо средство за придобиване на информация за съдържанието на платежния инструмент и съхраняване на информацията – скиминг. Веднага следват арести и на четиримата, които са обвинени за това престъпление в съучастие.  Калоян Тодоров е бил в началото задържан под стража, след което съдът го е пуснал. По късно обаче разследването срещу него е отделено в друго дело, което така и не стига до съд. За разлика от останалите трима, които получават присъди и глоби.  Според разследващите делото срещу Калоян Тодоров е прекратено заради становище на експерти. По време на разследването била изготвена техническа експертиза на вещи, намерени в дома му в столичния квартал „Банишора”. Експертите са били категорични, че тези вещи – банкови пластики, са напълно редовни и не са предмет на престъпление. Тоест, иззетото от дома му не е било скиминг устройство.  Въпреки това, по закон срещу Тодоров стартира проверка и на имуществото му. Тя се води от тогавашната КОНПИ и има за цел да установи дали имуществото, което притежава отговаря на легалните му доходи. Инспекторите хващат разминаване от 375 804,73 лв. и внасят иск в съда имането с недоказан произход да бъде отнето в полза на държавата. Делото се разглежда в Софийски градски съд (СГС), тогава оглавяван от протежето на Лозан Панов – Калоян Топалов.  Магистратите обаче решават, че след като криминалното производство срещу Тодоров е прекратено, „това представлява абсолютна процесуална пречка“ за разглеждането на иска срещу него. Така делото за конфискация е прекратено и след обжалване то стига до ВКС.  Интересно е, че същата формулировка като СГС малко по-късно ползва и самия Лозан Панов в искането си до ВКС за образуване на тълкувателно дело по закона за конфискация на незаконно имане. Благодарение точно на това дело първоначално искът срещу Тодоров се оказва блокиран във ВКС, а след това и набързо прекратен след излизането на скандалното тълкувателно решение.  Самото то предизвика сериозна ответна реакция и се наложи Народното събрание да гласува спешни поправки, за да се осуети опита на Панов и сподвижниците му в съда да блокират работата на комисията за отнемане на незаконно имане. Оказва се обаче, че прозорецът между публикуването на решението и промените в закона се оказва решаващ за Тодоров и той успява да спаси парите си, които до ден днешен не е доказано, че са с чист произход.  По-внимателен прочит в тази история показва и друго – самият Калоян Тодоров също не е случаен. Бизнесът му пряко е бил свързан в годините с „Икономедия“ на подсъдимия по две дела за тежки финансови престъпления олигарх Иво Прокопиев. Фирмата на разградският бос е била свързана с друго дружество, основател на „София ивент център“. Самият център пък в последните няколко години замени една от изконните явки на задкулисните играчи - „Червената къща“.  ", "date": "2019.04.24", "title": "Лозан Панов спасил близо 400 000 лв. на човек на Прокопиев "}
{"url": "http://epicenter.bg/article/Plamen-Georgiev-tryabva-da-premahne-dva-navesa-ot-terasata-si/181063/3/0", "text": "Два навеса трябва да бъдат премахнати от терасата на председателя на КПКОНПИ Пламен Георгиев.   Това установи проверка на служители на районната администрация в столичния квартал \"Слатина\".    \"При проверката на терасата служителите - по член 223 от Закона за устройство на територията, при район \"Слатина\" установиха, че има изградени два навеса, които са над разрешената кота \"било\" на самата сграда и съответно тези навеси трябва да бъдат премахнати. Съставен е констативен акт и ще бъде издадена заповед за тяхното премахване. Навесите са правени далеч последният собственик на имота да го придобие\", каза пред БНР кметът на район \"Слатина\" Наталия Стоянова.", "date": "2019.04.24", "title": "Кметът на район \"Слатина\": Пламен Георгиев трябва да премахне два навеса от терасата си"}
{"url": "http://epicenter.bg/article/Ot-MVR-obyaviha-predprietite-merki-po-vreme-na-velikdenskite-praznitsi/181073/3/0", "text": "Мога да кажа, че за предстоящите великденски празници е създадена необходимата организация. Тъй като имаме доста почивни дни и ще има голямо струпване на хора в молове, сме предвидили да има и засилено полицейско присъствие, защото обикновено в такъв период се активизират джебчийските кражби. Това заяви на брифинг в заседателна зала на МВР заместник-директорът на ГДНП ст. комисар Тодор Гребенаров във връзка с предприетите мерки за опазване на реда по време на великденските празници, предаде Novini.bg.   ,,Там, където има временни ремонтни, ще има и засилено полицейско присъствие от Пътна полиция, за да се създаде необходимия комфорт за преминаване и за улеснение на гражданите'', допълни комисар Гребенаров.   ,,Взети са съответните мерки по личния състав за трафика по границите. Молбата ми е преди тръгване да се огледат валидността на документите на пътуващите лица, за да се избегне всякакъв вид забавяне на контролно-граничния пункт'', апелира от своя страна заместник-директор на главна дирекция \"Гранична полиция\" старши комисар Бисер Костадинов.   ,,Призовавам за внимание по пътищата. Нека хората да тръгват подготвени, да използват колани и да обезопасяват децата, нека да има толерантност на пътя. Нека да положим усилия тези празници да бъдат спокойни'', призова Малина Крумова, председател на Държавна агенция \"Безопасност на движението по пътищата\".   ,,Призовавам гражданите да бъдат по-бдителни. Както стана ясно, почивните дни са няколко и хората остават домовете си без надзор. Иначе ефектът, който даде реализацията от разбитата група за телефонни измами е, меко казано, поразителен. Оттогава имаме само една извършена телефонна измама. Така че определено има положителен ефект от работата на колегите и прокуратурата'', коментира главният секретар на МВР Ивайло Иванов.   Утре от 16 до 22 ч. ще бъде ограничено движението на камиони над 20 тона по автомагистралите. Апелираме към всички шофьори да проявяват търпение и да спазват пътните знаци и Закона за движение по пътищата. В тази връзка на АМ \"Тракия\" се изпълняват ремонтни дейности. За да се избегнат тези участъци, може да се използват обходни маршрути. На АМ \"Хемус\" се ремонтират виадукти и тръбата за София към тунел Витиня. Ремонтите са наложителни, така че молим за разбиране. Телефонът на ситуационния център е 0700 130 20, на който ще има пълната информация за пътната обстановка'', заяви регионалният министър Петя Аврамова.   „ Повишена е степента на сигурност по гарите, летищата и пристанищата. Мерките включват проверка на всички сигнално-охранителни системи. Видеонаблюдението и контрола са проверени и тествани, личния състав е инструктиран. Това са обичайни превантивни мерки, не са извънредни. Правим всичко това, за да се гарантира безопасността на гражданите'', отбеляза и транспортният министър Росен Желязков.  ", "date": "2019.04.24", "title": "От МВР обявиха предприетите мерки по време на великденските празници"}
{"url": "http://epicenter.bg/article/Okrazhniyat-sad-v-Kardzhali-otmeni-zabranata-Lyutvi-Mestan-da-napuska-stranata/181078/3/0", "text": "Лютви Местан ще може да напуска страната. Окръжният съд в Кърджали отмени наложената му мярка „Забрана за напускане пределите на Република България”, съобщиха от пресцентъра на институцията.   Съдът приема, че забраната за напускане на пределите на страната, наложена на обвиняемия, понастоящем се явява прекомерно ограничение, надхвърлящо целите, заложени в същината на тази мярка за процесуална принуда.    Данните, събрани по делото, и досегашното процесуално поведение на обвиняемия позволяват извода, че и без прилагането на мярката същият няма да осуети развитието на воденото срещу него наказателно производство, съответно няма да избегне наказателната репресия, тъй като няма реална опасност от укриването му в чужбина, посочиха от съда.   Определението е окончателно.   Вчера Окръжният съд в Кърджали нареди Местан да плати паричната си гаранция от 10 000 лева до четвъртък - 25 април.    Междуременно прокуратурата е събрала достатъчно доказателства, че Лютви Местан не е бил толкова изряден шофьор и затова повторно му отне книжката. Това стана ясно от думите на говорителя на главния прокурор Румяна Арнаудова", "date": "2019.04.24", "title": "Съдът в Кърджали реши: Местан може да напуска страната! Прокуратурата му взе повторно книжката"}
{"url": "http://epicenter.bg/article/Razbiha-prestapna-grupa-za-trafik-na-hora-i-nasilstvena-prostitutsiya-/181079/3/0", "text": "Специализираната полицейска операция е проведена от служители на ГДБОП под ръководството на Специализираната прокуратура. Неутрализирана е организирана престъпна група, извършваща дейност, свързана с трафик на хора с цел сексуална експлоатация, действала на територията на София. Това съобщиха от пресцентъра на МВР.  Арестувани са общо 9 души, сред които и ръководителят на групата, на които с постановление на прокурор от Специализираната прокуратура са наложени мерки за задържане до 72 часа, привлечени са към наказателна отговорност.  При извършените претърсвания и изземвания от адреси и автомобили са иззети парични средства в различни валути в размер около 100 000 лева, мобилни телефони и СИМ карти, флаш памети, компютърни конфигурации, бележки и тефтери със записки, талони и ключове на автомобили, наркотични вещества.  Събраните до момента доказателства сочат, че групата е действала от март 2018 г. Освен ръководителя, важна роля в престъпната структура имали двама от обвинените. Те организирали цялата дейност по предлагане и предоставяне на сексуални услуги – приемали поръчки, изпращали жени на адреси, организирали и транспортирането им.  Определени участници набирали жени или ги склонявали към проституция, двама били ангажирани с доставянето на проституиращите на адреси, като играели ролята и на тяхна охрана. На четирима от групата са повдигнати обвинения и за държане на наркотици, разследва се на кого и с каква цел са предлагани.  На 20 април Специализираната прокуратура поиска съдът да задържи под стража участниците в групата. Специализираният наказателен съд прие, че е налице обосновано предположения те да са извършили престъпленията, за които са обвинени, но не видя опасност да се укрият или да извършат ново престъпление. На осем от тях определи парични гаранции в размер от 5 000 до 15 000 лева, а на един - подписка.   Специализираната прокуратура протестира определението пред Апелативния специализиран наказателен съд в частта, отнасяща се до мерките за неотклонение на ръководителя на групата (гаранция в пари от 15 000 лв.) и двамата основни организатори на дейността й (парични гаранции от по 10 000 лв.). Обвинението иска тримата да бъдат задържани под стража.   ", "date": "2019.04.24", "title": "Разбиха престъпна група за трафик на хора и насилствена проституция (СНИМКИ, ВИДЕО)"}
{"url": "http://epicenter.bg/article/Ot-prokuraturata-razkriha-podrobnosti-za-proverkite-na-kashti-za-gosti-v-stranata/181083/3/0", "text": "Александър Манолев е открит и разпитан, утре ще разберете и други неща. Това каза на брифинг говорителят на главния прокурор Румяна Арнаудова по повод възложени проверки от главния прокурор Сотир Цацаров относно изнесени в медиите твърдения за злоупотреби с евросредства от страна на бившия зам.-министър на икономиката Александър Манолов, предаде Агенция „Фокус“.   „ В началото на миналата седмица ВКП се самосезира и започна проверки. Прокуратурата обяви, че е самосезирала и КПКОНПИ. Предмет на разследването са злоупотреби с европейски средства“, припомни тя.    Арнаудова обясни, че от четвъртък до днес са извършено множество процесуално-следствени действия. Говорителят на главния прокурор посочи, че са изискани разрешения от община Благоевград и Сандански за строителство на къщата и басейна.    „ В петък се извършиха действия по претърсване на трите адреса, като единият беше на къщата за гости. Там не намерихме никой. Претърсването е осъществено с представител на общината“, посочи тя, като обясни, че жилищата, които е претърсвала прокуратурата са били видимо почистени.   „ На 17 април някой е минал през Общината и е оставил ключ на къщата и е помолил „моля ви не разбивайте“, допълни тя.    „ Не получаваме съдействие от Община Сандански и не са предадени документите, които разследващите органи са искали. Служителите не желаят да свидетелстват за нас, и не си спомнят кой е оставил ключа и е донесъл декларацията. Това е затруднението ни там“, добави Арнаудова.    „ Александър Манолев е открит, разпитан е, ще разберете други неща утре. Ще получите пълен обем за информация. Част от действията продължават и в момента“, заяви тя. По думите й ако се потвърдят обвиненията санкциите са до 6 години лишаване от свобода.    В прокуратурата постъпи сигнал срещу Красимир Каракачанов, проверката е поверена на КПКОНПИ, каза още говорителят на главния прокурор по повод медийни публикации, че министър Красимир Каракачанов притежава недекларирани имоти.    „ Постъпи сигнал, разпоредената проверка е поверена на КПКОНПИ, защото Красимир Каракачанов е министър“, заяви тя.    „ По силата на закона това е компетентният орган, който може да извършва проверки“, допълни Арнаудова.    Прокуратурата има съмнения, че в част от къщите за гости, финансирани с европейски средства, не се извършва туристическа дейност, каза още Арнаудова.    „ Първата проверка от прокуратурата е за къщите за гости, финансирани от държавен фонд „Земеделие“. Проверени са 746. Общата стойност на финансирането е 202 млн. лв.“, обясни тя.   „ Втората проверка касае закупуване на моторни превозни средства, като те са били предназначени за неземеделски нужди, като в тях се включват джипове. Установени са финансирани атв-та и яхти“, посочи Арнаудова.    По думите й главният прокурор Сотир Цацаров е назначил 3-ма прокурори за водещи разследването. Тя отбеляза, че в хода на проверката ще бъдат изисквани документи, ще се разследва на място и ще се преглежда регистърът за броя на настаняваните туристи.    „Съмненията на прокуратурата са, че в част от тези къщи не се осъществява каквато и да е туристическа дейност, въпреки, че бизнес плановете , които са послужили за отпускане на европейското финансиране са посочили това като основна дейност“, добави Арнаудова.    „ Част от къщите за гости бенефициентите са били изрядни по документи търговци, но реално след като изтече 5-годишен мориторингов срок, къщите остава за ползване на бенефициентите“, изтъкна говорителят на главния прокурор. „Имаме основание да считаме, че част от тях не се ползват по предназначение. Има определени населени места, където не се допуска европейско финансиране, защото това са райони с развит туризъм. Имаме информация, че част от къщите се намират на забранени места“, уточни тя, като изтъкна, че част от тези сгради се намират по българското Черноморие.   Елена Йончева ще бъде разследвана за използване на къщи за гости не по предназначение, като всички останали, каза още Арнаудова.   „ За Eлена Йончева, така както за останалите проверки за всички 746 къщи, ще се извършват абсолютно аналогични действия. Изискване на документи, справки в община, районно управление, снемане на обяснение от лица, ако се наложи“, посочи тя.    „Стартира тази сутрин проверката срещу г-жа Йончева, така че е много рано да кажем какъв ще бъде резултатът, от това което започваме“, добави Арнаудова.  ", "date": "2019.04.24", "title": "Арнаудова:  Прокуратурата проверява 746 къщи за гости, яхти и АТВ-та"}
{"url": "http://epicenter.bg/article/Prokuraturata-otnovo-otne-knizhkata-na-Lyutvi-Mestan/181088/3/0", "text": "Прокуратурата е събрала достатъчно доказателства, че Лютви Местан не е бил толкова изряден шофьор и затова повторно му отне книжката. Това стана ясно от думите на говорителя на главния прокурор Румяна Арнаудова, предаде Канал 3.   Свидетелството за управление на МПС беше веднъж отнето след катастрофата, при която загина 6-месечно бебе, но съдът отмени тази мярка с аргумента, че Местан не е обществено опасен. Именно в тази връзка прокуратурата е събирала доказателства дали Местан е изряден шофьор.   Оказало се, че той не се намира на адреса, на който официално е обявил, че живее. Затова и всъщност книжката му досега не е била взета изобщо, тъй като от СДВР не са успели да го открият и да му я изземат още първия път.   Освен това от 2013 г. до момента той има издадени едно наказателно постановление, един акт и 13 фиша - всичките за привишена скорост. Санкциите са в размер от 100 до 300 лв.  ", "date": "2019.04.24", "title": "Прокуратурата отново отне книжката на Лютви Местан"}
{"url": "http://epicenter.bg/article/Prokurori-ne-sa-iziskvali-i-ne-sa-vazlagali-na-drug-organ-da-iziskva-spisatsi-na-klienti-na--quot-Arteks-quot-/181095/3/0", "text": "По повод публикация в електронното издание на вестник „24 часа“ със заглавие „Някой много иска да освети 413 клиенти на „Артекс“ и изявления на строителната компания „Артекс“, че списъци на техни клиенти са били предоставени на разследващи органи, В хода на започналите проверки, прокурори не са изисквали, нито са възлагали на други органи изискването на каквито и да е данни за всички клиенти, закупили обекти от \"Артекс\".   Припомняме, че по-рано днес \"24 часа\" съобщи, че на редакционния имейл на вестника е получен пълен списък с всички 413 сделки с имоти, направени от компанията \"Артекс\" в периода 2016-2019 г. Имейлът е анонимен, а документите представляват хронологична ведомост таблица за продажбите на жилища, гаражи и офиси във всички фирми и сгради на \"Артекс\".  От компанията са потвърдили за автентичността на таблицата и са изразили изненадата си, тъй като преди дни са предоставили този документ за периода 2016-2019 г. на разследващите органи.   От \"Артекс\" са смутени, че се появяват имената на техни клиенти, което нарушава изискванията на Закона за защита на личните данни, са коментирали още от компанията.   ", "date": "2019.04.24", "title": "Прокуратурата: Не сме изисквали списъци с всички клиенти на \"Артекс\""}
{"url": "http://epicenter.bg/article/Rodninite-na-zaginaloto-bebe--Mestan-ne-okaza-nikakva-pomosht--VIDEO--/181109/3/0", "text": "Разследването срещу политика вече е на специален надзор от главния прокурор. Сотир Цацаров възложи на Върховната касационна прокуратура да окаже „засилена методическа помощ на прокурорите в Кърджали”. Такъв надзор на разследването вече беше поискан от роднините и родителите на загиналото бебе. Те избраха камерата на NOVA, за да разкажат за първи път за преживяната трагедия.  „Аз го видях! Не спря на стопа и ни блъсна. После вече не помня. Осъзнах какво се е случило дни по-късно”, разказа майката на бебето - Емине Ахмед.  „Първо от колата излезе сина ми, после аз, жена ми лежеше по гръб. Малката я нямаше. Тя беше на 2-3 метра от колата. Беше изхвърчала”, казва бащата на бебето - Юсеин Ахмед.  „Когато пристигнах на мястото, първо видях големия ми внук. Каза ми, че е добре. Но сестричката му не е. Видях и Лютви Местан. Беше се заключил в колата”, коментира дядото на бебето - Тефик Ахмед.  По думите му Местан не е оказал никаква помощ. „Стоеше като паметник!”, допълни той.  „Разбира се, че виновен е г-н Местан! Той имаше знак \"стоп\", а аз бях на път с предимство. Искам да отиде зад решетките. Нека държавата ни помогне и хората да ни помогнат да има правосъдие”, коментира още бащата на бебето.  ", "date": "2019.04.24", "title": "Роднините на загиналото бебе: Местан не оказа никаква помощ (ВИДЕО) "}
{"url": "http://epicenter.bg/article/Rektorat-na-UNSS--Optimist-sam--che-angazhimentat--koyto-poe-darzhavata-shte-bade-izpalnen/181032/2/0", "text": "Университетът за национално и световно стопанство е заплашен от фалит, алармираха от ВУЗ-а в отворено писмо до медиите. Причината е обещано, но неполучено финансиране на строителството на нов учебен корпус.   По думите на проф. Стати Статев, ректор на университета, проблемът не е във фалита.   „Проблемът не е фалита. Едва ли държавата ще остави най-големия си университет и най-големият бизнес университет в Югоизточна Европа в неплатежоспособност. Аз съм оптимистично настроен, че на проблема ще бъде погледнато градивно и ангажиментът, който пое държавата през 2016 година, ще бъде изпълнен. Проблемът е, че срокът на договора е до 6 юни. И това беше поводът ние да се обърнем и да кажем, че финансирането трябва да бъде осигурено и то тази или следващата седмица, за да имаме технологично време да поискаме удължаване на договора с година или година и половина”, заяви проф. Статев в сутрешния блок на Нова телевизия.   Ректорът допълни, че в грубия строеж на новия корпус на висшето учебно заведение са вложени 8 милиона лева. А това, което университетът е получил, са обещаните за 2017 и 2018 година по 1,5 милиона лева европейско финансиране. Вследствие на това фирмата изпълнител е изпратила искане за доброволно изпълнение. Проф. Статев бе категоричен, че УНСС няма да спре да съществува, но ако сметките му бъдат запорирани, той няма да може да изплаща нищо – нито стипендии, нито заплати и всички други плащания.   Базата на УНСС е крайно недостатъчна за всички 22 000 студенти, пък е категоричен председателят на Студентския съвет към ВУЗ-а.   От Министерството на финансите потвърдиха, че има поет ангажимент за осигуряване на средства от държавния бюджет в размер на 7,5 млн лева, но едва след усвояване на ресурса от Оперативна програма \"Региони в растеж\".  ", "date": "2019.04.24", "title": "Ректорът на УНСС: Оптимист съм, че ангажиментът, който пое държавата, ще бъде изпълнен"}
{"url": "http://epicenter.bg/article/Eto-koy-shte-sedne-v-stola-na-Delyan-Dobrev-v-parlamenta/181090/2/0", "text": "Зам.-председателят на Общинския съвет в Хасково Митко Полихронов става депутат на мястото на подалия оставка заради твърденията за имотни облаги на свои близки Делян Добрев, пише \"Блиц\". Това се случва с решение на ЦИК от 23 април, след като преди това четирима души преди него в листата на ГЕРБ отказаха да влязат в парламента. Сред тях беше и главният държавен здравен инспектор Ангел Кунчев.   \"Приемам с отговорност работата като народен представител. От 11 години съм член на ГЕРБ и е логично да работя и за каузите, и за интересите на гражданите на Хасково и Хасковска област\", коментира Полихронов пред местния сайт Haskovo.net.   Според него едно от обясненията за отказалите се преди него е, че тези хора от листата не са били членове на ГЕРБ. Изключение прави единствено заместник-министърът на енергетиката Жечо Станков. Той обаче така или иначе е влязъл като народен представител от листата на Бургас. След Великденските празници Полихронов ще подаде оставката си в Общинския съвет на Хасково. На неговото място като съветник би трябвало да влезе земеделецът от с. Криво поле Фидан Гаджев. На заседанието на местния парламент през май предстои и избор на нов заместник-председател.  ", "date": "2019.04.24", "title": "Ето кой ще седне в стола на Делян Добрев в парламента"}
{"url": "http://epicenter.bg/article/Tsvetelina-Penkova--Na-kakvo-osnovanie-sa-izsecheni-nad-100-zdravi-bora-do-stadiona-v-Bistritsa--/181091/2/0", "text": "На какво основание са били изсечени над 100 здрави 40-50-годишни бора до стадиона на футболния отбор \"Витоша\" в Бистрица? Това попита Цветелина Пенкова, която е №3 в листата с кандидати за евродепутати от \"БСП за България\". По покана на активни хора, живеещи в Бистрица, тя посети мястото, на което до преди две седмици са се издигали боровете, а в момента има само дънери, при това покрити с клони и замазани с кал, с цел да се слеят със земята и да не бъде установено, че дърветата не са болни.   Заедно с нея бяха още двама кандидати за евродепутати от листата на Коалиция \"БСП за България\" - Момчил Неков (№9) и Емил Георгиев (№17), лидерът на БСП - София Калоян Паргов, който е председател и на групата на социалистите в СОС, и общинският съветник Альоша Даков. Всички те разговаряха с арх. Димитър Димитров от сдружението \"Граждани за София\", който ги запозна в подробности със скандалния случай на изсичането на боровете.  \"Подобни безобразия не може да се случват в европейска столица, каквато е София, коментира Цветелина Пенкова. - Има закони, които трябва да бъдат спазвани. Настояваме да получим отговори на редица въпроси - кой е дал разрешение за изсичането на боровете и на какво основание. Законно ли е всичко това, което се е случило, и ако - не, кой ще понесе отговорност и каква ще бъде тя\".  Според Момчил Неков случаят с изсичането на боровете край стадиона в Бистрица е резултат от цялостния модел на управление на държавата в последните години. \"София претендира да е зелена европейска столица, а според статистиката в България- 15 000 души годишно умират от заболявания, свързани с мръсния въздух. Нещата не може да продължават така! Настояваме да бъде гарантирана равностойна компенсация за тези изсечени борове. Местните жители имат идея. Те предлагат футболният клуб да възстанови една еко пътека до Плана планина. Мисля, че би било справедливо подобно решение\", каза Момчил Неков.  Председателят на Комисията за защита на потребителите Емил Георгиев, който е под №17 в листата с кандидати за евродепутати на \"БСП за България\", добави, че с подобна незаконна сеч България няма как да се впише в новите приоритети на Европейския парламент, сред които основен е този за опазване на околната среда. \"За мен подобна сеч на здрави борове е престъпление и трябва да бъде търсена отговорност на виновните\", категоричен е Емил Георгиев. Той добави: \"Видях една табела на входа на стадиона, на която беше написано за спортуващите дечица, че трябва да бъдат искрени и честни. В тази връзка много бих искал да знам- дали главният тигър на \"Бистришките тигри\", министър-председателят, ще бъде честен и ще се намеси справедливо в този скандал. За мен е пълно безумие да бъдат изсечени над 100 здрави бора. Трябва да има адекватно наказание за виновниците\".  \"Кметът Йорданка Фандъкова да не бяга от отговорност за изсечените борове до стадиона на футболния отбор \"Витоша\" в Бистрица,\" призова лидерът на БСП - София и председател на групата на социалистите в СОС Калоян Паргов.  \"Няма как кметът на София да избяга от отговорност, която тя лично носи на поста, на който се намира. Призовавам я да се намеси и виновните за случилото се да получат справедливо наказание\", коментира Калоян Паргов. Според него в ролята си на кмет, тя трябва да бъде на страната на закона. \"В последните години много се говори, че София е зелена столица. Но с подобни действия София по-скоро става кафява столица. Ако допуснем да се случва такава безразборна и безнаказана сеч на дървета, ще застрашим сериозно здравето на хората в града. А и без друго, в последните години, София трудно диша заради силно замърсения въздух\"- отбеляза той.  Калоян Паргов добави, че заедно с общинските съветници от групата на БСП ще направят всичко необходимо, за да бъде установено- дали има законно разрешение за тази сеч и на какво основание е извършена тя. \"Ако няма такова, означава, че има грубо нарушение и погазване на закона. Ще направим и запитване до направление \"Зелени системи\" - дали са издавали предписание за премахване на боровете. Когато има такова предписание, според Наредбата задължително трябва да има и компенсация със залесяване на други места. Настояваме да знаем къде и кога ще бъде осъществено това залесяване\", отбеляза Паргов.  ", "date": "2019.04.24", "title": "Цветелина Пенкова: На какво основание са изсечени над 100 здрави бора до стадиона в Бистрица? "}
{"url": "http://epicenter.bg/article/GERB-Pazardzhik-se-vklyuchi-vav-vazpomenatelnata-tseremoniya-za-104-godishninata-ot-armenskiya-genotsid/181092/2/0", "text": "Областният секретар на ГЕРБ-Пазарджик Гинче Караминова, представители на МГЕРБ и ЖГЕРБ участваха във възпоменателната церемония за почит към паметта на над 1.5 млн. арменци, убити от Турция и изселени в периода 1915-1916 г., по време на Първата световна война. Това съобщиха от пресцентъра на ПП ГЕРБ-Пазарджик.  „Поднасям дълбок поклон пред един народ, който е гонен и измъчван. Горда съм, че живея с хора, които след тази трагедия са успели да запазят своя бит, религия и националност. Тази трагедия не бива да бъде забравяна, а лошите уроци от историята не бива да бъдат повтаряни. Арменското малцинство в България е пример за постигнат висок авторитет и уважение сред цялото ни общество“, каза областният секретар ГЕРБ-Пазарджик Гинче Караминова.  На 24 април 1915 г. започват арести на стотици арменски интелектуалци, предимно в столицата Цариград и с тяхното избиване малко след това, се слага началото на първия етап от изтребването на арменското население. Впоследствие разпръснатите по света арменци започват да отбелязват 24 април като Ден на възпоменаване на паметта на жертвите на арменския геноцид.  „Младите хора в България трябва да познават историята, защото на свой ред ще управляват България - разумно и с мисъл за бъдещите поколения“, каза ръководителят на МГРБ-Пазарджик Николай Ангелов. Възпоменанието в Пазарджик бе извършено от арменската общност в апостолическата православна църква „Сурп Степанос“.", "date": "2019.04.24", "title": "ГЕРБ-Пазарджик се включи във възпоменателната церемония за 104-годишнината от арменския геноцид"}
{"url": "http://epicenter.bg/article/Milen-Keremidchiev--Nyama-nuzhda-da-revizirame-dogovora-s-Makedoniya/181096/2/0", "text": "В македонските избори не се завъртя антибългарската риторика, това е доказателство, че има промяна към нашата държава. Затова ние да бъдем агресивните, не е добра линия. Това заяви в предаването \"Плюс Минус\" по Нова телевизия бившият зам.-министър на външните работи Милен Керемидчиев в коментар за искането на АБВ да се ревизира споразумението със Северна Македония. Днес от партията на Румен Петков проведоха среща с премиера Бойко Борисов.  \"Под 4000 гласа е разликата между кандидата на управляващите Стево Пендаровски и кандидатката на ВМРО в Македония. Този президентски вот е продължение на референдума за промяна на името на Северна Македония. Дори кандидатката от ВМРО казва, че подкрепят членството на страната в ЕС и НАТО\", припомни Керемидчиев.  \"Видя се, че резултатите са твърде близки, привържениците и противниците са с близки позиции\", добави бившият дипломат. \"Президентските избори не са толкова важни, държавният глава има право на вето и подписва назначаването на премиера. С правни механизми обаче това може да бъде заобиколено. Става въпрос за втвърдяване на електоратите и ключът е в албанците\", прогнозира Керемедчиев.  ", "date": "2019.04.24", "title": "Милен Керемидчиев: Няма нужда да ревизираме договора с Македония"}
{"url": "http://epicenter.bg/article/Maya-Manolova-pred-protestirashtite-meditsinski-spetsialisti-v-Stara-Zagora--Tazi-agoniya-tryabva-da-spre-/181098/2/0", "text": "По покана на медицинските специалистите от гр. Стара Загора днес омбудсманът Мая Манолова ги подкрепи в протеста им за по-достойни условия на труд и адекватно заплащане в двора на УМБАЛ „Проф. д-р Стоян Киркович“. Това съобщиха от пресцентъра на Националния омбудсман. „Израснала съм и съм възпитана в семейство на медицинска сестра. Майка ми има близо 40 години трудов стаж. В началото на протестите тя ми каза да стоя докрай до медицинските сестри, защото техните искания са абсолютно справедливи. Защото, ако нещата не се променят сега, след мизерните заплати ще следват мизерни пенсии и едно унизително отношение към хората, на които ние гражданите поверяваме здравето си, здравето на своите деца, на своите внуци, здравето на своите близки“, каза омбудсманът пред протестиращите сестри.  Тя беше категорична, че ще стои до тях, докато всичките им искания не бъдат изпълнени на 100% и подчерта, че е била редом в протестите с медицинските специалисти в София, Враца, Кюстендил, Бургас, Казанлък и сега е в Стара Загора.  „Сигурна съм, че и гражданите ще застанат до вас, защото без вашият отговорен, висококвалифициран труд, без вашата всеотдайност, професионализъм и грижи, ние сме загубени, ние сме за никъде“ допълни Манолова.  По думите й всички ръководители в здравното министерство и на различните нива в здравеопазването трябва да осъзнаят необходимостта от реформа в здравната система.  „Няма как да стане с  30 млн. лв. или 50 млн. лв. Излизат да протестират медицински сестри, акушерки, рехабилитатори, сестрите в училищното здравеопазване, в детските ясли, излизат лекарите, излизат цели болници, излизат цели съсловия, което означава едно. Има нужда от реформа, има нужда от дългосрочни мерки, от дългосрочни действия. Министърът на здравеопазването трябва да осъзнае, че тази агония не може да продължава, че тя трябва да спре не утре, не някога, а веднага и това е неговият ангажимент“, аргументира се Манолова и допълни, че исканията на медицинските сестри са идеалните опорни точки за тази реформа.  Общественият защитник каза още, че е гневна и се срамува заради всички, които се опитват да заглушат протестите, като притискат квалифицирани специалисти, принудени да работят за по 600 лв.  „Моят опит на омбудсман, на юрист и гражданин, показва, че справедливите каузи, колкото и да изглеждат невъзможни и трудни за осъществяване, винаги успяват. Правото и справедливостта са на ваша страна и съм сигурна, че вие ще успеете“, завърши Манолова.  ", "date": "2019.04.24", "title": "Мая Манолова пред протестиращите медицински специалисти в Стара Загора: Тази агония трябва да спре!"}
{"url": "http://epicenter.bg/article/Elena-Yoncheva--/181100/2/0", "text": "\"Моят свекър е управител на такава къща за гости, но проектът е от 2009 - 2010 г. Тази къща е проверявана. Очевидно тези атаки са, за да се отклони вниманието от големите корупционни афери, в които ГЕРБ са затънали.\"   Това заяви водачът на листата на \"БСП за България\" за Европейския парламент Елена Йончева в предаването \"Лице в лице\" по БТВ. Тя отговори така на въпроси, свързани с публикациите, че нейното семейство има три къщи за гости край морето.   Изграждането на къщите за гости е по Програма за развитие на селските райони (ПРСР) 2007 - 2013 г., финансирана от Европейския земеделски фонд за развитие на селските райони.   Казах - проектът е от 2009 - 2010 г., от времето на правителството на ГЕРБ. Как бих могла да съм упражнявала някакъв натиск, попита риторично Йончева.    \"Защо проверките се правят кампанийно? Проверките е трябвало да се правят по време на цялата програма\", коментира тя по повод започналите проверки от прокуратурата. Държавното обвинение се самосезира по една жълта публикация, каза Йончева.    Тя цитира последния доклад на ЕК от февруари, където се казва, че две трети от сигналите за корупция в България за видни личности не се разследват. По думите й 11 млрд. евро всяка година ни струва корупцията.  „Това е петата бухалка с тези къщи, които ГЕРБ вади. Първата бухалка беше, когато аз казах, че от санирането се краде. Тогава Борисов излезе, наговори лъжи, в резултат на което беше осъден на първа и втора инстанция. Втората бухалка излезе срещу мен, когато показах кражбите при строителството на българо-турската граница. Тогава Валери Симеонов внесе сигнал в прокуратурата срещу мен. Трето, когато показах пред медиите и пак внесох в прокуратурата сигнал за „Кумгейт“, тогава Делян Добрев започна да ме съди. Четвърто, когато казах, че искаме да се направи проверка на пътищата в независима лаборатория. Тогава трима депутати от ГЕРБ, Добрев, Биков и Тодоров, внесоха фалшив сигнал, и това ще се докаже, в резултат на което прокуратурата повдигна тези обвинения. И сега пето, в момента, в който настояваме да се разследва случая „Ало, Банов съм“, отново ми намират някакви къщи, които не са мои“, добави Йончева.  \"Записът за Банов няма монтаж и външно влияние, но не може да се използва за доказателство, защото не е оригинален, така казват от прокуратурата\", припомни Йончева.  \"Днес направихме констативен протокол при нотариус, където показахме какъв е телефонът, какъв е паспортът на телефона, записът и съдържанието, и запечатахме този плик, защото не искаме този оригинален запис на носителя на записа да изчезне”, съобщи още Елена Йончева. Тя беше категорична, че човекът, който е дал записа, се страхува да говори като свидетел.  Всички битки, които водим в България срещу корупцията са невъзможни, само ЕС ни предпазва от диктатура, посочи още кандидатът за евродепутат от БСП. По думите й една от идеите на социалистите в европейския парламент е да се премахнат офшорните сметки и да има разследване на тези сметки и кой стои зад тях.   Европа е напълно наясно какво се случва у нас, в доклад на ЕК се казва, че две трети от държавните служители не се разследват, припомни тя.   Апартаментгейт е огромна пирамида, а отдолу има грамада от офшорни сметки, изтъква водачът на червената евролиста.   Цветанов не е заподозрян, той си купува апартамент за милион и половина, а плаща много по-малко в резултат на прокарването на лобистки закон, каза тя.  ", "date": "2019.04.24", "title": "Елена Йончева: Три къщи за гости?! Това е петата бухалка на ГЕРБ срещу мен! (ВИДЕО)"}
{"url": "http://epicenter.bg/article/Elena-Yoncheva-pred-stolichniya-aktiv-na-BSP--Da-izvikame--quot-Stani--stani--yunak-balkanski-quot-/181105/2/0", "text": "На 26 май трябва да извикаме към цяла България: \"Стани, стани юнанак балкански, от сън дълбок се събуди!\" С тези думи водачът на листата на БСП Елена Йончева възпламени зала №3 на НДК, където червените кандидати за Европейския парламент бяха представени пред актива на БСП-София. Пред столичните социалисти излязоха всичките 17 кандидат евродепутати от листата. Мащабното събитие беше организирано от БСП - София и на него присъстваха над 800 членове и симпатизанти на партията.    \"Пред България има два пътя - или ще живеем в този авторитарен режим и криминална система, или ще въстанем с бюлетина №18\", заяви пред червения актив Елена Йончева.   \"Ние ще събудим България, защото 12 години сме членове на ЕС, 12 години вървим към Европа, а сме на дъното на всички класации\", заяви пред социалистите Йончева. \"Ние вървим към тази Европа, в която винаги сме вярвали, на социалното достойнство, на справедливостта, на свободата. Сега ние тази Европа не я доближавамe\", продължи Йончева.   \"Не може ние, българите, да сме белите роби на Европа\", каза тя под аплодисментите на залата. \"Минаваш пред селата, а те сякаш са след война - обезлюдени и обезверени\", продължи Йончева.   Елена Йончева подчерта, че социалистите ще се преборят за младежката гаранция, детска гаранция, за образователните програми „Еразъм+. \"Ние ще се борим за това Европа да има силна външна политика и отбрана, защото това е важно. Важно е, защото в момента гласът на Европа не се чува“, допълни още Йончева. По думите й гласът на Европа не е чут, в резултат на което тръгват тези бежански вълни. Според нея Европа трябва да заеме своето място в световната карта.   Три неща са необходими на левицата, за да спечели, заяви президентът на ПЕС Сергей Станишев, който говори преди Йончева.   \"Левицата е силна, когато има кауза. Сега нашата кауза е промяната, а можем да я постигнем с победа. Но за целта ни е нужно: Първо, единство - в нашата партия и в нашата листа; Второ, непримиримост със статуквото, маскирано като стабилност, което всъщност е застой. Трето, ние да бъдем алтернативата, която отваря равни шансове за всеки\", заяви Станишев.  \"ЕС е в криза. И ние, социалистите, сме призвани да обърнем посоката, да променим статуквото. Имаме обща кауза и в България, и в Европа. В Европа десницата е готова на всичко за оставане във властта, дори на брак по сметка с националистите. У нас - ГЕРБ и националистите отдавна са в управлението.  Ще се борим срещу вскяка форма на дискриминация за България, ние сме страна със самочувствие и достойнство. Няма дя допуснем Европа на скорости, защото това искат десните - да ни изтласкат в периферията на ЕС.\", заяви Станишев и призова за победата всеки да даде максимума от себе си.   Събрание откри лидерът на БСП-София Калоян Паргов, който заяви: \" Нова, справедлива и социална Европа е нашата цел!\" \"Нашата цел е изграждане на нова справедлива и социална Европа, която поставя в центъра си нуждите и стремежите на всеки гражданин, защитава демокрацията, създава равни възможности, постига социална сигурност, гарантира устойчиво развитие и инвестира в бъдещето. Това е модерният социализъм на 21-ви век\", заяви Паргов в речта си пред столичния червен актив.  \"Дошло е време разделно, ако позволите да цитирам академик Антон Дончев. Дошло е време всеки да се определи дали е за \"Справедливост сега\" или е за запазването на днешното статукво, каза в словото си Калоян Паргов. - Борбата няма да е нито лесна, нито лека. Да си го знаем от сега\".  Лидерът на БСП - София заръча на бъдещите евродепутати да не забравят, че политиката, която ще водят в Европейския парламент, трябва да е близо до проблемите и тревогите на обикновените хора. \"България е сред държавите-членки с най-остро изразено социално неравенство и е изоставаща в развитието си икономика. А това трябва да се промени час по-скоро, заяви Калоян Паргов. - Нашият изборен успех ще бъде победа за всички, които искат достоен живот в България. Държава със солидарно общество в социален и справедлив Европейски съюз. Без двойни стандарти. Без две скорости\".  Той заяви пред актива на БСП в София, че всички трябва да си дадат сметка за важността на изборите на 26-и май. \"Те са не просто важни, те са жизнено важни! Има смисъл да се гласува на тези избори, защото имат значение не само за Европа. Те ще дадат проекция и на бъдещето управление на България, каза Калоян Паргов. - В Европейския парламент трябва да изпратим достойни българи и професионалисти. Българи, които знаят какъв е националният интерес. Българи, които могат да върнат достойнството на народа ни. Да покажат и докажат, че е равен на другите европейски народи. Ако победим на Европейските избори, това ще постави началото на промяната в България. А защо не и в София? Да променим модела, който десетилетия действа срещу интересите на хората. Това трябва да постигнем!\".  ", "date": "2019.04.24", "title": "Елена Йончева пред столичния актив на БСП: Да извикаме \"Стани, стани, юнак балкански!\""}
{"url": "http://epicenter.bg/article/Emil-Radev--Shte-se-borya-za-obshtoevropeyski-kontrolen-organ-za-hranite-/181106/2/48", "text": "Ще се боря за общоевропейски контролен орган за храните, защото само така може да се прави адекватна съпоставка на продуктите в отделните държави в ЕС и да се противодейства на дискриминационните практики на мултинационалните компании. Така, отчитайки дейността си през изминалия мандат, варненският евродепутат от ГЕРБ/ЕНП Емил Радев коментира ангажимента си да продължи борбата срещу двойните стандарти при храните в Източна и Западна Европа, съобщиха от пресцентъра на партията.  „Санкциите за установените нарушения вече ще са минимум 4% от годишния оборот на съответните производители в страните-членки или не по-малко от 2 млн. евро, когато няма информация за оборота. В приетото в ЕП през последната седмица законодателство за защитата на потребителите за първи път има отделен текст, свързан с двойните стандарти при храните. Това е стъпка напред, но не е достатъчна за голямата промяна, която искаме да постигнем, защото в директивата се говори за „значителни” разлики в качеството. Като юрист добре съзнавам, че думата „значително” е вратичка в закона, тъй като липсват обективни фактори за определяне на разликите”, обясни Емил Радев.  Той отчете като решителен напредък извоюваната заедно с колегата му в ЕП Андрей Новаков пилотна програма с бюджет от 1,3 млн. евро, с които да се подпомогне провеждането на мащабни изследвания за качеството на храните и да се организират информационни кампании за наличието на подвеждащи и нелоялни търговски практики.  „В началото на мандата ЕП дори отричаше да има двоен стандарт при храните в Източна и Западна Европа, но в резултат от усилията, които положихме, само до няколко месеца програмата реално ще функционира в интерес на милиони потребители в ЕС”, изтъкна Радев.  Той посочи като голям успех за европейските граждани премахването на апостилите и нуждата от легализация на официални документи в ЕС като актове за раждане и смърт, удостоверения за брак, семейно положение, развод, осиновяване и др.  „Спестихме на хората до 100 евро на документ. Активно работих за тази промяна и ще настоявам приложното поле на регламента да се разшири, така че да обхване и дипломите. Пред образованието и науката в Европа не трябва да има граници, затова ще настоявам за автоматично взаимно признаване на дипломите и удостоверенията за квалификационните степени в ЕС”, поясни Емил Радев.  Сред акцентите в работата си той посочи и усилията да се сложи край на „вечните длъжници”.  „България остана единствената в ЕС, която няма механизъм за освобождаване на физическите лица от дългове. Дори след смъртта на длъжника продължават да се трупат лихви за наследниците му. По мое предложение в директивата за процедурите по несъстоятелност се призовава за въвеждане на правила за освобождаване на потребителите от дългове, каквато възможност има и за бизнеса”, обясни Радев, който работи последователно по темата вече около 10 години.  Варненският евродепутат от ГЕРБ/ЕНП отново настоя за приемането на България в Шенген.  „Вече 8 години изпълняваме всички изисквания, но поради вътрешнополитически разногласия на някои държави-членки оставаме извън Шенгенското пространство. На практика ние прилагаме шенгенското законодателство, но все още не сме пълноправен член”, уточни Емил Радев.  Той припомни усилията, които през мандата си в ЕП е положил за включването на България в Европейската гранична и брегова охрана.  „Първоначалното законодателно предложение предвиждаше тя да действа по шенгенските граници, което щеше да ни направи буферна държава, но успяхме да извоюваме европейска подкрепа за защита на българските граници и справяне с миграционния натиск”, отбеляза Емил Радев.  Като тежка лична битка в ЕП той определи борбата срещу насилствените осиновявания на българчета в страни като Великобритания. В отговор на поставените въпроси Радев, който е инициатор за създаването на зоополиция в България, потвърди ангажимента си към темата за благосъстоянието на животните.  „На практика съм единственият български евродепутат, подписал споразумението за подкрепа на тази кауза през следващия мандат, защото вярвам, че не трябва да толерираме насилието над животни. Рано или късно то се прехвърля и върху хора”, категоричен бе Емил Радев.  Той обърна внимание и на други знакови за работата му инициативи, свързани с реформите в правосъдието, мерките срещу организираната престъпност и прането на пари, законодателните промени, улесняващи и ускоряващи процедурите за бизнеса. В заключение евродепутатът от ГЕРБ/ЕНП подчерта, че винаги е търсил консенсус по приоритетните за България теми сред колегите си от останалите политически групи.  „Убеден съм, че именно това е пътят към постигането на големите успехи в интерес на България”, заяви Емил Радев по повод изминалия мандат в ЕП.  На отчета му пред медиите присъства и областният координатор на ГЕРБ и кмет на морската столица Иван Портних, който също открои важни аспекти от активната работа на евродепутата в подкрепа на България и в частност на Варна и даде примери за успешното сътрудничество през годините.  ", "date": "2019.04.24", "title": "Емил Радев: Ще се боря за общоевропейски контролен орган за храните "}
{"url": "http://epicenter.bg/article/Ministar-Boil-Banov-minava-pod-venchilo-s-Iva-Petroni/181108/2/0", "text": "На връх Велики четвъртък вместо да мине под масата министърът на културата Боил Банов минава под венчило, научи Епицентър.бг от правителствени източници.   Избраницата му е чаровната журналистката и специалист в пиара Ива Петрони, която беше началник на кабинета на министър Вежди Рашидов, докато Банов беше негов заместник.   Премиерът вече е честитил щастливото събитие на министъра на културата И пожелал на младите \"На добър час\", издадоха на Епицентър.бг хора от правителството. Банов бил много щастлив.  Ива Петрони също е на върха на щастието, издадоха нейни близки.   Любовта между  младите пламнала  докато Боил Банов беше зам.- министър, а Ива беше шеф на кабинета на министър Рашидов във втория кабинет на Бойко Борисов.   Епицентър.бг желае дълъг съвместен живот на младото семейство.", "date": "2019.04.24", "title": "Министър Боил Банов минава под венчило с Ива Петрони на Велики четвъртък"}
