{"url": "http://epicenter.bg/article/Simeon-Sakskoburggotski-shte-tarsi-sporazumenie-s-pravitelstvoto-za-tsarskite-imoti/152102/2/0", "text": "Симеон Сакскобургготски заяви, че ще търси споразумение с правителството относно царските имоти. \r\n Европейският съд за правата на човека даде петмесечен срок за решаване на казуса - или чрез приятелско споразумение със Симеон Сакскобургготски и сестра му Мария-Луиза, или държавата да изпрати възражение срещу жалбите им, съобщи БНР .  \r\n   \r\n \"Аз вярвам в правосъдието и Европейското законодателство и във факта, че частната собственост е нещо, което е неприкосновено в Европейския съюз. От там нататък вече ще трябва се говори, разбира се, и аз винаги съм бил диалогичен човек, както знаете\", коментира Сакскобургготски.  \r\n   \r\n На въпрос дали се надява да се намери компромис по казуса, той отговори: \"Има време до 13 септември\". \r\n \r\n \r\n", "date": "2018.04.17", "title": "Симеон Сакскобургготски ще търси споразумение с правителството за царските имоти"}
{"url": "http://epicenter.bg/article/Nominiraha-premiera-Boyko-Borisov-za--Evropeyska-lichnost-na-godinata-/152049/2/48", "text": "Българският министър – председател Бойко Борисов е номиниран за “Европейска личност на годината”, предаде сръбската информационна агенция „Танюг“.   В Сараево на 6 юли т.г. ще се състои 38-ата Церемония по връчването на престижната европейска награда \"Европейска личност на годината\". Сред номинираните е и премиерът Бойко Борисов, съобщи днес председателят на Управата и генерален директор на Европейската независима агенция за избор на най-успешните европейските мениджъри и личности Панет Шкрибич. Той се е срещнал с българския посланик в Босна и Херцеговина Августина Цветкова.   Шкрибич запозна посланика с протокола и подготовката на 38-ата Церемония по връчване на престижната европейска награда \"Европейски мениджър и личност на годината\", съобщи Дирекцията на Агенцията за избор на най-добрия мениджър за Босна и Херцеговина, Югоизточна и Централна Европа. Посланик Цветкова съобщи, че премиерът Борисов с радост е приел да присъства на церемонията в Сараево, където ще бъде придружаван от български журналисти, бизнесмени и мениджъри, които са готови за сътрудничество и съвместни инвестиции в Босна и Херцеговина и страните от Западните Балкани, предаде Танюг.  ", "date": "2018.04.17", "title": "Номинираха премиера Бойко Борисов за “Европейска личност на годината”!"}
{"url": "http://epicenter.bg/article/Prof--Ivo-Hristov-v-Ruse--Naselenieto-na-Balgariya-realno-e-mezhdu-4-5-i-5-miliona-dushi-/152050/2/0", "text": "Депутатът от левицата проф. Иво Христов отчете във фейсбук представянето на книгата си „Пред пепелището на нестаналото българско общество” в Русе. Камерната зала на ДТ „Сава Огнянов“ в града едва побра желаещите да чуят какво мисли професорът за настоящето и бъдещето на България. “Не съм очаквал, но съм приятно изненадан, че хората искат да четат и такива книги”, коментира той пред препълнената зала.   „ ”, припомни началото на промените проф. Иво Христов по време на премиерата на книгата си в дунавския град. Той гостува в Русе по покана на местната структура на социалистите и с домакинството на колегата му в парламента Крум Зарков. Близо три часа продължи разговорът за причините и факторите, довели българското общество до настоящото състояние. „Населението на България реално е между 4,5 и 5 милиона души. Българите не се възпроизвеждат, защото не виждат смисъл”, посочи той и заключи, че „човек е готов на жертви, само когато вижда, че животът има смисъл, когато има цел”. По думите му   Това, че децата ни – нашето утре не е тук, а някъде там, е сурова и ясна присъда, която тегне върху нас, смята проф. Иво Христов. „ ”, каза той, като уточни, че това поведение не е отсега. Според него колко струват народите се вижда, когато са поставени в екстремни ситуации. За проф. Христов оцеляването не може да бъде цел на един народ, а да си „пластичен” или „адаптивен” всъщност означава, че нямаш гръбнак и собствена социална физиономия. „ ”, посочи народният представител от гражданската квота на „БСП за България”.   Проф. Христов не приема репликата „Вие политизирате проблема” в българския парламент за лоша. Той подчерта, че именно парламентът е естественото място за политика, защото правенето на закони е висша политика, борба на идеи. „   Той предупреди   поясни депутатът. По думите му адекватната картина за света изключва носенето на розови очила, а драмата може да бъде мотив за спасение.   „Истината ще ни направи свободни! Да си вземем страната в ръце, защото други по-млади и витални народи около нас няма да ни чакат още дълго”, каза проф. Христов.  ", "date": "2018.04.17", "title": "Проф. Иво Христов в Русе: Населението на България реално е между 4,5 и 5 милиона души!"}
{"url": "http://epicenter.bg/article/Lukarski--S-tsigani-prevratadzhiite-se-opitvat-da-me-svaryat-ot-liderskiya-post-v-SDS/152066/2/0", "text": "С цигани превратаджиите се опитаха да ме свалят от председателския пост в СДС. Така лидерът на партията Божидар Лукарски коментира пред Епицентър. бг невиждания скандал на днешното заседание на Националния изпълнителен съвет  (НИС) в  Културния дом в „Красно село“, който прерасна в ръкопашна схватка.   По думите му вътрешната опозиция в лицето зам.-шефовете на партията Емим Кабаиванов и Румен Христов са ангажирали хора, които нямат нищо общо със СДС, да участват на НИС в опит вотът на недоверие срещу председателя да получи мнозинство.   „Изявленията на Радан Кънев от тази сутрвин, че „СДС е фашистка партия“, удивително съвпадат със случилото се днес“, каза Божидар Лукарски и допълни, че очевидно превратаджиите са съгласували действията си с ръководството на ДСБ. Както е известно, вътрешната опозиция иска партията да стане част от новата коалиция „Демократична България“ на ДСБ и „Да, българия“, докато Лукарски е склонен за коалиция с НФСБ на Валери Симеонов.   След екшъна и спречкването между Янко Станев и Емил Кабаиванов заседанието на НИС бе прекъснато от Божидар Лукарски. Оказва се, че по-късно групичката на Кабаиванов и Христов са продължила заседанието. Не е известно какви решения са взети. „Този НИС е нелегитимен. Ръководството на партията на свика ново заседание“, категоричен бе Божидар Лукарски.   Междувременно в профила си във „Фейсбук“ Борис Марков публикува документ, от който става ясно, че вътрешната опозиция е подготвила подборен сценарий за свалянето на председателя на СДС. „Ето ви сценария, по който протече заседанието на СДС. Има изключителни пасажи, недостижими за Холивуд дори...   П.С. Страниците не са подредени, но се хваща идеята\", е написал Марков и прилага няколко страници документи, които описват как е трябвало да протече заседанието на сините днес“.", "date": "2018.04.17", "title": "Лукарски: С цигани превратаджиите се опитват да ме свалят от лидерския пост в СДС"}
{"url": "http://epicenter.bg/article/Ivaylo-Kalfin-sred-favoritite-za-shef-na-OLAF--Shte-mu-dade-li-ramo-Borisov-/152071/2/0", "text": "Бившият вицепремиер Ивайло Калфин е сред фаворитите за поста генерален директор на Европейската служба за борба с измамите (ОЛАФ). Българинът се преборил с над 70 конкурента и влязъл в т.нар. къса листа от претенденти за високата позиция.   На 16 април вечерта имало изслушване, а след това и гласуване, в Комисията за бюджетен контрол на Европейския парламент (ЕП). Най-много гласове получил финландецът Виле Итала – 13, Калфин бил втори с 11 гласа.   Заключителната фаза, когато ще стане ясно кой печели, е на 30 април. Тогава претендентите ще бъдат изслушани пред Съвета. Последната дума обаче е на председателя на Европейската комисия Жан – Клод Юнкер. Подкрепата на българския премиер Бойко Борисов, чиито заместник във втория му кабинет бе Калфин, е от голямо значение, твърдят запознати.  Финландецът  Виле Итала  обаче е кандидат на Европейската народна партия.   Освен вицепремиер в две правителства, Ивайло Калфин бе и евродепутат от Групата на социалистите и демократите. Калфин бе и единственият източноевропеец и единствен представител на левицата в групата, която подготвяше сегашния бюджет на Европейския съюз. В момента е специален съветник на евродепутата Гюнтер Йотингер. Досега шеф на ОЛАФ бе Джовани Кеслер.", "date": "2018.04.17", "title": "Ивайло Калфин сред фаворитите за шеф на ОЛАФ. Ще му даде ли рамо Борисов?"}
{"url": "http://epicenter.bg/article/Ginka-otsviri-parlamentarnata-komisiya-za-ChEZ/152072/2/0", "text": "Собственичката на фирма “Инерком” Гинка Върбакова не се появи на заседанието на временната парламентарна комисия за продажбата на ЧЕЗ на фирмата й и изпрати трима консултанти.   Депутатите са обявили, че това е последното заседание на комисията, но не изключено времетраенето й да бъде удължено.   Премиерът Бойко Борисов е уведомил комисията, че правителството не е водило разговори за покупката на ЧЕЗ, а ЕБВР отрича да е давала съгласие за финансиране на сделката.   Антимонополната комисия все още не е одобрила продажбата на активите на ЧЕЗ в България. Това стана ясно от обясненията на представители на „Инерком” пред депутатите от специалната комисия.   Заявлението беше подадено в средата на март, но сроковете все още не са изтекли. От „Инерком” отново се позоваха на търговската тайна и не дадоха конкретни отговори на депутатските въпроси за финансирането на сделката. По темата обясниха лаконично, че процедурата върви „сравнително организирано”.   Отрекоха обаче да са участвали в заявленията на ЧЕЗ за новите цени на тока от 1 юли. Според заявката на енергото в Западна България дневната тарифа за бита трябва да се вдигне с 5%, а нощната с 51%.     Не са провеждани неофициални разговори, в които се е предлагало на българската държава да изкупи активите на ЧЕЗ. Това каза министърът на енергетика Теменужка Петкова пред журналисти след участието ѝ в Младежкия икономически форум в УНСС. На въпрос дали ще подаде ръка на Гинка Върбакова по време на предстоящата Комисия в Парламента, тя отговори: „Никога не съм крила, че познавам г-жа Върбакова от 20 г. и не смятам, че някой трябва да се отрича от хората, които познава. А и доброто възпитание изисква, когато двама души се видят, да си подадат ръка, независимо дали лицето отсреща се казва Гинка Върбакова или по някакъв друг начин“, каза още министър Петкова и уточни, че не са провеждани неофициални разговори, в които се е предлагало на българската държава да изкупи активите на ЧЕЗ. „Българската държава много отдавна е взела решение да напусне електроразпределителните предприятия. Още през 2003 г. на базата на стратегията, която е приета от тогавашното правителство и е одобрена и от тогавашния парламент, и в която е заложен като основен приоритет държавата да излезе от този бизнес. В момента са в ход и арбитражи, които текат с трите електроразпределителни предприятия, и българската държава трябва да бъде изключително прецизна и внимателна, когато се обсъждат и приемат такива решения“, заяви министър Петкова. По думите й държавата има достатъчно лостове, чрез които да контролира дейността на тези ЕРП-та и тази гаранция, че държавата е на мястото си, се казва Комисията за енергийно и водно регулиране (КЕВР). „Регулаторът работи изключително професионално и компетентно и съм сигурна, че интересите на българския бизнес са защитени в максимална степен. Отделно от това законодателят е предвидил, ако някое от енергийните предприятия не изпълнява своите задължения по лиценз, тогава да има възможност съответните собственици да бъдат отстранени и на тяхно място да бъде въведена фигурата на т.нар. условен управител. Така че държавата и законодателят са помислили за това как в максимална степен да бъдат защитени интересите на българските потребители. И другото, което е, никога не трябва да забравяме, че не ЕРП-тата определят цената на електрическата енергия.   Битовите потребители трябва да бъдат спокойни и българските граждани трябва да не допускат манипулации на тази тема. Цената на електрическата енергия се определя от електрическия регулатор –КЕВР“, припомни Петкова.", "date": "2018.04.17", "title": "Гинка отсвири парламентарната комисия за ЧЕЗ"}
{"url": "http://epicenter.bg/article/Kiril-Dobrev--ABV-Blagoevgrad-se-vlya-v-BSP/152075/2/0", "text": "    Това обяви председателят на БСП Корнелия Нинова на пресконференция в Благоевград.   Преди това темата бе обсъдена от Изпълнителното бюро на БСП с председателите на общинските структури от областта, които заявиха желание и готовност да приемат отново желаещите членство. Ръководството проведе среща и с представителите на АБВ, които аргументираха връщането си в БСП.   Днес, в Благоевград, поставяме началото на обратния процес, защото структурите на АБВ в областта заявиха желание да напуснат партия АБВ и онези, които са били членове на БСП, да си възстановят членството, а онези, които не са били членове на БСП  - искат да станат такива.    Изпълнителното бюро на БСП обсъди този въпрос с председателите на общинските структури от областта, които заявиха желание и готовност да приемат отново желаещите членство. Проведохме среща и с представителите на АБВ, които аргументираха връщането си в БСП.    Корнелия Нинова подчерта, че това не е еднократен акт, а има заявени такива намерения и в още 4-5 области в страната от структури на АБВ, \"Движение 21\", партия \"Зелените\" и други. \"Следващата област, където това ще стане, е Хасково\", посочи тя.   “Радвам се, че въпреки сложните ни отношения с АБВ в годините, се стигна до този момент. Обединява ни обща цел, общата ни лява политика, общите ни виждания как трябва да се промени управлението на страната, за да доведе до по-висок стандарт на живот на хората. \"Отваряме вратите на БСП широко за всеки, който споделя нашите политики и готовност да предложим алтернатива”, каза още Нинова.   \"Отваряме вратите на БСП широко за всеки, който споделя нашите политики. В годините назад от БСП са се отделяли хора, правили са свои партии и структури. Това е правило левицата раздробена и по-слаба\", заяви Нинова.     Това съобщи във фейсбук и зам.-председателят на БСП Кирил Добрев. Изпълнителното бюро на социалистите е на изнесено заседание в Пиринския край.   През есента на 2016 г., веднага след президентските избори, председателят на червената партия призова членовете на АБВ да се върнат в столетницата.       \"Областната структура на #АБВ в #Благоевград, заедно с по-голяма част от нейните членове, изявиха желание да бъдат отново част от #БСП. Винаги съм смятал, че обединението трябва да става от долу нагоре. На много наши членове и симпатизанти им е омръзнало да са свидетели на коалиции на национално ниво между БСП и БСП, различни само в абревиатурите. Когато хората по места се разбират и искат да работят заедно, трябва да си политически безумец, за да им пречиш. Днес в Благоевград направихме една малка стъпка, която може да се окаже огромен скок в обединението на Лявото в #България.\"  ", "date": "2018.04.17", "title": "Обединение в ляво! АБВ-Благоевград се вля в БСП. Ред е на Хасково, обяви Корнелия Нинова"}
{"url": "http://epicenter.bg/article/Georgi-Kadiev--Ivancheva-nikoga-ne-e-bila-moe-protezhe--izdignaha-ya-horata-/152076/2/0", "text": "\"Иванчева никога не е била мое “протеже”. Издигнаха я протестиращите от Младост, без каквато и да е намеса от наша страна\". Това написа във Фейсбук лидерът на партия \"Нормална държава\" Георги Кадиев, който подкрепи на изборите арестуваната днес за получаване на подкуп кметица на район Младост в София Десислава Иванчева.  Иванчева никога не е била мое “протеже”. Издигнаха я протестиращите от Младост, без каквато и да е намеса от наша страна. 100% от концепция, логистика, финасиране и поне 80% от изпълнение на кампанията бяха от #НормалнаДържава. Направихме го с вярата, че помагаме на гражданското общество.  Разграничихме се месеци след това. Иванчева никога не достигна нивото на управленец. Извиних се и на колегите от #НормалнаДържава, и на обществото. За мен Младост бе огромно лично разочарование и огромен урок.  Жалко.  Можеше да е символ на нов начин на правене на политика. Вместо това избра парите и опошли всичко.  И въпреки това, продължавам да вярвам, че сме на правилния път. Ангажирани, активни граждани, подпомагани от политици с кауза.  Винаги ще има грешки и провали.  Но пътят е този.  Не се отказваме.  ", "date": "2018.04.17", "title": "Георги Кадиев: Иванчева никога не е била мое протеже, издигнаха я хората "}
{"url": "http://epicenter.bg/article/VAS-otmeni-formulata-za-sgradnata-instalatsiya/152039/3/0", "text": "Съдебна сага за сградната инсталация в многофамилни сгради и изискването на \"Топлофикация\" неползващи топлинна енергия да плащат, приключи на пореден етап, съобщи Dir.bg. С решение 4777/2018 г. на трето отделение на Върховен Административен Съд (ВАС) по гр.дело 1372/2016 г. бе отменена формулата от Методиката към Наредба 16-334 за топлоснабдяването, чрез която се изчислява количеството топлинна енергия, излъчена от сградната инсталация в многофамилна сграда.  Мотивите – чрез формулата се изчислява произволно количество топлинна енергия, докато Законът за енергетиката, Законът за енергийната ефективност и Директива 2012/27/ЕС за енергийната ефективност изискват на клиентите да се фактурират действителни количества енергия.   Последното открито съдебно заседание по делото се проведе на 11 декември 2017 г.  От групата граждани, които водиха съдебните битки, пуснаха и нарочно изявление, в което се казва:  Изказана е и благодарност към тримата съдии от ВАС, постановили решението.", "date": "2018.04.17", "title": "ВАС отмени формулата за сградната инсталация"}
{"url": "http://epicenter.bg/article/Temenuzhka-Petkova--Ochakvame-NEK-za-prav-pat-ot-mnogo-godini-nasam-da-otchete-pechalba--makar-i-malka-/152031/4/0", "text": "Очакваме сега Националната електрическа компания (НЕК) за първи път от много години насам да отчете печалба от своята дейност, макар и малка. Това каза министърът на енергетика Теменужка Петкова по време Младежкия икономически форум в УНСС, предаде репортер на Агенция „Фокус“.  Министър Петкова посочи, че много важна част от българската енергетика е свързана и с електроенергетиката.  „Имахме едно много сериозно предизвикателство в началото на нашия мандат – голямата задлъжнялост. Националната електрическа компания беше в изключително тежко финансово състояние, а когато едно такова структуроопределящо дружество е в такъв финансов колапс, нищо добро не очаква сектора като цяло. Мисля, че успяхме да се справим с предизвикателството и да направим така, че НЕК да влезе в необходимата кондиция, така че да осигури нормално и чисто функциониране на този сектор“, каза още тя.  По думите ѝ през 2014 г. НЕК е имала дефицит от 800 млн. лв., което означава невъзможност за функциониране.  „И това, което успяхме да направим, е че сега очакваме НЕК за първи път от много години насам да отчете печалба от своята дейност, макар и малка. Което е ясен знак, че реформите в този сектор са успешни и това е правилната посока. Успяхме да стабилизираме и другите централи, Електроенергийният системен оператор например е компанията, която получи финансиране по европейските фондови програми. Той участва с пет проекта и в момента са в ход процедурите по възлагане на дейностите, които трябва да бъдат извършени. Така че това, върху което работи нашият Електроенергиен системен оператор, е да имаме по-голяма сигурност в инвестициите. Защото всеки лев, инвестиран в нашата електропреносна мрежа, е лев, инвестиран в сигурност“, обясни тя.  ", "date": "2018.04.17", "title": "Теменужка Петкова: Очакваме НЕК за пръв път от много години насам да отчете печалба, макар и малка "}
{"url": "http://epicenter.bg/article/Asian-Correspondent--Uchastieto-na-Kitay-v-Siriyskiya-konflikt-bi-zasililo-riska-ot-Treta-svetovna/152010/11/0", "text": "Бомбардировките на сирийски военни съоръжения от водената от САЩ коалиция разпалиха страховете от започване на Трета световна война, заради възможното участие на Русия и военно позициониране на Китай, пише Asian Correspondent. Тази седмица Китай ще проведе учение със стрелба на живо в Тайванския пролив, малко след провеждането на най-големия военноморски парад в историята на страната на 12 април. Учението, според “South China Morning Post”, трябва да покаже подкрепата на Китай към стратегическия си партньор Русия, която е тежко въвлечена в 7-годишната гражданска война в Сирия. В отговор на ракетната атака в Сирия, външният министър на Китай осъди действията на Западните съюзници, но заяви че вярва, че политическо споразумение е единственият начин да се реши Сирийският въпрос и призова за пълно, честно и обективно разследване на предполагаемата химическа атака в Сирия. Хуа Чунинг, говорителката на външния министър, направи тези коментари по време на пресконференция, публикувана на сайта на външното министерство на Китай. Хуа заяви, че Китай последователно се противопоставя на използването на сила в международните отношения и че всяка военна интервенция, която подминава Съвета за сигурност на ООН, нарушава принципите и основните норми на международното право.  ", "date": "2018.04.17", "title": "Asian Correspondent: Участието на Китай в Сирийския конфликт би засилило риска от Трета световна"}
{"url": "http://epicenter.bg/article/Silvi-Vartan-Balgariya-/152042/6/0", "text": "Грандамата на френската музика Силви Вартан е вече в България!   Любимата изпълнителка на поколения българи пристигна вчера, за да сподели музиката си със скъпата на сърцето България. В два последни концерта във Варна и София, на 19 април в ДКС и на 21 април в зала 1 на НДК, Вартан ще изпълни на живо най-емблематичните си хитове.   Преди голямото си прощаване с родната сцена обаче Силви Вартан ще се срещне с Министър-председателя на Република България Бойко Борисов, както и с кмета на Столична община г-жа Йорданка Фандъкова.   Вартан ще се включи и в редица инициативи с обществено значими каузи, а за своите най-верни фенове ще отдели специално време за лични срещи с автограф.   Koнцертите в България са част от прощалното турне „Завинаги Силви“, в което вземат участие 8 музиканти и 3 певици. Шоуто ще продължи над два часа, ще бъде разделено на две части и ще включва най-любимите и познати песни от творчеството на Силви.   Музиката ще бъде придружена от визуален спектакъл, в който ще бъдат показани и множество оригинални клипове на Силви. Част от концертната програма ще бъде посветена на първата любов на Вартан – великия Джони Холидей, а финалът ще бъде голямата изненада и подарък на Силви към българската публика.   Концертите се провеждат под патронажа на Министър-председателя на Република България Бойко Борисов, с когото Силви Вартан ще срещне на 17 април.   Днес Вартан ще се срещне и с кмета на Столична община г-жа Йорданка Фандъкова. Събитието в София е част от Календара на културните събития на Столична община за 2018 г.   На следващия ден в книжарница CIELA на бул. Витоша 60 ще се проведе среща с автограф за най-верните фенове на Силви. Тази възможност ще имат и всички нейни почитатели във Варна на 19 април в книжарца CIELA на бул. Сливница 2.   Последните бройки билети могат да бъдат закупени от бензиностанциите OMV, мрежата на Eventim, билетен център НДК и на касата на ДКС Варна на цени от 30 до 120 лева. Източник: новини.бг", "date": "2018.04.17", "title": "Силви Вартан вече е в България, среща се с Бойко Борисов"}
{"url": "http://epicenter.bg/article/G-7-prizova-Rusiya-da-razkrie-programata-si--quot-Novichok-quot-/151993/7/0", "text": "Министрите на външните работи на Г-7 призоваха днес Русия да разпространи подробности за програмата си за химически оръжия Новичок, която, според тях, е послужила за отравянето на бившия руски шпионин Сергей Скрипал и представлява \"заплаха срещу всички нас\", предаде Франс прес. \"Споделяме извода на Великобритания, според която, от една страна е много вероятно Руската федерация да е отговорна за атаката, а от друга страна няма никакво друго възможно обяснение\", се казва в изявление на министрите на външните работи на страните от Г-7 (САЩ, Канада, Франция, Германия, Италия, Великобритания и Япония). Според тях отказът на Москва да отговори на основателните въпроси на британското правителство само изваждат на яве нейната отговорност. Страните от Г-7 казват, че техните безпокойства са се засилили от факта, че, според тях, Русия е възприела по един повтарящ се начин едно безотговорно и дестабилизиращо поведение, по-специално месейки се в демократичните системи на други страни. Организацията за забрана на химическите оръжия обяви миналия четвъртък, че лабораторните анализи потвърждават констатациите на Великобритания относно идентичността на токсичния химически агент, използван в Солсбъри за отравянето на Скрипал и дъщеря му Юлия, но без да установяват чия е отговорността. Москва обвинява ОЗХО, че е подправила резултатите. Москва трябва да разпространи цялата си бивша, недекларирана на ОЗХО програма за Новичок в съответствие с международните си задължения, настояват страните от Г-7.   Програмата Новичок е сбор от нервнопаралитични агенти, разработени от СССР през 70-те и 80-те години. Според британските власти нервнопаралитичният агент, използван срещу Скрипал, идва от тази програма. Това използване на нервнотоксичен агент с военно качество - тип разработен в Русия - представлява първото офанзивно използване на нервнотоксичен агент в Европа от края на Втората световна война и поставя под сериозен въпрос не само на сигурността на Великобритания, но също и на нашата обща сигурност, отбелязва Г-7. Това е заплаха срещу всички нас, допълват външните министри на седемте страни.", "date": "2018.04.17", "title": "Г-7 призова Русия да разкрие програмата си \"Новичок\""}
{"url": "http://epicenter.bg/article/Andzhelina-Dzholi-pripadnala-v-doma-si-/152013/10/100", "text": "Холивудската аткриса Анджелина Джоли е загубила съзнание и е била откарана в болница, съобщава седмичникът NW.   Според изданието случката е станала преди месец, но едва сега се е узнало за нея, предава БНР.   Близки на актрисата се обадили на Бърза помощ и тя била откарана в болницата. Лекарите и направили пълни изследвания и я предупредили, че нездравословния й начин на живот и лошите хранителни навици ще доведат до необратими последици.   42-годишната Анджелина Джоли, която се раздели с досегашния си съпруг Брад Пит, преживява труден период, допълва изданието.", "date": "2018.04.17", "title": "Анджелина Джоли припаднала в дома си "}
{"url": "http://epicenter.bg/article/Shef--etpov-becen-v-mpezhata--Nay-lesno-dnes-se-predava-Balgariya--Nyama-sila--koyato-da-ni-pomogne-/152015/10/99", "text": "Шeф Πeтpoв изpигнa в мpeжaтa. Мoжe би зa мнoзинa тoвa нe e нoвинa… пpocтo, зaщoтo cмe cвикнaли c гнeвнитe изблици нa кyлинapния гypy oщe oт yчacтиeтo мy във BИП Бpaдъp, пише кliuki.bg   Toзи път oбaчe тoй нe cкoчи cpeщy кoлeгa, нитo ce пoдигpa нa някoй oт вpaгoвeтe cи кaтo Дaниeл Злaткoв. Шeф Πeтpoв изкaзa пoзициятa cи зa нacтoящeтo и бъдeщeтo нa Бългapия, пpeдизвикaн oт yжacявaщaтa кaтacтpoфa нa aвтoбyca кpaй Baкapeл.    ", "date": "2018.04.17", "title": "Шeф Пeтpoв бeceн в мpeжaтa: Най-лесно днес се предава България! Няма сила, която да ни помогне!"}
{"url": "http://epicenter.bg/article/Alek-Bolduin-ochakva-chetvarto-dete/152022/10/100", "text": "Холивудският актьор   демонстрираха щастието си по време на светско събитие в Ню Йорк. Двамата са в очакване на четвъртото си дете.   60-годишната звезда и   всеки момент ще станат отново родители. Въпреки това те не спират да се появяват в обществото.   Хилария впечатли с пъстра рокля и свежо излъчване, а Алек Болдуин с класически костюм.  , като само година по-късно на бял свят се появи първото им общо дете – Кармен.   През юни 2015 г. двамата станаха родители и на син – Рафаел, а последното попълнение в семейството е малкият Леонардо. Актьорът има и   от брака му с Ким Бейсингър.   Болдуин никога не е крил, че се  и както се вижда мечтата му е на път да се сбъдне.   Източник: дарик", "date": "2018.04.17", "title": "Алек Болдуин очаква четвърто дете"}
{"url": "http://epicenter.bg/article/Komisiyata-za-ChEZ-shte-zasedava-za-posledno--Ginka-Varbakova-zastava-pred-deputatite/151996/2/0", "text": "Временната анкетна комисия за установяване на фактите около продажбата на активите на ЧЕЗ в България ще проведе последното си заседание. Това сочи справка на сайта на Народното събрание.   Заседанието ще се проведе в зала „Запад“ на Народното събрание от 14.30 часа. Ще бъдат обсъдени социалните измерения на сделката за ЧЕЗ.   Очаква се да присъстват министърът на енергетиката Теменужка Петкова, КЕВР, КСНБ, КТ „Подкрепа“ и купувачът на дружеството „Инерком“ Гинка Върбакова. Шефът на \"Инерком\" ще докладва за резултатите от посещението си в Чехия.   Това ще бъде четвъртото и последно заседание на Комисията, която беше създадена на 14 март, по предложение на БСП, за срок от 1 месец.   На първото заседание комисията прие процедурните си правила. Второто заседание продължи 4 часа и беше закрито. Информация предоставиха от ДАНС, ДАР и Министерството на финансите, отсъстваха обаче председателите на службите.   На третото заседание стана ясен обратът по казуса- държавата се отказа от участие в сделката за активите на ЧЕЗ в България, след като първоначално правителството заяви готовност държавата да се включи. Тогава финансовият министър Владислав Горанов обясни, че държавно участие в сделката би било нецелесъобразно.   На 12 април председателят на Временната комисия за ЧЕЗ Жельо Бойчев отчете резултатите от работата й до момента. Комисията очаква информация от редица институции затова ще бъде внесено предложение тя да работи още 1 месец.", "date": "2018.04.17", "title": "Гинка Върбакова застава пред депутатите. Комисията за ЧЕЗ ще заседава"}
{"url": "http://epicenter.bg/article/Elena-Yoncheva-sreshtu-Boyko-Borisov---rund-chetvarti/151997/2/0", "text": "Елена Йончева срещу Бойко Борисов – рунд четвърти! В Софийския районен съд продължава делото за клевета, което депутатката от \"БСП за България\" заведе срещу министър-председателя, напомня Нова телевизия.   Причината е изявление на Борисов, според което държавата е платила милиони за журналистическите материали на Йончева зад граница преди години. Защитата на премиера обаче отрича той да е казвал това.    ", "date": "2018.04.17", "title": "Елена Йончева срещу Бойко Борисов – рунд четвърти"}
{"url": "http://epicenter.bg/article/Razdor-mezhdu-VMRO-i-NFSB-za-vrashtaneto-na-tyutyuneviya-dim-v-zavedeniyata/152025/2/0", "text": "ВМРО е против готвените промени в Закона за здравето за връщане на пушенето на обществено място, които възнамерява да внесе вицепремиерът Валери Симеонов през депутатите си от НФСБ. Това стана ясно от коментар на зам.-председателя на ПГ Искрен Веселинов във „Фейсбук“.   Той е обсъдил инициативата на вицепремиера с колегите си от ВМРО отново да се пуши в заведенията и е категоричен, че \"дори пушачите сред тях са против новото легитимиране на този вреден навик\". Да отмениш забраната за пушене в заведенията е проява на Стокхолмски синдром, отсече Веселинов.   \"Доста години вече присъствам на спорове, а и участвам в тях, между двама от лидерите на Обединени патриоти – Краси Каракачанов и Валери Симеонов на тема тютюнопушене. Досега винаги, макар и в разрез с единоначалието във ВМРО, съм подкрепял Валери, че забраната на тютюнопушенето трябва да се спазва, а уважаемите иначе пушачи да не се приемат за природно явление, с което сме длъжни да се съобразяваме. Това, че някъде някой нарушава правилата, не е причина тези правила да бъдат отменяни\", смята депутатът от ВМРО.   \"Това е все едно да поискаме да се разреши официално употребата на алкохол при шофиране, защото има някакъв процент от хора, които си позволяват да шофират пили\", прави сравнението той. \"Да се поддаваш на натиск, оказван от пушачите, които на практика ти вредят, е равносилно на това да се припознаеш с хората, които са те отвлекли. Това се нарича Стокхолмски синдром...\", определя той поведението на лидера на НФСБ и заявява: \"Сега заставам в опозиция и на Валери Симеонов, но пък с позиция ;). Поне не съм сам\", заявява още Искрен Веселинов в профила си във Фейсбук.   Преди няколко дни вицепремиерът Валери Симеонов обяви, че негови депутати са готови с поправките, които да вдигнат забраните за пушене, защото това вреди на туризма и ресторантьорството.", "date": "2018.04.17", "title": "Раздор между ВМРО и НФСБ за връщането на тютюневия дим в заведенията"}
{"url": "http://epicenter.bg/article/Skandal--Sini-aktivisti--Mutri-na-Lukarski-ne-ni-puskat-na-Natsionalniya-savet/152028/2/0", "text": "Започва Националния съвет на СДС, който трябва да реши дали лидерът на партията Божидар Лукарски ще бъде отстранен от поста му.   В момента не се допускат всички делегати на форума, твърди Дир.бг. Недопуснатите питат защо се случва това и партията в мутренска ли се е превърнала. От преговорния екип алармират, че \"мутри на Лукарски от неидентифицирана охранителна фирма не допускат, гонят и удрят членовете на НИС и Националния съвет от залата\". Миналата седмица те заявиха, че Божидар Лукарски прави опит да ликвидира седем областни структури на СДС, с цел да предотврати очаквания вот на недоверие. Проучване показа около 70% недоверие към партията.   За пореден път искат оставката ми, това не е новост, смята Божидар Лукарски, който е убеден, че СДС трябва да се придържа към консервативно-патриотичната линия. Националният съвет на СДС се провежда в Културния дом в Красно село.  ", "date": "2018.04.17", "title": "Скандал! Сини активисти гневни: Мутри на Лукарски не ни пускат на Националния съвет"}
{"url": "http://epicenter.bg/article/Bozhidar-Dimitrov-s-poredno-razkritie--Graf-Drakula-e-balgarin/152032/2/0", "text": "\"Известният Влад Цепеш - Дракула, воеводата на Влашко, е българин\". Това обяви пред Bulgaria on air проф. Божидар Димитров. \"Всичките му документи са писани на български език“, продължи историкът и поясни, че до 17 век официалната документация в голяма част от днешна Румъния се е водила на книжовен български език\". Коментирайки голямата победата на цар Калоян над рицарите на император Балдуин Фландърски край Одрин на 14 април 1205 г., Божидар Димитров посочи, че по този начин Калоян спасява източното православие от силно негативно настроената срещу него Латинска империя. Говорейки за българското възраждане, директорът на Института за исторически изследвания на БАН доц. Даниел Вачков посочи, че“ въпреки стопанския напредък, въпреки къщите на няколко ката, българинът не е действал сметкаджийски и е имал куража да въстане срещу османското владичество“. Историкът и специалист по османистика Валентин Митов акцентира на тежкото положение на българите по време на 5-вековното робство и особено на ''кръвния данък'' за съставяне на еничарския корпус.   Журналистът Мила Вачева разказа увлекателната история за това как е демонтирана, изгубена и после отново намерена огромната петолъчка на бившия партиен дом в София. Според нейните проучвания Партийният дом е имал две петолъчки, като едната е доставена през 1985 година и е имитирала напълно Кремълската звезда, а за направата освен рубин, са използвани и два килограма злато.", "date": "2018.04.17", "title": "Божидар Димитров с поредно разкритие: Граф Дракула е българин"}
{"url": "http://epicenter.bg/article/Korneliya-Ninova-zavede-Izpalnitelnoto-byuro-v-Blagoevgrad/152034/2/0", "text": "След Кърджали, Брегово и Пазарджик лидерът на БСП Корнелия Нинова заведе Изпълнителното бюро на партията на изнесено заседание в Благоевград.   Редовната сбирка на соцръководството днес,17 април, ще бъде в Пиринския край. По традиция червеното бюро заседава всеки вторник. Изнесените заседания на бюрото са стара практика на червените, които по този начин искат да покажат политика близо до хората.   Сценарият обикновено е един и същ - тесният състав на соцръководството заседава с Областния партиен съвет в конкретното населено място. Вечерта задължително е предвидена среща с обществеността. ИБ бе в Кърджали на19 март, в пострадалото от наводненията Брегово - на 21 март и в Пазарджик - на 27 март. В заседанието в Благоевград ще участват председатели на ОбС на БСП, народни представители от областта, кметове на общини, съобщи вчера пресцентърът на БСП. Те ще обсъдят организационни и местни въпроси. В 17.30 часа в Драматичен театър \"Никола Вапцаров\" ще се проведе среща с обществеността. Предвидена е пресконференция от 14.30 часа в сградата на Областния съвет на БСП.", "date": "2018.04.17", "title": "Корнелия Нинова заведе Изпълнителното бюро в Благоевград"}
{"url": "http://epicenter.bg/article/Evrostat--Balgariya-e-vtora-v-ES-po-dyal-na-izvanbrachni-detsa/152035/2/0", "text": "България е на втора позиция по дял на новородени извънбрачни деца в страните-членки на Европейския съюз, показват данни от анализ на Евростат за брачните и извънбрачни раждания в Евросъюза през 2016 г. Делът на родените извън брак деца у нас е 59%, докато на първа позиция е Франция с 60% извънбрачно новородени деца, показва европейската статистика, съобщава Dariknews.bg.  Броят на извънбрачните деца у нас е нараснал също близо шест пъти за последните 30 години, отчита анализът на Евростат - докато през 1986 г. процентът на извънбрачните деца у нас е бил около 10%, през 2016 г. той достига 59%, или близо 6 пъти повече.  Според данни на Националния статистически институт (НСИ) у нас през 2016 г. са родени общо около 65 000 деца, като от тях 38 440 са родени извън брака, или около 59% от всички раждания у нас. Най-висок е делът на извънбрачните раждания в областите Видин и Враца - близо 75% от всички новородени деца там, а най-нисък - в област Кърджали - около 38%.   Тенденцията за извънбрачни раждания у нас се запазва през последните няколко години, като техният брой варира от 40 000 извънбрачни раждания през 2010 г. (38% раждания извън брака) - до около 38 000 през 2015 и 2016 г. (59% раждания извън брака).  Раждаемостта у нас спада драстично пред последните няколко десетилетия, като пик на ражданията, според данни на НСИ, е регистриран през 1920 г. и 1950 г. - приблизително по около 180 000 новородени деца през тези два пикови периода.  Най-нисък е делът на извънбрачните раждания през 2016 г. в Гърция - около 9%, или едва едно от всеки 10 раждания в южната ни съседка, е извънбрачно, отчита Евростат. Освен Гърция, в челната тройка по най-малко регистрирани извънбрачни деца, са още Хърватия и Кипър - с по около 19% - или всяко второ от 10 деца в тези страни е родено също извън брака. Въпреки това обаче Кипър е страната в ЕС с най-голямо увеличение на процента на извънбрачните раждания в целия ЕС - от около 2% през 2000 г. - до 19% през 2016 г. или увеличение от 8 пъти на извънбрачните раждания.  Страната ни е сред първите 8 държави-членки в ЕС, в които делът на извънбрачните раждания надхвърля 50% от всички раждания - Франция (60%), България и Словения (59%), Естония (56%), Швеция (55%), Дания (54%), Португалия (53%) и Холандия (50%).   Делът на живите раждания извън брака остава относително стабилен между 2000 г. и 2016 г. в някои страни от Северна Европа, особено в Швеция, Финландия, Дания, Ирландия и Великобритания. За сравнение, делът на извънбрачните раждания при съседите ни, е бил както следва: Румъния - 31%, Сърбия - 26%, Македония - 12% и в Турция - около 3%.  Средният показател за извънбрачни раждания в страните на ЕС е около 35%, като през 2016 г. в страните-членки на ЕС са били регистрирани около 5 милиона новородени деца. Така, според Евростат, около 35% от тях, или 1 750 000 са били родени извън брака.  ", "date": "2018.04.17", "title": "Евростат: България е втора в ЕС по дял на извънбрачни деца"}
{"url": "http://epicenter.bg/article/Karakachanov--S-premiera-Borisov-razbrahme-v-petak-mezhdu-21-i-22-ch--che-Siriya-shte-bade-udarena-/152036/2/0", "text": "Позицията ни по отношение на Сирия, както виждате, беше изключително балансирана. Това заяви пред журналисти вицепремиерът и министър на отбраната Красимир Каракачанов, цитиран от БЛИЦ.  Думите му са по повод вчерашното изказване на президента Румен Радев, че позицията на правителството не е била съгласувана с него. Според министъра по тази линия не трябва да се търсим разединение. За правителството основен акцент е да се търси политическо решение на кризата.  „Аз не знам президентът да има различно мнение“, посочи Каракачанов.  „Правителството не е правило оценка на резултатите от атаките в събота“, смята още военният министър. По думите му това не е акция на НАТО, за да може страната ни като член да прави оценка.   Каракачанов обясни, че информацията, с която са разполагали, била, че в следващите 72 часа трябва да сме предпазливи и внимателни. Но конкретно, че ще се случи нещо, е станало ясно в петък между 9 и 10 часа вечерта.  „Критики е лесно да се дават. Истината е, че съюзниците ни са ни информирали в по-дълъг период, в рамките на 72 часа. Но конкретната информация лично аз и премиерът получихме от служба „Военна информация“, посочи Каракачанов.  На въпрос за възстановяването на Военновъздушното училище той отговори, че всичко зависи кога ще стартира процедурата. „България има своите традиции в авиацията“, посочи той, като допълни, че желанието училището да бъде възстановено е много силно, а сега вниманието е насочено към Военноморското училище.   ", "date": "2018.04.17", "title": "Каракачанов: С премиера Борисов разбрахме в петък между 21-22 ч., че Сирия ще бъде ударена "}
{"url": "http://epicenter.bg/article/Strashen-skandal--Boy-na-Natsionalniya-savet-na-SDS-/152038/2/0", "text": "В скандал и ръкопашни схватки прерасна драматичното заседание на Националния съвет на СДС в „Красно село”, предаде БТВ.   Председателят Божидар Лукарски поиска да насочи партията към „консервативно-патриотична” коалиция с НФСБ, а структури на „сините” поискаха оставката му. Румен Христов и Емил Кабаивнов се смятат за основни лица на опозиционния лагер.   Кръговете около председателя вече опитаха да изключат недоволните с формалния мотив, че не са плащали членски внос, а днес буквално с колене и лакти стигнаха до „сценарий” за свалянето на Лукарски – при това, приписан на Иван Костов.   Жертва мелето стана председателят на областната структура на СДС във Варна - прочутият Янко Станев, който допреди няколко години бе шеф на организацията на ДПС в морската столица. Станев  бе съборен на пода в разправията между враждуващите групички в НИС на синята партия.   Охранители, наети от Божидар Лукарски, появил се за заседанието с боядисана коса, не допускаха журналисти до залата.   „Има хора в залата, които нямат право да гласуват. Чакаме да напуснат залата и ще преминем към гласуване”, заяви спокойно председателят на партията, който въобще не мисли за оставка.   Зам.-председателят Емил Кабаиванов каза, че Лукарски сам е заявил, че е наел охранителната фирма. Според Димо Стоянов, председател на областната структура на СДС в Хасково, това е опит да не бъдат допуснати до заседанието структурите, които искат оставката на Лукарски. По думите му делегатите от тези структури формират около 40% от гласовете в Националния съвет. Според устава на СДС пък за поставянето на въпроса за оставката на председателя на организацията са нужни една трета от гласовете.   Заседанието започна с мощни викове \"Оставка\" и \"СДС\".  И двете враждуващи страни се обвиниха взаимно в преследване на корпоративни интереси.  Заседанието бе прекратено за 1 час, докато страстите се успокоят, след което, евентуално, отново ще продължи.  ", "date": "2018.04.17", "title": "Страшен скандал! Бой и разкол на Националния съвет на СДС! (снимки, видео)"}
{"url": "http://epicenter.bg/article/Teche-prevrat-v-SDS/152046/2/0", "text": " на която станаха свидетели медиите.   След като лидерът Божидар Лукарски се опита да закрие заседанието на Националния съвет, обяви края му. Но малцина го последваха, а  Последваха го 21 седесари, 57 останаха, показа преброяването.  Час по-рано напрежението избухна, след като Янко Станев се докопа до сценария на опозицията, в който се планира искане на оставката на лидера Лукарски, и влезе в бой с Емил Кабаиванов. Двамата се повалиха на земята, а в мелето се намесиха и останалите седесари.  Лукарски даде почивка, за да се уталожи напрежението и реши да отложи заседанието на Националния съвет, но мнозинството в залата отказа.    \"Аз настоях г-н Лукарски да подложи на гласуване спорния въпрос дали шестте областни организации на СДС да присъстват, той отказа да го направи, като се позова на устава. Но след като има спор, този спор трябва да се реши с висшегласие\", обяви Кабаиванов, като напомни, че СДС винаги е била демократична партия и трябва да се върне към устава си. ", "date": "2018.04.17", "title": "Преврат в СДС, Лукарски изтърва партията, седесари му викат: \"Довиждане!\" "}
{"url": "http://epicenter.bg/article/Tsvetan-Tsvetanov-se-sreshtna-s-zhitelite-na-selo-Gyovren/152047/2/0", "text": "Председателят на парламентарната група на ГЕРБ и заместник-председател на партията Цветан Цветанов се срещна днес с жителите на девинското село Гьоврен. Той бе посрещнат от стотици местни жители, които поставиха своите проблеми пред него. Заедно с Цветанов бяха депутатът д-р Красимир Събев, областният координатор на ГЕРБ-Смолян Николай Мелемов, кметът на община Девин Красимир Даскалов, зам.-кметът Владимир Солаков, председателят на Общинския съвет Руси Чаушев и кметът на Гьоврен Шукри Саидов.   По думите на Цветан Цветанов тези срещи с хората са много важни и показателни, особено когато не са по време на избори. „Тогава всички идват при вас и обещават. Ние обаче сме тези, които решават проблемите“, допълни зам.-председателят на ГЕРБ.   Цветанов заяви, че Родопите са белите дробове на България и държавата ще направи всичко възможно това богатство да се съхрани в най-добрия му вид. „Важно е да се съхрани и духовността в планината. В наше лице имате истински приятели. Смятам, че с вас сме един добър екип, един отбор, който се справя с предизвикателствата“, посочи той.   В село Гьоврен Цветан Цветанов посети и новооткритата многофункционална спортна площадка, която е изградена с целево финансиране от правителството. „Кметът преди две години ми каза, че има много деца и младежи, а няма къде да спортуват. И е така – те са пълни с енергия, но няма къде да я влагат. Тук трябваше да се помогне и за инфраструктурата. Осигурихме 900 000 лв. с постановление на Министерския съвет. Това не беше много трудно, защото сме постигнали значително увеличени приходи в държавата“, уточни председателят на ПГ на ГЕРБ.   От изказването на кмета на община Девин Красимир Даскалов стана ясно, че до 15-20 дни ще започне реконструкция на основната улица в селото с дължина над един километър. Обществената поръчка е финализирана и има избран изпълнител.   Даскалов връчи плакет за благодарност от името на община Девин на Цветан Цветанов, а общинският съветник Велизар Шанов подари на зам.-председателя на ГЕРБ ваучер за безплатно пътуване до „Вълчи камък“ - най-високата панорамна площадка на Балканите.", "date": "2018.04.17", "title": "Цветан Цветанов се срещна с жителите на село Гьоврен"}
{"url": "http://epicenter.bg/article/Vanshnite-ministri-na-ES-sa-protiv-voenno-reshenie-za-Siriya/151991/7/0", "text": "Външните министри на ЕС смятат, че не може да има военно решение на конфликта в Сирия, а единственият начин за постигане на траен мир е възстановяване на преговорите в рамките на ООН с участието и на Русия, предаде кореспондентът на БНТ. Те се обединиха около тази позиция на среща в Люксембург. В заседанието участва и българският вицепремиер и министър на външните Екатерина Захариева.  Всички 28 външни министри застанаха зад ударите в Сирия като обаче подчертаха, че те не са били насочени към режима в Дамакс, а към цели за производство и съхранение на химически оръжия. Посланието на външните министри от ЕС е, че трябва да се възстанови полтическия диалог с участието на всички важни международни играчи, които са ангажирани в региона, включително и Русия, въпреки че както каза върховният представител по външна политика Федерика Могерини от страна на Дамаск липсва политическа воля за такива разговори. \r\n   \r\n Идеалният вариант за Сирия според външния министър на Германия би изглеждал така - спиране на огъня, възстановяване на хуманитарните операции, създаване на временно правителство и разбира се в по-далечна перспектива провеждането на избори в Русия. Засега това са далечни перспективи, но първо - възстановяване на диалога и политически разговори. \r\n   \r\n Външните министри на ЕС за пореден път осъдиха използването на химическо оръжие от режима в Сирия. В заключенията си те записаха, че проявяват разбиране за това, че ударите на САЩ, Великобритания и Франция са били предприети, за да се предотврати по-нататъшна употреба на химически оръжия срещу сирийските граждани. \r\n   \r\n Единственото възможно решение на конфликта в Сирия обаче е политическото и то е свързано с възстановяване на преговорите, каза българският външен министър Екатерина Захариева. От 2011 година ЕС е предоставил повече от 10 милиарда евро помощ за Сирия. Министрите на външните работи се разбраха днес, че няма да инвестират повече средства, докато не бъде възобновен политическият процес за постигане на траен мир. \r\n", "date": "2018.04.17", "title": "Външните министри на ЕС са против военно решение за Сирия"}
{"url": "http://epicenter.bg/article/-Frankfurter-Algemayne-Tsaytung--Kakva-tochno-beshe-tselta-na-udara-sreshtu-Siriya-/151992/7/0", "text": "Все още не знаем каква точно беше целта на удара срещу Сирия. Но е ясно, че тази акция беше символична. И така прицелена, че да не предизвика пряка конфронтация със закрилницата на Асад - Русия, пише Клаус-Дитер Франкенбергер за  „Франкфуртер Алгемайне Цайтунг”, цитиран от \"Дойче веле\".   Преди 15 години един американски президент оповести в героична поза: „Мисията е изпълнена!\". Само дето през следващите години с цената на много кръв се разбра, че мисията в Ирак изобщо не е изпълнена - защото американците и британците дори не бяха помислили за следвоенната действителност в страната. Сега, след ударите срещу сирийски военни обекти, президентът Тръмп също се изстъпи в познатата поза и обяви: „Мисията е изпълнена!\".   Дали прогнозата, която се съдържа в това самохвалство, наистина ще се сбъдне, зависи, естествено, от целите на американско-британско-френската акция. Беше ли тя наказателна операция срещу Асад, задето не изпълни обещанието и не унищожи запасите си от химическо оръжие, а вместо това за пореден път ги използва срещу цивилното население? Или пък трябваше да го възпре от нови варварски действия? Съобщава се, че ракетите са унищожили производствени мощности и складове за химическо оръжие. С това една от целите е осъществена. Асад вече няма да притежава ресурсите за нови нападения с химически и нервнопаралитични вещества - освен ако не успее, евентуално с помощ от чужбина, да възстанови съответната инфраструктура.   Ролята на Русия   Независимо от всичко това обаче ударите бяха символични. И така прицелени, че да не предизвикат пряка конфронтация със закрилницата на Асад - Русия. Защото едва ли някой желае подобна конфронтация. Нека обаче още веднъж да припомним уверенията на руското ръководство, че всички наличности на химическо оръжие били унищожени. Освен това в предишни случаи Русия на няколко пъти блокира в Съвета за сигурност разследвания срещу сирийския режим. Може би Москва реагира толкова превъзбудено на наказателните удари и на предшестващите ги обвинения именно защото последните случаи на употреба на химическо оръжие поставят самата Русия в крайно неблагоприятна светлина.   Обвинението, че САЩ и двамата им съюзници са нарушили международното право, няма как да бъде отхвърлено. Но спазването на международното право много зависи от доброто функциониране на Съвета за сигурност и от общите цели и средства, по които постигат консенсус постоянните членки - три демокрации, една авторитарно ръководена държава и една партийна диктатура.   Когато някоя от тях наложи вето, Съветът е недееспособен. А в рамките на сирийската война това се случваше често. И в много случаи по вина на Русия. Ако нарушенията на Конвенцията за забрана на химическото оръжие не бъдат наказани, пък макар и без мандат, ако осъдителната употреба на химически оръжия отново стане нещо „нормално\", тогава вече изобщо няма какво да говорим за примата на международното право. И трябва да сме съвсем наясно, че Асад би могъл да се превърне в пример за подражание.   Никаква стратегия   Достойно за адмирации ще бъде, ако сега се отвори прозорецът на дипломацията. Да, част от даденостите на първо време не могат да бъдат променени: Русия и Иран държат Асад на власт и му разрешават да води финалната си битка с огромна бруталност. Тръмпова Америка пък вече не желае да носи бремето на световна сила, поддържаща реда, и затова предпочита да се намесва само в отделни случаи.   Единствено Великобритания и Франция проявяват активност, като особено френският президент не желае да бъде просто част от масовката. А Европа? Германия? Те нямат никакво влияние, но пъшкат под бремето на последствията. И никаква стратегия не се вижда на хоризонта.", "date": "2018.04.17", "title": "„Франкфуртер Алгемайне Цайтунг”: Каква точно беше целта на удара срещу Сирия?"}
{"url": "http://epicenter.bg/article/Tramp-otsega-sabira-pari-za-kampaniyata-za-preizbiraneto-si-sled-2-5-godini-/152009/7/0", "text": "Кампанията за преизбиране на американския президент Доналд Тръмп след две години и половина е вече в ход и е набрала 10 млн. долара през първите три месеца на тази година. Така заедно с останалите от миналата кампания 22 млн. долара, тя е натрупала вече общо 28 млн., разкри днес ръководството на кампанията, цитирано от Ройтерс, съобщи БНР.  Част от събраните пари - около близо 4 млн. долара, Тръмп е изразходвал за юридически услуги, включително във връзка със специалното разследване за връзките на неговата предизборна кампания с Русия.  За разлика от други действащи президенти преди него, Тръмп реши да започне активно набиране на средства много по-рано през първия си мандат, отбелязва Ройтерс. Той може да използва някои от събраните средства, за да помогне на своите съпартийци републиканци в междинните избори за Конгрес през ноември тази година.", "date": "2018.04.17", "title": "Тръмп отсега събира пари за кампанията за преизбирането си след 2,5 години "}
{"url": "http://epicenter.bg/article/Borisov-blagodari-na-Silvi-Vartan-za-vsichko--koeto-pravi-za-Balgariya-/152051/2/0", "text": "Премиерът Бойко Борисов се срещна със световната звезда от български произход Силви Вартан в Министерски съвет. Това съобщиха от правителствената информационна служба.  Премиерът заяви, че е голяма чест Вартан да е в България и ѝ благодари за всичко, което прави за страната ни. От своя страна Силви Вартан изтъкна колко много обича българите и допълни, че прави всичко от сърце.  Предстои Вартан да се срещне със столичния кмет Йорданка Фандъкова.  Една от гранддамите на френската музика, най-успешната световна звезда от български произход – Силви Вартан, се завръща в страната ни с последното за музикалната ѝ кариера турне.  Певицата ще изнесе у нас два специални концерта – на 19 април в Двореца на културата и спорта във Варна и на 21 април в зала 1 на НДК, с които ще се сбогува с българската публика.  Прощалните концерти ще включват най-популярните и обичани песни от всички албуми на изпълнителката досега.  ", "date": "2018.04.17", "title": "Борисов благодари на Силви Вартан за всичко, което прави за България "}
{"url": "http://epicenter.bg/article/Kostadin-Markov--Dneshniyat-sram-e-seriozen-udar-varhu-imidzha-na-SDS/152052/2/0", "text": "\"Няма сблъсък на политики, има „Стани да седна“ – кой ще преговаря и кой ще реди листите. Има опит за преврат и сценарий да бъде провален дебатът\", твърди заместник-председателят Костадин Марков, пред \"Хоризонт\" и предаването \"12+3\". Той обвинява опозицията, че е провалила заседанието с вкарване на платени агитки.   Както Епицентър.бг писа днес на стигна до бой на заседанието на НС на СДС. „За съжаление, няма сблъсък на политики, въобще не беше дадена възможност за политически дебат на Националния съвет, и това беше направено умишлено. Има един опит за преврат в момента, и тъй като колегите не им излизат гласовете, са си направили един сценарий, с който да бъде провален дебатът и да се провали и Националният съвет, което, за съжаление, вече е факт.   Скандалът в залата стана за това, че този сценарий на всичкото отгоре се оказа писмен - един колега от варненската организация го размаха, при което, аз съм изумен и още треперя, господин Кабаиванов наскача върху него и става това унизително за всички нас стълкновение.“  Според Марков, Божидар Лукарски е искал да изнесе нова политическа линия на партията и именно затова заседанието е било саботирано по този начин.   Марков прочете в ефир част от писмения сценарий на вътрешнопартийната опозиция:  „Искате ли да ви прочета част от сценария, който е изключително интересен? В него фигурира и господин Румен Христов. Там пише:    Можете ли да си представите докъде сме стигнали - да си го пишат минута по минута, да се провали заседанието. Божидар Лукарски искаше да внесе нова политическа линия на партията, и именно затова беше саботирано това събрание и беше прекъснато по най-селски начин.“   Никога не сме казвали, че воденето на преговори с патриотични формирования не е опция, заяви Румен Христов. Той опроверга твърденията за платени агитки с думите: „Нямаме толкова пари да плащаме на агитки“.  Днешният срам е сериозен удар върху имиджа на СДС, обобщи Костадин Марков:  „Има хора, които още вярват в синята идея. Надявам се да излезем от този скандал, да го преживеем, въпреки че видях много хора отвратени от това, което се случи.“   29 години съм в СДС и това е лош сигнал към всички наши избиратели. Не трябваше да се стига до това напрежение, заяви пред \"Хоризонт\"  Румен Христов от т.нар. \"опозиция\" в партията.  ", "date": "2018.04.17", "title": "Костадин Марков: Днешният срам е сериозен удар върху имиджа на СДС"}
{"url": "http://epicenter.bg/article/Sotsialnite-ministri-ot-ES-se-sabirat-v-Sofiya/151995/2/0", "text": "Неформално заседание на министрите на ЕС по заетост и социална политика ще се проведе в София, съобщава БТВ. Дебатите ще бъдат с акцент върху приложението на принципите в Европейския стълб за социални права, за повишаване на уменията и знанията на работната сила и осигуряване на равни възможности за реализиране на пазара на труда. Заседанието ще бъде открито от социалния министър Бисер Петков и от еврокомисаря за заетостта, социалните въпроси, професионалната квалификация и трудовата мобилност Мариане Тисен. Заради мероприятието ще има засилени мерки за сигурност в района на НДК.    ", "date": "2018.04.17", "title": "Социалните министри от ЕС се събират в София"}
{"url": "http://epicenter.bg/article/Dazhdovna-i-vetrovita-sedmitsa/151998/2/0", "text": "През нощта облачността над страната бе значителна и на много места преваля. Днес след обяд над Западна и Централна България преваляванията ще са придружени с гръмотевици и временно усилване на вятъра. Това съобщи Мартин Славчев, дежурен синоптик в Националния институт по метеорология и хидрология (НИМХ) към Българската академия на науките (БАН), цитирана от Фокус.   В източните райони ще духа до умерен вятър от изток-североизток. Минималните температури ще бъдат предимно между 5° и 10°, а максималните ще са между 18° и 23°.   По Черноморието облачността ще е значителна и след обяд по южното крайбрежие ще превали. След обяд ще духа до умерен вятър от изток-североизток. Максимални температури на въздуха – между 11° и 14°, близки до температурата на морската вода. Вълнението на морето ще е 2-3 бала.   В планините ще има значителна облачност и на места в масивите от Западна и Централна България ще превали и прегърми. Ще духа умерен, по високите и открити части – до силен вятър от източната четвърт. Максимална температура на 1200 метра – около 14°, на 2000 метра – около 8°. Атмосферното налягане е по-високо от средното за месеца и още ще се повиши.   В сряда и четвъртък ще се развива купеста и купесто-дъждовна облачност. Ще бъде с превалявания, придружени и с гръмотевици, на повече места и по-съществени - в западната половина от страната.    В сряда вятърът временно ще бъде северозападен, към вечерта отново ще се ориентира от североизток, в четвъртък – от север-североизток, ще се усилва и с него ще нахлува сравнително хладен въздух.   Дневните температури ще се понижават, като в четвъртък и петък вече ще са близки до обичайните.   Максималните ще са предимно между 15° и 20°. В петък преваляванията ще са главно в Източна България и планините, но до вечерта облачността навсякъде ще намалее. ", "date": "2018.04.17", "title": "Дъждовна и ветровита седмица"}
{"url": "http://epicenter.bg/article/Ninova--S-Dzhukanovich-Cherna-gora-izbra-po-dobroto-si-badeshte/151999/2/0", "text": "Председателят на БСП Корнелия Нинова изпрати поздравителен адрес до Мило Джуканович по повод избирането му за президент на Черна гора. “Не само членовете и симпатизантите на Демократическата партия на социалистите показаха решителна подкрепа за Вас, но и мнозинството от обществото избра по-доброто бъдеще на Черна гора в Европа”, заявява Нинова.  По думите й Джуканович и водената от него партия имат основния принос за напредъка на страната, признат от всички членове на ЕС.  В началото на месеца Нинова се срещна с Мило Джуканович, като двамата обсъдиха двустранните отношения и подписаха споразумение за сътрудничество.  “Както беше потвърдено по време на нашата последна среща, БСП напълно подкрепя вашите усилия по пътя към европейска интеграция и благополучие на гражданите на Черна гора”, пише още лидерът на БСП.     ", "date": "2018.04.17", "title": "Нинова: С Джуканович Черна гора избра по-доброто си бъдеще"}
{"url": "http://epicenter.bg/article/Tsvetanov--BSP-iskat-vlastta-prez-Radev-i-sluzheben-kabinet/152001/2/0", "text": "  Зам.-председателят на ГЕРБ Цветан Цветанов атакува отново БСП и президента Румен Радев. Пред актива на управляващата партия в Смолян той отново повтори тезата си, че социалистите искат да влязат във властта през задния вход - чрез служебен кабинет, назначен от президента Радев.   \"БСП още не могат да преодолеят загубата, която понесоха на парламентарните избори. Те още смятат, че ако успеят да създадат криза, ще се стигне до служебен кабинет, назначен от президента Радев, и по този начин те ще могат да влязат служебно във властта, иначе не могат\", заяви зам.-председателят на ГЕРБ и председател на ПГ на партията, цитиран в съобщение на партията си. Цветанов сподели разочарованието си от поведението на опозиционните партии. „В момента никоя от тях не мисли как да реши проблемите на хората. Това въобще не им е на дневен ред. Те мислят само за влизане в управлението“, смята зам.-председателят на ГЕРБ. „Разочарован съм и от президента Радев, който обслужва БСП. Досега не съм чул някъде да е казал, че в България се прави нещо позитивно и добро. Не съм чул обективна оценка. Явно от БСП и Румен Радев ще очакваме такъв подход, който да удря и да дискредитира ГЕРБ. И докато за БСП това е приемливо, за президента не е“, изтъкна Цветанов.  Най-хубаво е да си президент в България - нищо не зависи от теб, само намираш кусури, заяви вчера Цветанов часове, след констатацията на Румен Радев, че България е най-бедната страна в ЕС, заради неефективната институционална среда. На събранието Цветанов отбеляза, че на въздействието с компромати спрямо ГЕРБ може да се отговори само с дела. „Запомнете - всяко обещание, което даваме, хората след време ще си го потърсят“, призова той. Цветан Цветанов подчерта, че усилията на ГЕРБ са насочени към стабилност на правителството, което на свой ред да постига реални резултати. Според него България е получавала само високи оценки за европредседателството. „Няма държава, която да не оценява това, което прави България във връзка с председателството на Съвета на ЕС“, заключи зам.-председателят на ГЕРБ.     ", "date": "2018.04.17", "title": "Цветан Цветанов: БСП искат властта през Радев и служебен кабинет!"}
{"url": "http://epicenter.bg/article/Kancho-Stoychev--V-Balgariya-se-krade-i-tova-kaza-prezidentat-v-lektsiyata-si/152003/2/0", "text": "Наблюдаваме обир в България. Когато ти откраднеш още на входа на поръчката, няма как да направиш тротоар качествено. В България се кради от всичко. Има огромна разлика между кражбата и корупцията. Затова Радев казва, че за да се краде, трябва лампата да е загасена. Това заяви в „Тази сутрин” социологът Кънчо Стойчев.   \r\n Къде се намираме след 28 години? На последното място по всички показатели, припомни социологът \r\n   \r\n Когато има недоволство, е нормално да се появят нови политически субекти, това иска да каже президента с изказванията си през последните дни, а не че ще прави партия, подчерта той. \r\n   \r\n По отношение на критиките на Плевнелиев към наследника му Кънчо Стойчев заяви, че той е бил най-слабият президент, който България е имала, и затова няма морално право да дава оценки на другите. \r\n   \r\n Не може Радев да иска да се спрат санкциите срещу Русия, когато те се увеличават. Това може само да превърне България в сива зона на ЕС. По случая Скрипал той зае руска позиция, при положение че има доказателства за руска намеса, контрира политологът Даниел Смилов. \r\n   \r\n Метафорите на президента са малко условни…Лесно е, когато си от рано в политика, да поставиш темата за корупцията. Въпросът е когато кажеш А дали ще каже и  Б. Защото у нас всички знаят за тъмнината, но няма политик с тежестта на авторитета си да се противопостави на тези, които остават в тъмното. Той не е направил втората крачка, което за мен е много важно, коментира Смилов вчерашното изказване на президента Румен Радев, който той разкритикува днешното управление на страната. \r\n Според него днес у нас работи странен антикорупционен модел, който задължително трябва да бъде променен.  \r\n Ние имаме антикорупционен модел, който търси корупцията само извън управляващите и опонентите на управлението. Това е проблемът на българския антикорупционен модел. За това се очаква от Радев да направи нещо в тази посока. Каква е добавената стойност, ако президентът не направи втората крачка. Ако това не го направи Радев рискува да изпадне в доста тежка ситуация, аргументира позицията си Смилов. \r\n Ще се отнася до това дали Румен Радев ще прави партия, той обясни, че го приема като мек намек. Радев  използва един такъв момент преди всичко, за да покаже, че е независим от БСП, да се покаже като президент надпартиен. Но реални стъпки да се прави партия, лично той не вижда. Още повече, че опитът на Първанов да прави партиен проект беше неуспешен, посочи анализаторът. \r\n", "date": "2018.04.17", "title": "Кънчо Стойчев: В България се краде от всичко и това каза президентът в лекцията си"}
{"url": "http://epicenter.bg/article/D-r-Nikolay-Mihaylov--Balgariya-e-okupirana-ot-kriminaliziran-elit--Tsvetanov-da-miryasa/152004/2/0", "text": "На президента Плевнелиев се обаждат негови бивши чужди колеги, не за да се възмущават от Румен Радев, а да поздравят неговата млада годеница, казвам това с ирония. Това заяви пред Bulgaria ON air д-р Николай Михайлов.   \r\n Президентът Плевнелиев е специализиран да атакува Радев, прави го, за да покаже своята евроатлантичност. Той няма собствен характер и не обсъжда собствените си позиции, а репетира позициите на евроатлантическите инстанции. \r\n   \r\n Д-р Михайлов коментира посещението на премиера Борисов в Косово. „Когато видях на портрет Борисов и на среща му Хашим Тачи, се ужасих. Какво знаем за Хашим Тачи? Този погреб на Балканите е във властта на тези двама мъже. Балканската област в момента е марионетна и ако се остави на тези хора да решават, никой не знае какво би произлязло. Този район обаче ще бъде поделен от нашите евроатлантически партньори”. \r\n   \r\n Д-р Михайлов коментира и речта на президента, който приканва за повече осветяване на действията на управляващите: „България е окупирана от един криминализиран елит, който държи държавната власт. На това трябва да се сложи край, защото от драма през драма, от сценарий през сценарий изплува политическата миазма”. \r\n   \r\n Единствената конкурентна фигура с ограничени правомощия по Конституция е президентът. Трябва Цветанов да миряса. Нищо не се променя в една окупирана страна, хората са се оттеглили в своите частни светове. \r\n   \r\n Ако Радев стане лидер на политическа сила след мандата му, ще се пребори с ГЕРБ. Това, че се разговаря за някакъв проект, значи има планове за такъв и това е заплаха за ГЕРБ. Борисов сам ще слезе от властта, това е реалният сценарий. Неговата фигура е с тежестта на Витоша. \r\n   \r\n", "date": "2018.04.17", "title": "Д-р Николай Михайлов: България е окупирана от криминализиран елит. Цветанов да миряса!"}
{"url": "http://epicenter.bg/article/Advokatat-na-Tsveta-Taskova-/152006/2/0", "text": "След жестоката катастрофа с автобус на магистрала „Тракия”, при която загинаха шестима души, адвокатът на обвинената за инцидента Цвета Таскова разказа нейната версия за случилото се в предаването \"Здравей, България\" по Нова телевизия. В ефира на NOVA адвокат Георги Динев заяви, че Цвета е от добро семейство – баща ѝ е един от най-изтъкнатите авиатори у нас, а майка ѝ  работи в института, който обучава медицински сестри в Плевен. Самата Цвета има висше образование и е възпитана и интелигентна. „През зимния сезон работела в Пампорово. След приключване на сезона, се е прибирала в дома си в Плевен, когато се е случил инцидентът”, заяви още Георги Динев. Според защитника към момента не е ясна цялата фактическа обстановка и няма изготвени експертизи. „Още в много начална фаза на разследването”, заяви адвокат Динев. „ Нейният разказ е следният: започнала е със скорост 110 км/ч да изпреварва, в началото на маневрата е усетила някаква несигурност в автомобила, който без причина се е насочвал наляво. Опитала се е да го овладее, да го върне в дясно, но не е успяла. Тогава прави страничен удар с нейната дясна част в лявата част на автобуса. Уточнявам, че тя още не се е възстановила от първоначалния шок, в момента възприятията й са по-скоро общи, отколкото детайлни”, заяви адвокат Динев.  „В резултат на това съприкосновение с автобуса, от този момент тя губи контрол върху управлението, според нея шофьорът на автобуса е направил маневра наляво като ответна реакция от удара. Така двамата автомобила се закачат и заедно двата автомобила се насочват към канавката”, разказа адвокатът. Той добави, че Таскова е била адекватна след удара, обадила се е на 112, помагала е на пострадалите, дала е телефона си. Тя и момчето до нея са помогнали на пострадалите до идването на линейките. „Има 10 години стаж като шофьор. За тези 10 години има едно единствено наказание. Преди две години е единственото й нарушение с 0,9 промила алкохол”, заяви адвокат Динев.  „Родителите й са изключително притеснени и объркани. Още по-объркани излязоха от залата. По адрес на тяхната дъщеря се казаха много лъжи, което много ги притесни. Най-голямата, която казаха в залата, е, че Цвета не съжалява за жертвите на катастрофата, което не е вярно. Втората лъжа е, че тя ще се укрие от правосъдието. Родителите бяха потресени от тези изявления. Изключително добро семейство, много интелигентни хора. Много тежко изживяват трагедията. Цвети от първия момент съдейства какво е станало и кой е виновен за ПТП-то. Ако има тя вина, ще си поеме последствията. Няма да се укрие. Тя просто не е престъпник, а нормален средностатистически гражданин, който е участвал в произшествие\", каза Динев.    ", "date": "2018.04.17", "title": "Адвокатът на Цвета Таскова: Казаха се толкова лъжи за нея! Най-ужасната - че не съжалява!"}
{"url": "http://epicenter.bg/article/Radan-Kanev--SDS-s-Lukarski-varvi-kam-fashistka-partiya-/152007/2/0", "text": "Днес част от ръководството на СДС и Лукарски искат да минат на другия бряг на политиката, при национализма. Те вървят към фашистка партия и нямат вече нищо общо с онова СДС от първите години на демокрацията, когато всички искахме свобода. Това обяви по Би Ти Ви бившият лидер на ДСБ Радан Кънев.   \"Има много хора в България, които са прозападни, проевропейски, продемократични. Това е здрава основа, но не достатъчна. Ние сме на западния бряг на българската политика. А там нещата са много ясни - там действат ясни правила, принципи, културата на компромиса и взимането на общи решения. Днес СДС има изключително важно решение да взима - в каква посока ще тръгне партията. Вижте, всички сме седесари. През 90-те години искахме прости неща - свобода, законност и демокрация. Днес СДС иска да премине на брега на авторитарното и да направи една трансджендър трансформация - да направи от СДС фашистка парттия\", коментира Кънев.   Той бе категоричен, че за разлика от СДС в новия проект „Демократична България” водещо място ще има десният избирател. Ние сме на западния бряг на българската политика. Там действат ясни принципи.    „Демократична България” е необходим опит, имаме основание за надежди. Проектът хваща две важни тенденции – външна и вътрешна. Ние сме единствените, които казваме че искаме, по-силна, по-демократична, обединена европейска политика. И още нещо -  имаме ясна позиция към ГЕРБ и Борисов, те доминират в политиката вече 13 години. Ако се задоволим с тази стъпка сме стратегически загубени в политиката. Има много хора в България, които са прозападно, проевропейски и анти-ГЕРБ настроени. Това е здрава основа за политически проект, но не достатъчна. В обединението има различни формации, но компромиси ще се правят, това е част от политиката.    Политиката е борба за власт, който иска гаранции, да стои извън политиката, посочи Кънев.    Той коментира и заявките на президента Радев да прави нов политически проект. Според Кънев всички демократично избрани президенти опитаха да правят някакъв политически проекти, и всички се сблъскаха с провал.", "date": "2018.04.17", "title": "Радан Кънев: СДС с Лукарски върви към фашистка партия!"}
{"url": "http://epicenter.bg/article/Aleks-Aleksiev--Ne-Siriya-e-tsentarat-na-konflikt--1-v-sveta--a-naprezhenieto-SASht---Kitay-/152008/2/0", "text": "Акцентът в международен план трябва да бъде спорът по линия САЩ-Китай, вниманието не е към Русия. Това каза в сутрешния блок „Добро утро, България“ на Радио „Фокус“ директорът на Центъра за Черноморски и Балкански изследвания Алекс Алексиев.   По думите му въздушните удари в Сирия са еднократен акт, който няма да има последващи действия нито от САЩ, нито от Русия. Въпреки сложната геополитическа картина с особено внимание трябва да се следи не толкова случващото се в Сирия, а напрежението между Китай и САЩ заради договорките за свободна търговия, добави той. „Това според мен е много по-сериозен спор и трудноразрешим конфликт, отколкото този със Сирия. Макар и да не изглежда така, защото говорим за един спор между две велики сили или потенциално такива поне от гледна точка на Китай. Русия не е велика сила вече, това трябва да се разбере, докато Китай наистина е. Според някой Китай вече има по-голяма икономика от Съединените щати и този спор за свободната търговия, който става в момента между тези две големи държави е много важен за световната общественост и как ще завърши е непредсказуемо в момента“, поясни директорът на Центъра за Черноморски и Балкански изследвания. Алекс Алексиев коментира още, че е пресилено да се говори за състояние на нова Студена война към момента, но бързо може да се влезе в такава, като всичко зависи от действията на САЩ и Китай. В международно отношение кризата продължава, с потенциал да се задълбочи, каза още той и добави, че Европа не би могла да има водеща роля в нея без необходимата военна мощ, изгледи за което обаче скоро няма. ", "date": "2018.04.17", "title": "Алекс Алексиев: Не Сирия е центърът на конфликт №1 в света, а напрежението САЩ - Китай!"}
{"url": "http://epicenter.bg/article/Prof-Gencho-Nachev--Noviyat-reinbursen-spisak-e-napraven-na-tamno/152012/2/0", "text": "Новите по-ниски цени на медицинските изделия и консумативи събудиха дискусии за правилността на този ход. Аргументите в полза на решението са, че анализът е показал на какви цени тези изделия се търгуват. Притесненията на лекарите са, че по този начин са изправените пред две алтернативи - трупане на дългове или доплащане от страна на пациента. Темата в \"Денят започва\" на БНТ коментира проф.Генчо Начев, директор на болница \"Св.Екатерина\", национален консултант по кардиохирургия, който отрече новите цени на реинбурсиране на медицински изделия и консумативи да са консултирани с националните консултанти. Според него новият реинбурсен списък е направен на тъмно.  По-скоро е трябвало да бъдат консултирани кои от консумативите има възможност да намалят цените, а с колко вече, хората, които разбират от финансиране, могат да преценят, каза проф. Начев. И обясни, че частните болници не са задължени да правят процедури по Закона за обществените поръчки, могат веднага да сключват договор, ако намерят доставчик, който да предложи тази цената, която касата казва, че ще реинбурсира. Проблемът е, че за да направим нов търг и процедура по Закона за обществените поръчки, това отнема 3 месеца. Проф. Начев изрази надежда, че нещата биха се успокоили на 24 април, когато има надзорен съвет на касата, в който ще се разговаря с фирми кои от тях биха могли да предложат тези продукти на цената, която касата ще реинбурсира. По думите му, човек, който не разбира от това, би го направил, не отрече да е правилно, но трябва да бъде направено по друг начин.  Проф.Начев коментира, че в повечето случаи доплащанията от хората не са регламентирани. За това как трябва да стане, той каза следното:  \"Много е просто, казва се какъв е пакетът, който реално касата, с парите от задължително здравно осигуряване може да покрие, в този пакет трябва да влязат неща, които са жизнено важни. Този пакет се покрива със 100% от касата. Казва се какви консумативи и импланти касата може да субсидира, т.е реинбурсира.\"   Според него това е пътят за демонополизация на касата и този процес не може да стане от днес за утре.", "date": "2018.04.17", "title": "Проф.Генчо Начев: Новият реинбурсен списък е направен на тъмно"}
{"url": "http://epicenter.bg/article/Krasimir-Uzunov--Usiliyata-na-Balgariya-da-postavi-temite-za-balkanskiya-problem-pred-Evropa-sa-uspeshni/152016/2/0", "text": "Проблеми, които са натрупвани със столетия, и кръв, която е натрупвана през последните 20-25 г., е трудно да бъде наваксана с едно Председателството на България. Това каза Красимир Узунов, президент на Радио и Агенция „Фокус“, в интервю за предаването „Тази сутрин“ по бТВ. „Ние печелим авторитет в Европа и като място и тук имаме един голям късмет, че сърбите още предпочитат да бъдат проруски, вместо проевропейски. За съжаление държавата и организацията им е много по-добра и ще вървят по-напред. На нас ни липсва експертиза, защото не можем сега да започнем едни преговори за сдобряване и да ги докараме до успешен завършек, когато ни липсва бекграунда за последните 20 г.“, каза още той и посочи, че до май месец има много време все още, на Балканите много неща се случат бързо.   „Това, което е за адмириране е, че усилията на България да постави темите за Западните Балкани и изобщо балканския проблем пред Европа и света са успешни, защото от времето на войните за Южна Югославия никога не се е говорило никога за Балкани. Но естествено тук има и много фактори, които са вън и независимо от нашето съзнание.   За съжаление на Балканите нещата не могат да се развиват толкова бързо, както на нас ни се иска – т.е. едно председателство, второ председателство, трето председателство няма да са достатъчни, за да се достигне до вариант интеграция.   Ето, днес трябва да излезе докладът за напредъка на Македония, утре трябва да говори Могерини пред македонския парламент. Вече има един спор трябва ли да има референдум за името или не трябва да има, защото според албанските партии не трябва да има, а според Зоран Заев трябва да се придържаме към този проблем“, обясни Узунов.    „Миналата седмица излезе една много интересна статия на ген. Уесли Кларк, който беше командващ силите в НАТО, който заедно с Ричард Холбрук водеха преговорния процес Дейтън по това време -1995 г. И той казва така: „Балканите не трябва да се оставят на заден план, защото там може да възникне конфликт” - от една страна, има интерес на западните държави, от друга има интерес от Русия, от трета има разминаване с шефовете от Интерпол, че вече са над 1200 бойците на Ислямска държава, а истината е, че са някъде са около 1400-1500.   След това е и влиянието на Китай, защото те казват, че Китай е готов да предложи инфраструктурни проекти на Балканските държави, което обаче като изхождаме от опита в Африка, която приложи Китай, това върви с друга паралелна програма. Чрез навлизането на китайските инвестиции се създават ред градове, разширяването на китайската държава и населението на Китай търси територии и Африка е една великолепна възможност за това нещо. Кларк предупреждава, че такава експанзия може да се очаква на Балканите. Като териториално присъствие и като население ние свикнахме с китайци, те са много повече в Белград - там, където има повече предизвикателства и където има възстановяване особено след войната“, каза още той и посочи, че за разлика от нас китайците са готови да работят, което е голяма разлика. „Освен това имаше едно изявление на един професор от университета „Джон Хопкинс“, който казва, че сърбите трябва да свикнат с две неща – по принцип светът трябва да приеме, че Косово е независимо, а че сърбите в Северно Косово трябва да имат права.   Препратката е към изявлението на Борисов в Прищина, който в прав текст каза, че въпреки, че получихме, медал за това, че преди 10 г. сме признали Косово, трябва да продължат преговорите със Сърбия“, каза Узунов.  Щом Сърбия и Черна гора искат да влязат в ЕС, не трябва да имат проблеми със съседните държави, каза още Красимир Узунов пред бТВ.   Той посочи, че от Сърбия са казали, че не искат в НАТО, а в ЕС. \"За да влязат в ЕС, не трябва да имат проблем със съседните държави. Същото се отнася и за Черна гора, т.е. трябва да се решават проблемите\", каза Узунов и изброи ратифицирането на границата между Черна Гора и Косово и признаването на Косово от страна на Сърбия.   \"Миналата седмица пак сръбският военен министър Александър Вулин отиде в една база до Куршумлия и каза: “Защо ни обвиняват, че ние искаме да си вземем нашата бивша югопровинция“. Тоест, това няма как да не се отразява на целия климат на Гърция – Турция\", посочи Узунов.   Според него срещата в София ще бъде една спирка по дългия към омиротворяване на Балканите.   \"Смятам, че Александър Вучич и Хашим Тачи могат да седнат на една маса, защото са го правили вече в Брюксел, но американската преценка е, че преговорният процес под егидата на ЕС е неефективен, а ние играем ролята на ЕС. Тук е въпросът дали ще дойдат испанците, дали ще дойдат страните, които не признават Косово\", посочи още президентът на Радио и Агенция \"Фокус\".   Той обясни, че балканската политика и шахматната дъска са много сложни и обърна внимание на книгата на Збигнев Бжежински \"Голямата шахматна дъска\", като призова тя да бъде прочетена отново.  ", "date": "2018.04.17", "title": "Красимир Узунов: Усилията на България да постави темите за Западните Балкани пред света са успешни"}
{"url": "http://epicenter.bg/article/Prof--Vladimir-Chukov---quot-Islyamska-darzhava-quot--se-opitva-da-se-savzeme-ot-udarite-/152017/2/0", "text": "Излезлият в социалните медии, близки до ИДИЛ (\"Ислямска държава\"), призив за подновяване на „клетвата за вярност“ към \"халифа\" Абу Бакър ал Багдади е обект на сериозен анализ от експертите. Надделява мнението, че призивът е истински и има ясна цел – съвземане от нанесените удари. Счита се, че терористичната организация е загубила 98% от територията на бившия „халифат“.  Съществува и тезата, че намеренията на терористичната формация е да се избегнат продължаващите разцепления чрез желанието да се покаже, че главатарят на терористите е жив. Не е изключена и хипотезата, че остатъците от ИДИЛ се опитват да се възползват от хаоса, които настана в региона след военните удари срещу Сирия.  Според данни на международната коалиция през 2016 г. бойците на ИДИЛ в Близкия Изток са били 36 500, а чужденците-неараби - около 6000. Статистиката на ООН сочи с хиляда души повече и в двете групи.  Според световната организация между 10% и 30% от чужденците са се завърнали в тяхната родина. Счита се, че в момента терористичната формация има 8 основни клона и 50 по-малки организации в 21 страни по света.  ", "date": "2018.04.17", "title": "Проф. Владимир Чуков: \"Ислямска държава\" се опитва да се съвземе от ударите "}
{"url": "http://epicenter.bg/article/Erdogan-blagodari-na-Borisov-za-za-liderskata-sreshtata-ES-Turtsiya-vav-Varna/152019/2/48", "text": "Президентът на Турция Реджеп Тайип Ердоган изрази благодарност към министър-председателя Бойко Борисов за провеждането на срещата на върха между ЕС и Турция във Варна на 26 март.   Това се казва в съобщение на Правителствена информационна служба.   В писмо до премиера Борисов Ердоган определя срещата като „важен етап от взаимните усилия за преодоляване на трудния и неспокоен период в отношенията между Турция и ЕС“. „Активната позиция и далновидното лидерство, което показахте в рамките на Българското председателство, са достойни за уважение“, посочва той.   Реджеп Тайип Ердоган изразява надежда, че и обстойните разговори, проведени преди Срещата на върха, също ще бъдат повод за положителни процеси в двустранните отношения, а близкото сътрудничество на регионално и международно ниво ще продължи да се задълбочава.", "date": "2018.04.17", "title": "Ердоган до Борисов: Активната позиция и далновидното ви лидерство са достойни за уважение! "}
{"url": "http://epicenter.bg/article/Armiyata-tryabva-da-se-dopalni-s-oshte-blizo-24-000-choveka/152023/2/0", "text": "Дискусия за наборната служба ще се проведе днес в София. Нейни организатори са Експертната общност по сигурност и отбрана в София, Конфедерацията на обществените организации по сигурност и отбрана, Съюзът на офицерите и сержантите от запаса и Дискусионен клуб по политика „21“ към БСП- София. За предаването „Преди всички“ по програма „Хоризонт“ о.р. полковник Румен Кисьов - член на УС на Конфедерацията на обществените организации по сигурност и отбрана, сподели:  „Лансираното от министър Каракачанов въвеждане на наборна служба има смисъл и то много голям. Дали тя трябва да бъде наборна или задължителна, тука имаме разминаване със министър Каракачанов по доста причини.  В този момент имаме под 20 000 души армия, в която има недокомплект от над 6000 човека. Основната причина, естествено, е непривлекателният армейски труд, който в момента е на доста ниско ниво. Когато заговорим за доброволност и недоброволност, веднага мога да кажа, че, ако има желаещи доброволци, те и сега биха могли да се явят и да запълнят недокомплекта от професионалната армия. Обаче няма!   Анализът показва, че недостигът от личен състав е около 20 - 24 хиляди човека. Трябва да се допълни сегашната армия с толкова! Цифрата 40 - 45 000 не е измислена случайно. Това е въпрос на разчети и съотношение с нашите съседи\".  Ние говорим за съвместяване на наборната служба с професионалната. Има го в много държави и много държави, включително от Европейския съюз, се връщат към този вариант. Това означава, че младежите задължително ще преминават през една военна подготовка, ще получават определени умения. Кисьов подчерта, че при формулата „обучение и подготовка“, младите хора няма да нощуват в казарми. Годишната издръжка на един професионален войник е три пъти по-голяма от тази на един наборен, категоричен е полковникът.", "date": "2018.04.17", "title": "Армията трябва да се допълни с още близо 24 000 човека"}
{"url": "http://epicenter.bg/article/Tsvetanov-v-Borino--S-vsyako-dobro-neshto--napraveno-ot-GERB--shansovete-na-BSP-da-upravlyava-namalyavat-/152053/2/0", "text": "БСП всячески се опитват да неглижират постиженията на правителството и управляващото мнозинство, заяви на среща в Борино зам.-председателят на ГЕРБ Цветан Цветанов.   \"Причината е, че колкото повече добри неща правим за страната и сънародниците ни, толкова повече намалява шансът им да управляват. Затова искат да изнесат дебата в полето на интригите и словесните нападки\", обясни вторият човек в ГЕРБ. Цветанов разказа за срещата си с жителите на с. Борино във фейсбук.   И добави в социалната мрежа: \"Подчертах пред всички присъстващи, че ние сме широко отворени към всички граждани на България и затова сме национално отговорна партия. Припомних, че когато се появихме на политическата сцена, другите партии плашеха хората, че ние ще бъдем разрушителите на етническия мир. Години по-късно от ГЕРБ напълно опровергахме тези прогнози на политическите ни опоненти и продължаваме да решаваме проблемите на всички населени места без да ги делим на \"наши\" и \"ваши\". Пред жителите на с. Борино споделих мнението си, че когато имаме еднакъв подход към всички, тогава и мюсюлмани, и християни, и евреи, и католици – всички ще вървим в една посока, а за България няма по-хубаво нещо. Уверих всички дошли на срещата, че имат нашата подкрепа и се ангажирах връзката помежду ни да бъде постоянна.\"", "date": "2018.04.17", "title": "Цветанов в Борино: С всяко добро нещо, направено от ГЕРБ, шансовете на БСП да управлява намаляват!"}
{"url": "http://epicenter.bg/article/Radev--Balgariya-podkrepya-misiyata-na-UNITsEF-za-raven-dostap-na-vsyako-dete-do-kachestveno-obrazovanie-/152059/2/0", "text": "България подкрепя мисията на УНИЦЕФ за гарантирането на равен достъп до качествено образование за всяко дете, съобщиха от прессекретариата на президента Румен Радев след срещата му с Афшан Кан, регионален директор на УНИЦЕФ за Европа и Централна Азия. \"България и УНИЦЕФ споделят обща позиция за необходимостта от постигането на устойчивост в образователния процес на всички деца, както и за гарантирането на приобщаващо образование за децата с увреждания.\" Около тази позиция се обединиха държавният глава Румен Радев и Афшан Кан, регионален директор на УНИЦЕФ за Европа и Централна Азия по време на среща на „Дондуков“ 2.  Двамата обсъдиха приоритетните области за партньорство, определени в Програмата на УНИЦЕФ за България в периода 2018 – 2022 г., които ще фокусират съвместните усилия в ранното детско развитие и системата за публична грижа за деца, приобщаващото предучилищно и училищно образование, превенцията на насилието, защита на жертвите и достъп до правосъдие за всички деца, насърчаването на правата на детето в България и по света. По време на разговора президентът отбеляза, че резултатите, постигнати в процеса на деинституционализацията на грижата за деца, развитието на алтернативните социални услуги, предоставянето на приемна грижа за децата в риск и връщането им в училище, са доказателство за отличното сътрудничество между УНИЦЕФ и България.  Връщането на децата от ромски произход в училище също беше сред акцентите в срещата. “С ефективна подкрепа към родителите трябва да работим за връщането на децата в класната стая и да ги научим да общуват един с друг още от ранна детска възраст. Ако не научим децата си да живеят заедно в училище, те никога няма да живеят в толерантност и уважение един към друг“, допълни Румен Радев.  Регионалният директор на УНИЦЕФ за Европа и Централна Азия г-жа Афшан Кан изрази подкрепата си за декларираната от България готовност да се превърне в Регионален център на УНИЦЕФ за обмен на добри практики за постигане на устойчиво развитие за всички деца.  ", "date": "2018.04.17", "title": "Радев: България подкрепя мисията на УНИЦЕФ за равен достъп на всяко дете до качествено образование!"}
{"url": "http://epicenter.bg/article/Ilhan-Kyuchyuk-zapochva-rabota-po-internet-portal-za-problemite-na-balgarskite-grazhdani-sled-Brekzit/152060/2/0", "text": "София – Евродепутатът от АЛДЕ/ДПС Илхан Кючюк обяви, че ще създаде информационен интернет портал, който да предоставя на българските граждани, които учат и работят във Великобритания, информация по проблеми, касаещи правата им след Брекзит.   Кючюк анонсира началото на проекта „Ти и Брекзит“ при старта на втория сезон на предаването \"Обещанието\" по Българската национална телевизия. В политическия формат петима евродепутати поемат конкретни обещания, които трябва да изпълнят. Целта е всеки един от тях да поеме обещание, свързано с работата му в Европейския парламент, което да доведе до успешен край. Предаването ще се излъчва всяка неделя от 29-и април до 3-и юни. Началото е в 19:00 часа. „Обещавам да изработя интерактивен информационен портал, предлагащ решения на казусите на българските граждани в сферата на образованието и трудовите права във Великобритания. Смятам, че темата е особено важна в контекста на Брекзит и затова ще продължа да работя активно – не само в изданието, а и след него по този важен за всички български граждани въпрос“, каза Илхан Кючюк. „От една страна, на интернет портала „Ти и Брекзит“ нашите сънародници ще могат да се информират по актуални въпроси относно преговорите между ЕС и Великобритания, да потърсят решение на проблемите си от съответните експерти по трудови и образователни права, но и ще мигат да прочетат стратегически документи по темата“, поясни българският евродепутат.", "date": "2018.04.17", "title": "Илхан Кючюк започва работа по интернет портал за проблемите на българските граждани след Брекзит"}
{"url": "http://epicenter.bg/article/Vezhdi-Rashidov-otkriva-izlozhba-v-Lyuksemburg/152061/2/0", "text": "Вежди Рашидов показва свои скулптури в специална изложба в Галерия 88 в Люксембург. Откриването на експозицията  е на 19 април 2018 г. – четвъртък, в 18 часа. Заедно с Вежди Рашидов в изложбата  участва със свои живописни творби художникът Николай Янакиев. Галерия 88 в Люксембург е едно от най-известните арт пространства в центъра на града. Галерията е създадена през 1988 г. от известния български плакатист Камен Попов.", "date": "2018.04.17", "title": "Вежди Рашидов открива изложба в Люксембург"}
{"url": "http://epicenter.bg/article/Ivo-Hristov-za-boya-v-SDS--Nyakoga-tova-byaha--quot-umnite-i-krasivite-quot--dnes-tarsyat-vraga-s-partien-bilen/152062/2/0", "text": "Началникът на кабинета на президента Радев - журналистът Иво Христов коментира във фейсбук драматичните събития, станали на днешното заседание на Националния съвет на СДС - ръкопашния бой между ръководство и опозиция, раздорите и в края на краищата изгонването на Божидар Лукарски от синята партия.   Публикуваме краткия му текст: \"Някога това бяха \"умните и красивите\". Сетне се разслоиха на честните и крадливите, но честните въпреки всичко гласуваха за крадливите, за да не дойдат \"комунистите\". Днес изпадналите търсят враг с партиен билет, а печелившите отдавна осребриха своите билети от бандитската лотария на прехода. Патетично.\" ", "date": "2018.04.17", "title": "Иво Христов за боя в СДС: Някога това бяха \"умните и красивите\", днес търсят врага с партиен билет"}
{"url": "http://epicenter.bg/article/Riana-se-poyavi-bezvkusno-razgolena-na--Koachela-/152024/10/100", "text": "Риана се появи на популярния рок фестивал \"Коачела\" в странно скроен тоалет и ботуши в необичайна форма.   Певицата бе с облекло, което изглеждаше като модерна интерпретация на \"Новите дрехи на царя\". В приказката на Андерсен придворните лъжат владетеля си, че несъществуващи дрехи му стоят много добре и той излиза гол. Риана бе сложила горнище с неопределена форма и кройка. Прозрачният плат разкриваше гледка към гърдите ѝ и минаваше като нескопосано оплетен между краката на изпълнителката. Визията й бе допълнена от много обемни и накъдрени кожени чизми. Цялата модна комбинация накара пищните бедра на Риана да изглеждат двойни.   Източник: Дир.бг", "date": "2018.04.17", "title": "Риана се появи безвкусно разголена на ”Коачела”"}
{"url": "http://epicenter.bg/article/Kralitsa-Letisiya-smelo-sacheta-strogiya-stil-s-nashumyala-modna-tendentsiya--Snimki-/152029/10/84", "text": "отново впечатли с бляскава визия. Този път Летисия демонстрира как  , характерен за официални събития,  .   Кралското семейство на Испания организираха вечеря в чест на португалския президент. Летисия прикова погледите с  . Именно дрехите с перли са  – те намират място по дънки, блузи, рокли, а очевидно и в официални кралски тоалети.   Цялостната визия на Летисия бе допълнена от тиара, нежни обеци, изискани прическа и грим. Кралицата на Испания неведнъж е показвала, че  .   Тя дори успешно съчетава в тоалетите си леопардов принт, който не просто не изглежда пошло, а изключително стилно.   Източник: Дарик", "date": "2018.04.17", "title": "Кралица Летисия смело съчета строгия стил с нашумяла модна тенденция (Снимки)"}
{"url": "http://epicenter.bg/article/keyt/151934/10/84", "text": "Последните шест месеца бяха белязани от нестихващ интерес към семейството на кралица Елизабет Втора. И имаше защо - предстоят две големи събития за монархическата династия. Отстават дни до раждането на третото дете на престолонаследника принц Уилям и съпругата му Катрин и, разбира се, няколко седмици до сватбата на годината - венчавката на по-малкия внук на кралицата принц Хари и американската актриса Меган Маркъл.    Ето как видяхме Кейт през последните месеци - сияеща, усмихната и неуморна. А що се отнася до тоалетите й, можем да кажем само едно - безупречни, както винаги.     Въпреки усложненото си здравословно състояние, съпругата на принц Уилям изглеждаше превъзходно.   Тя бе избрала светлосиня рокля от дантела с дълги ръкави и висока якичка на британската дизайнерка Алис Темпърли. Роклята бе рязана на талията, като в горната част бе с черни малки копченца, а на ръкавите и врата имаше акцент от черни връзки. Херцогинята бе допълнила тоалета с обувки на висок ток и черен лачен клъч. Тя бе облечена в семпла розова рокля с релефни цветя на марката Orla Kiely в съчетание с обувки на дебел ток и черен клъч. Освен това херцогинята бе подкъсила косата си.    Херцогинята носеше черен панталон по тялото и втален, двуреден син блейзър. Визията й бе идеално съчетана с променливото време на Острова в средата на октомври.   В слънчевото време за началото на зимния сезон тя бе избрала черната връхна дреха на Goat, с която се появи по време на визитата си в Ню Йорк през 2014 г., а коремчето й бе едва забележимо.   Херцогинята бе облечена с любимата си черна дантелена рокля Diane von Furstenberg Zarita, дреха също била свидетел на втората й бременност.    Още един любопитен факт бележи въпросната рокля. Със същия модел преди няколко години бе забелязана и бъдещата й снаха - американската актриса Меган Маркъл. Според британските критици двете тепърва ще се конкурират, борейки се титлата \"кралска модна икона\". Бременната в шестия месец съпруга на принц Уилям посети началното училище \"Робин Худ\". За да се чувства комфортно сред малчуганите, бъдещата майка носеше удобни панталони и широк пуловер, а вместо обувки на ток, Катрин заложи на високи кафяви ботуши.    Така например, за обществена проява в Лондон през януари т.г. тя облече дреха, носена преди три години. Тоалетът на марката за родилки Seraphine на стойност около 60 паунда, решен в синьо-зелената гама, бе носен от Кейт в края на третия триместър от бременността с Шарлот, приблизително през януари 2015 г.    Палтото Mulberry е от есенно-зимната колекция на марката от 2014 г., а на сайта на марката е отбелязано като \"непреходно\". Съпругата на Уилям носеше същото палто на последния официален ангажимент преди да роди дъщеря си.    Въпреки бременността и интензивната си програма, Кейт Мидълтън затвърди имиджа си на модна икона.     Кремавата дреха без ръкави бе дълга доземи, а част от тоалета бе подобно на пелерина наметало, аранжирано с кристални цветя. Аксесоарите пък имаха сантиментална кралска история - капковидните диамантени обеци и диамантена гривна са красяли кралица Елизабет II в сватбения й ден през 1947 г.   Тоалетът е с висока талия, подчертана с коланче от черно кадифе, което отделя горната част от дантела от долната, която пада свободно, а плохите осигуряват достатъчно пространство за корема.     Този път тя я съчета с обувки на висок ток и клъч от кадифе.    - първи е дядото принц Чарлз, следван от бащата принц Уилям, по-големият брат принц Джордж, по-голямата сестра Шарлот. Любопитен факт е, че полът на бъдещия наследник, все още не е оповестен. Според слуховете самите родители са пожелали това, като дори те не знаят дали ще имат момче или момиче.   Неизвестността обаче поражда небивъл интерес, а залози се правят не само в страната, а и по целия свят. Една от конспиративните теории, дори   Според наблюдателни британци съпругата на принца индиректно съобщава пола на бъдещия си наследник от няколко месеца насам.    Тя подбира цвета за почти всяка своя изява, като понякога залага на рокля, решена в този тон, друг път на връхна дреха. Само веднъж тя бе забелязана в нежно розово палто, което бе част от \"рециклирания\" й гардероб за бременни.     ", "date": "2018.04.17", "title": "\"Рециклираната\" мода за бременни на Кейт Мидълтън затвърди имиджа й на модна икона (Снимки)"}
{"url": "http://epicenter.bg/article/-quot-Deyli-meyl-quot--Hari-i-Megan-se-venchavat--a-posle-barz-razvod/152037/10/100", "text": "Бракът между британския принц Хари и американската актриса Меган Маркъл няма да е дълготраен, написа лондонският в. Дейли мейл.   Според английската писателка Джърмейн Грир новото семейство ще се разведе много скоро след сватбата.   \"Маркъл е златотърсачка. Американката иска да се обвърже с династията на Обединеното кралство заради парите и статута на благородничка. На актрисата обаче много скоро всичко това ще й писне и тя ще избяга\", заяви литераторката.   Според Грир Маркъл се е омъжила за предишния си съпруг - продуцента Тревър Енгелсън заради неговото състояние.   \"Много скоро тя реши, че е време за развод и изпрати брачната халка на бившия си мъж по пощата\", разказа писателката пред медията.   Маркъл и Хари обявиха за връзката си преди няколко месеца. Очакваната от много хора по света голяма британска кралска сватба е планирана за 19 май.    Източник: Блиц", "date": "2018.04.17", "title": "\"Дейли мейл\": Хари и Меган се венчават, а после бърз развод"}
{"url": "http://epicenter.bg/article/Salma-Hayek-karmela-chuzhdo-dete-/152040/10/100", "text": "Холивудската звезда с мексикански корени Салма Хайек разкри, че е кърмела чуждо дете по време на свое посещение в Сиера Леоне. Това актрисата разкри в рамките на наградите на Uniceff, където получи почетно отличие.   „Това 15-годишно момиче трепереше и плачеше с новородено на ръце. Помоли ме за помощ, нямаше мляко. На терен с доброволческия екип имахме много неща, но кърма – не. Няколко секунди по-късно си спомних, че все още кърмех дъщеря си, затова нахраних и новороденото“, обясни от сцената в Beverly Wilshire Hotel звездата от „Бодигард на убиеца“.   Сред останалите знаменитости, които бяха отличени от Uniceff на събитието, са още Тед Сарандос, който отговаря за медийното съдържание в Netflix, и съпругата му Никол Авант. Източник: Новини.бг", "date": "2018.04.17", "title": "Салма Хайек кърмела чуждо дете "}
{"url": "http://epicenter.bg/article/Yana-Marinova--Mama-si-otide-ot-alkohol-i-hapcheta--Ne-uspya-da-prezhivee-razdyalata-s-bashta-mi-/152054/10/100", "text": "Актрисата Яна Маринова разкри, че в живота й има тежка лична драма.   Красавицата споделя, че майка й си отива от мъка заради алкохол и хапчета, които смесва с години.   „Бях на шест, когато баща ми изостави майка ми. Той беше син на дипломат. Отначало всичко уж вървяло по мед и масло, докато той не ни напусна. Мама рухна. Обичаше го прекалено силно и не можа да преживее раздялата. Още по време на развода хвана чашката. Не можеше да спи и компенсираше мъката с алкохол”, разказва Маринова, пише в. \"България днес\".   В последствие лекарите предписали успокоителни на родителката й, която често ги смесвала с алкохол. За да я извадят от депресията се наложило да се намеси и бабата на Яна. В продължение на 30 години жената се борила, заедно с внучката си, за живота и здравето на дъщеря си. Но не успели да я спасят.   Заради рак на белите дробове майката на актрисата почива по време на снимките на филма „Фамилията”.   Заради разклатената си психика тя не може и да се грижи ефективно за нея. „Имаше дни, в които карах само на сухар, намазан с масло, а после станах сервитьорка като ученичка, за да изкарвам някой и друг лев. Но въпреки това не обвинявам мама. Тя ме учеше, че няма „не мога”. И щом искам, всичко мога. Сега си мисля, че искаше да направи от мен това, което тя не беше”, казва Яна. Източник: Новини.бг", "date": "2018.04.17", "title": "Яна Маринова: Мама си отиде от алкохол и хапчета! Не успя да преживее раздялата с баща ми!"}
{"url": "http://epicenter.bg/article/Leo-di-Kaprio-izliza-s-dovedenata-dashterya-na-Al-Pachino/152065/10/100", "text": "20-годишната Камила, която притежава уникална красота и понякога напомня на младата София Вергара, е новата тръпка на актьор Лео ди Каприо.   Леонардо отдавна си е изградил имидж на заклет ерген, който сменя жените през няколко месеца, а те всички са в общи линии от един тип – млади, красиви, за предпочитане манекенки и ако може русоляви. И настоящата му приятелка се вписва в този модел – става въпрос за Камила Мороне, която е на 20 години, стройна, красива, русолява, пишат от eva.bg. Но има една нова и доста интересна подробност - Камила е доведена дъщеря на Ал Пачино. Нейна майка е 42-годишната Лусила Сола, която от близо осем години е приятелка на 77-годишния Пачино. Той е помогнал за отглеждането на Камила и макар че няма брак с майка й, спокойно би могъл да мине за неин доведен баща. Затова Леонардо ди Каприо ще трябва да внимава с това момиче, иначе рискува да се изправи срещу гнева на Кръстника. 43-годишният Ди Каприо бе заснет от папараци да се прегръща и целува с Камила Мороне този уикенд по време на фестивала Coachella. Двамата имаха VIP пропуски за шоуто на Еминем, а колко време ще продължи това негово увлечение предстои да разберем.   Източник: Дир.бг", "date": "2018.04.17", "title": "Лео ди Каприо излиза с доведената дъщеря на Ал Пачино"}
{"url": "http://epicenter.bg/article/V-navecherieto-na-70-ya-si-rozhden-den-Richard-Giar-shte-sklyuchi-brak/152067/10/100", "text": "В навечерието на 70-ия си рожден ден холивудската звезда Ричард Гиър отново ще сключи брак. Актьорът от „Хубава жена\" ще се ожени за приятелката си Алехандра Силва на 5 май във Вашингтон. Двамата се запознават през 2014 г. Любовта им явно пламва от пръв поглед. Три години по-късно те официално ще си кажат „Да”. По информация на испанския вестник ABC, цитиран от БГНЕС, 35-годишната Алехандра и Гиър ще се венчаят на церемония в тесен семеен и приятелски кръг.   Това ще бъде третият път, когато актьорът застава пред олтара. За първи път той сложи халка на ръката на модела Синди Крауфорд, а години по-късно се ожени за Кери Лоуъл, от която има син.   Бъдещата булка Алехандра също е била омъжена - за канадски бизнесмен, от когото също има момче.", "date": "2018.04.17", "title": "В навечерието на 70-я си рожден ден Ричърд Гиър ще сключи брак"}
{"url": "http://epicenter.bg/article/Neizvestni-migove-ot-zhivota-na-Megan-Markal-izlizat-nayave-/152069/10/100", "text": "Откакто стана ясно, че има връзка с британския принц Хари, Маган Маркъл постоянно е в светлината на прожекторите. Как се е развил животът на 36-годишната актриса преди участието й в сериала „Костюмари” обаче е малко известно.   С повдигането на завесата около личността на Меган се заема биографът Андрю Мортън, който е автор и на книгата „Даяна, истинската й история“. Той се среща с приятели, учители и бивши гаджета на Маркъл и събира разказите им в биографията „Меган: холивудската принцеса”.     Меган Маркъл е родена на 4 август 1981 г. Майка й е афроамериканката Дория Рагланд. Баща й Томас Маркъл в момента живее в Мексико. Той има син и дъщеря от първия си брак, който са по-големи полу-брат и сестра на Меган. Те вероятно няма да бъдат поканени на кралската сватба. Родителите на бъдещата принцеса се разделят, когато тя е едва 6-годишна.   - Меган е посещавала детската градина, в която са ходили Скарлет Йохансон и децата на Джони Деп. В онези години бъдещата принцеса била с руса коса, имала зле поддържана прическа и големи очила, пише Мортън.   - Първите си години в училище Меган прекарва в католическо школо. Голяма част от детството си тя прекарва на снимачната площадка на сериала „Женени с деца”, в чийто екип баща й работи като осветител.   - Меган има далечна благородническа жилка. Родословното й дърво по бащина линия показва, че тя е потомък на кралски семейства от Англия и Шотландия, живели преди 400 години. Сред далечните й роднини е и крал Робърт I Брус, останал в историята като един от най-успешните и обичани монарси на Шотландия.   - Всички познавали малката Меган като защитник на децата, които били подигравани от съучениците си. Заедно с приятелката си Сузи и вдъхновена от дейността на принцеса Даяна, Маркъл събирала дрехи и играчки за деца от социално слаби семейства. Била е и доброволка в приюти за бездомни хора.   - Още от дете Меган се възхищавала на принцеса Даяна. През 1997 г., заедно с група приятели, гледала погребението й по телевизията. По думите на хората, които тогава са били с нея, бъдещата принцеса е изплакала очите си.   - Наскоро медиите на Острова припомниха, че преди да получи сериозни роли в киното, Меган Маркъл е била асистентка в телевизионната игра „Сделка или не”. Сега близките й разкриват, че за разлика от останалите момичета в шоуто, които спазвали стриктни диети, „холивудската принцеса” постоянно си похапвала пица и чипс.   - Меган се подготвяла за срещата си с кралица Елизабет, като посещавала специализирани курсове по етикет в Лос Анджелис.   - В книгата си Мортън разкрива и ледената страна на Маркъл. Казва, че тя е върнала годежни пръстен и халката на бившия си съпруг в колет, изпратен по пощата. Във времето, когато звездата й започнала да изгрява над Холивуд, казвала на приятелите си, че няма време за тях.   - В качеството си на холивудската знаменитост Меган поддържала блог и имала близо 2 милиона последователи в Instagram.   - Американската се среща за първи път с принц Хари през юли 2016 г. Запознава ги общата им приятелка Вайълет фон Уестенхолц, дъщеря на британски барон. Връзката им е официализирана прекалено бързо за традициите на британското кралско семейство.   Източник: Нова.тв", "date": "2018.04.17", "title": "Неизвестни мигове от живота на Меган Маркъл излизат наяве "}
{"url": "http://epicenter.bg/article/Melaniya-zaryazala-Tramp-zaradi-samneniya-za-iznevyara-dni-predi-svatbata/152099/10/100", "text": "Темата за изневерите на Доналд Тръмп не слиза от медиите, а първата лейди запазва стоическо спокойствие.   Журналистът Роналд Кеслър се поровил в биографията на семейната двойка и открил случай, когато Мелания скъсала връзката с Доналд, усъмнявайки се в неговата вярност. В книгата си журналистът уточнява, че случаят е от времето, когато Доналд и Мелания още не са били женени.   През 1998 година по време на Седмица на модата в Ню Йорк милиардерът Тръмп се спря при словенската моделка Кнавс (рожденото име на Мелания – ред.) и поискал телефона й. Тя му отказала, но взела визитката му, а след това сама се обадила. Така започнал техният роман.   Веднаж обаче Мелания отишла при него в Trump Tower, но се натъкнала на бившата приятелка на Доналд – моделката Карой Янг. Той се е срещал Карой почти две години. И какво направила Мелания? Зарязала го. Тя казала: „Плюя на неговите милиарди. Махам се.“   След това се обадила в Мар-а-Лаго и помолила персонала да й изпрати дрехите. Реакцията на Мелания впечатлила Доналд и той се постара да си върне ревнивото момиче, пише Кеслър в книгата си.   Източник: БГНЕС  Прочети още на: ", "date": "2018.04.17", "title": "Мелания зарязала Тръмп заради съмнения за изневяра дни преди сватбата"}
{"url": "http://epicenter.bg/article/Tramp-stopira-nalaganeto-na-novi-saknktsii-sreshtu-Rusiya-zaradi-Siriya/152005/7/0", "text": "Американският президент Доналд Тръмп стопира предварителния план за налагане на нови американски санкции срещу Русия заради Сирия, съобщава The Washington Post.   Планът беше да бъдат наложени санкции върху Русия заради употребата на химически оръжия от режима на Башар Асад. Това беше анонсирано от представителя на САЩ в ООН Ники Хейли в неделя (15 април) по време на поредното заседание на Съвета за сигурност (СС) на ООН.   Хейли посочи, че ще има санкции срещу руски компании, които стояли зад доставка на оборудване за създаване на химическо оръжие от Асад и че те ще бъдат обявени в понеделник (16 април) от американския финансов министър Стивън Мнучин.   На заседание рано сутринта в понеделник обаче, Тръмп е споделил пред своите съветници, че не е готов на такава стъпка и че е разочарован, че публично е обявена такава стъпка. Имало е коментари, че Хейли \"се е изхвърлила\" с думите за скорошни нови санкции. Тръмп, обаче, не бил недоволен от твърдия тон на Хейли и по принцип го одобрявал.   Вчера излезе съобщение, че се обмислят нови икономически санкции, но засега американският президент не иска те да влизат в сила, без Русия да даде друг повод.   В свое официално изявление, руското енергийно министерство коментира, че е получило сигнал от САЩ, че всъщност няма да има нови санкции засега - малко след изявлението на Хейли.", "date": "2018.04.17", "title": "Тръмп стопира налагането на нови сакнкции срещу Русия заради Сирия"}
{"url": "http://epicenter.bg/article/Tramp-prizna--Bez-Melaniya-nyamashe-da-sam-mazhat--koyto-sam-dnes--Gordeya-se-s-neynite-postizheniya-/152018/7/0", "text": "\"Нямаше да съм мъжът, който съм днес, ако тя не беше до мен\". Тези мили думи написа американският президент Доналд Тръмп за жена си Мелания Тръмп в електронни покани, които разпрати по повод рождения й ден. В тях той нарича жена си своя скала и фундамент, пише \"Дейли Мейл\".   Американският президент посочва, че Мелания е основата на тяхното семейство, а семейството е едно от най-големите житейски удоволствия.   \"Да служиш като първото семейство на Америка е наистина голяма привилегия\", допълва той.   \"Този месец нашето семейство е в очакване на един много специален ден, присъединете се към нас за отбелязването на рождения ден на първата дама и моята красива, скъпа на сърцето ми и изключителна съпруга Мелания\", написа Тръмп.   \"Тя е невероятна майка за нашия син\" и добавя - \"Гордея се с нейните постижения.\"", "date": "2018.04.17", "title": "Тръмп призна: Без Мелания нямаше да съм мъжът, който съм днес! Гордея се с нейните постижения!"}
{"url": "http://epicenter.bg/article/Za-parvi-pat--Rapar-be-otlichen-s-nagrada-Pulitsar/152020/7/0", "text": "спечелиха престижната награда Пулицър в категорията  е за серия от статии и материали, посветени на в предадоха световните агенции. Наградата Пулицър е а, което се присъжда от 1917 г. Понастоящем то се присъжда не само в журналистически категории, но и в . Наградата се придружава и от 15 000 долара. Отличията в различните категории бяха обявени на церемония във Факултета по журналистика към Колумбийския университет в Ню Йорк.   В. \"  в категорията за   в които разкриха аферата с холивудския продуцент обвинен от десетки жени от шоу  В резултат на тези разкрития се зароди  Агенция  получи наградата   в категорията за  за репортажи, разкриващи връзките между получава наградата Пулицър и в категорията за  Американският   получи наградата Пулицър в категорията за роман. Той спечели отличието с творбата си  и   предадоха световните агенции. В категорията за  наградата Пулицър спечел , разказваща  в категорията за  получи  посветена на писателката спечели  в категорията за  - изследване на съвременната американска съдебна система и последиците от нея за цветнокожите лица и общности.  в категорията з посветена   който е една от най-разнообразните и продуктивни морски екосистеми на планетата. В категорията за  получи  Това е Кендрик Ламар, който я спечели с албума си \"DAMN\". Според присъждащите наградата в тази категория, албумът на Ламар е творба, която успява да улови и пресъздаде сложността на афроамериканския живот.  текстовете на песните си, заради смесицата от хип-хоп, джаз, соул, фънк и африкански звуци в парчетата му. Неговите проницателни песни го превърнаха в глас на цяло едно поколение. Той бързо стана лидер в хип-хопа и любимец и на фенове на рока, попа и джаза.   Източник: дарик", "date": "2018.04.17", "title": "За първи път: Рапър бе отличен с награда Пулицър"}
{"url": "http://epicenter.bg/article/Vashington-i-London-biyat-trevoga-za--quot-zlonamerena-kiberataka-quot--ot-strana-na-Rusiya-/152021/7/0", "text": "САЩ и Великобритания издадоха съвместна тревога за \"злонамерена кибератака\" от страна на руската държава, насочена срещу администрации и инфраструктури, предадоха световните агенции, цитирани от БТА.  \"Мишените на тази злонамерена кибератака са основно правителства и организации от частния сектор, инфраструктурни доставчици от ключово важно значение и доставчици на интернет\", се казва в съвместно съобщение на британския Национален център за киберсигурност и на ФБР и министерството на вътрешната сигурност на САЩ.  В съобщението се отправя предупреждение както до доставчиците на интернет, така и до потребителите. В него се цитират организации, извършващи изследвания в областта на киберсигурността, както и други правителства, в подкрепа на информациите за кибератаката. Но в съобщението не се предоставят детайли за датата и мащабите на тези злонамерени действия.  Според Лондон и Вашингтон, подкрепяни от руското правителство хакери са заразили рутери по света в хода на кампанията, насочена срещу правителствени агенции, компании и важни инфраструктурни оператори.  Британски правителствен говорител каза, че това е още един пример, че Русия не спазва международните стандарти и глобалния ред - този път посредством кампания за кибершпионаж и агресия, която се опитва да наруши работата на правителства и да дестабилизира компании.  \"Приписването на тази злонамерена активност праща ясен сигнал на Русия - знаем какво правите и няма да успеете\", заяви британски правителствен говорител.  ", "date": "2018.04.17", "title": "Вашингтон и Лондон бият тревога за \"злонамерена кибератака\" от страна на Русия "}
{"url": "http://epicenter.bg/article/The-Times--Ruski-podvodnitsi-presledvali-britanska-kray-bregovete-na-Siriya-/152026/7/0", "text": "Британска подводница от клас Astute е участвала в \"средиземноморско преследване\", което се е състояло заради действията на подводници от руския ВМФ край бреговете на Сирия. Това съобщава The Times, като се позовава на осведомен военен източник, който твърди, че британците били подмамени да се включат в игра на \"котка и мишка\" и се опитали да се отскубнат от \"напрегнато преследване\", което обаче осуетило участието им в удара срещу Сирия.  По информация на изданието британската подводница клас Astute, въоръжена с крилати ракети, е била преследвана от една, или възможно две руски, наричани от западните експерти \"черни дупки\" заради тяхното безшумно придвижване. Изданието пише, че на британските подводничари им се е наложило да маневрират, за да се скрият и от две руски фрегати и един противолодъчен самолет. Заради тях британската подводница не успяла да се приближи на достатъчно разстояние от крайбрежието, за да нанесе удари по Сирия.  Споменатите \"черни дупки\" се оказали излезли от сирийското пристанище Тартус две подводници клас \"Варшавянка\", или по класификацията на НАТО — Kilo. Дизел-електрическите подводници развиват висока скорост, безшумни са и са въоръжени с торпеда, крилати и противолодъчни ракети.  Британските журналисти уверяват, че английската подводница е останала неоткрита. Експерти предполагат, че подводницата не е взела участие във военната операция срещу Сирия, заради старанието на британските моряци \"да останат незабелязани\".  Официално потвърждение на изнесената от The Times информация засега няма. Представители на Кралските ВМС не са коментирали инфарктната ситуация.   ", "date": "2018.04.17", "title": "The Times: Руски подводници преследвали британска край бреговете на Сирия "}
{"url": "http://epicenter.bg/article/Karayancheva-vav-Vashington--Povishava-se-rolyata-na-obshtestvoto-v-borbata-s-koruptsiyata/152027/7/0", "text": "Водещи принципи в дейността на Народното събрание са утвърждаването на върховенството на Закона, откритост и прозрачност на публичната власт за премахване и ограничаване на корупционните практики. Това подчерта председателят на българския парламент Цвета Караянчева в изказването си на Глобалната парламентарна конференция, организирана от Групата на Световната банка и Международния валутен фонд във Вашингтон, предаде БНР.  Противодействието на корупцията е ключов критерий за утвърждаване на демократичните институции и на съвременните стандарти за прозрачност и контрол в управлението на обществото, посочи още Цвета Караянчева.  \"Антикорупционното законодателство ни задължава да провеждаме широк диалог с ангажираните с антикорупционна дейност субекти, правоохранителните и правораздавателните органи за пресичане и санкциониране на корупцията, за противодействие на криминалните форми, а също така и така наречените \"меки форми\" на корупция. Антикорупционното законодателство и практика придобиват все по-голямо значение за интегритета на България в европейското и евроатлантическото пространство\".  Цвета Караянчева подчерта, че приетият от Народното събрание Закон за противодействие на корупцията и отнемане на незаконно придобитото имущество е съобразен и с препоръките в докладите на Европейската комисия за напредъка на България по Механизма за сътрудничество, а също и с разпоредбите на приетата Директива на Европейския парламент и на Съвета на Европейския съюз за обезпечаване и конфискация на средства и облаги от престъпна дейност в Европейския съюз. Тя посочи, че с него се регламентира създаването на единен независим орган за превенция и борба с корупцията, повишава се ролята на обществото в борбата с корупцията и се засилва връзката с компетентните органи на други държави и с международни организации за обединяване на усилията в борбата с корупцията и др. С особен принос в нормотворческата дейност са и гласуваните Закон за мерките срещу изпиране на пари, както и Закон за частната охранителна дейност, подчерта Цвета Караянчева.   В двудневния форум, който беше открит в централата на Групата на Световната банка, участва и председателят на Комисията по бюджет и финанси Менда Стоянова.   Изказвания направиха управляващият директор на МВФ Кристин Лагард и президентът на Световната банка Джим Йон Ким.", "date": "2018.04.17", "title": "Караянчева във Вашингтон: Повишава се ролята на обществото в борбата с корупцията"}
{"url": "http://epicenter.bg/article/6000-yaponski-politsai-izdirvat-izbyagal-zatvornik/152030/7/0", "text": "Японският министър на правосъдието се извини за бягството на \"примерен\" затворник, който избяга от затвора преди повече от седмица и в момента го издирват над 6000 полицаи, съобщава БНТ. Става въпрос за 27-годишния Тацума Хирао с присъди за многократни кражби. Случаят влезе във водещите новини в Япония, а телевизионни канали разкриват подробности за преследването.  Хирао надхитри охраната си на 8 април, изчезвайки от обект, \"отворена институция\", където затворниците могат свободно да се разхождат.  Полицията е открила пръстовите отпечатъци на беглеца и няколко кражби са съобщени след бягството му, но той остава неоткриваем. Откраднатите предмети включват чорапи, мобилен телефон, портфейл, чифт сандали и ключ за автомобил, чийто собственик намерил учтива бележка, която гласи: \"Взимам колата ви назаем, но никога няма да я повредя.\"  Министърът на правосъдието на страната се извини за трудностите при издирване на престъпника, казвайки: \" Чух, че инцидентът е причинил безпокойство сред местните жители, особено след като има много възрастни хора, които живеят сами ... и аз наистина съжалявам\".  Министърът Йоко Каваками добави, че 96 служители от охраната на затворите са били назначени като денонощна охрана на училищата на остров Мукаишима в югозападна Япония, където се смята, че беглецът се крие.  Забавянето на откриването му се дължи на факта, че на острова има около 1000 празни къщи, но полицията се нуждае от разрешение от собствениците всеки път, когато ги претърсва, съобщи в. „Майничи Шимбун“.  Хълмистият терен също не позволява на офицерите да издирват беглеца с хеликоптери. Островът е с територия около 22 квадратни километра и с население от около 22 000 души. Общо 21 затворници са избягали от откриването на затвора там през 1961 г.", "date": "2018.04.17", "title": "6000 японски полицаи издирват избягал затворник"}
{"url": "http://epicenter.bg/article/Amerikanski-zhurnalist---quot-Himicheskata-ataka-quot--v-Duma-e-postanovka-na-buntovnitsite--Video--/152033/7/0", "text": "Американският журналист Пиърсън Шарп посети сирийския град Дума, където, според Запада, сирийското правителство е използвало \"химическо оръжие\". Според журналиста той не е открил \"никакви доказателства за химическо нападение\".  \"Докараха ни на мястото на предполагаемата \"химическа атака\", съпроводени от представител на сирийското правителство. Показаха ни районите, където според западната коалиция е било използвано \"химическо оръжие\". Успяхме да посетим и болницата, от която \"Белите каски\" показаха видео на пострадалите\", обясни журналистът от американския тв канал \"One America News Network\".  \"Когато влязох в града, не знаех какво да очаквам. Заведоха ни в един от кварталите до мястото на предполагаемото \"химическо нападение\". Успях да интервюирам местни жители, които заявиха, че не са видели нито чули нищо подобно на това, в което на Запад обвиняват сирийското правителство\", заяви журналистът.  Пиърсън Шарп разказва, че след това е успял да разговаря и разпита 30-40 жители на града.  \"Много хора смятат, че репортерите имат възможност да разговарят само с военни или представители на правителството или военното министерство, които могат да разкрият само частично истината за случилото се. Ние обаче се видяхме с абсолютни различни хора, случайни минувачи, обикновени жители на сирийския град. И нито един от тези 30-40 души не потвърди истинността на \"химическата атака\"\", отбелязва журналистът.  \"Отговаряйки на въпроса кой би могъл да стои зад тази провокация, хората сочеха бунтовниците, които са владели града. Те са уверени, че (съобщенията за химическа атака) са лъжи и измислици\", отбелязва Шарп.  Припомняме, че рано сутринта на 14 април САЩ, Великобритания и Франция нанесоха ракетни удари по обекти на сирийска територия. Бяха изстреляни 103 ракети, като сирийците твърдят, че са прехванали успешно 71 от тях. САЩ твърдят, че всички са поразили целите си.   ", "date": "2018.04.17", "title": "Американски журналист: \"Химическата атака\" в Дума е постановка на бунтовниците (Видео) "}
{"url": "http://epicenter.bg/article/Razuznavane-s-boy-v-Siriya--Genshtabat-i-ruskite-savetnitsi-gotvyat-nov-udar-sreshtu-islyamistite--Video-/152045/7/0", "text": "Въоръжените сили на Сирийската арабска република прехвърлят подкрепления и се готвят за операция по освобождаване стратегическия район Ярмук близо до Дамаск. Оттам преди време се оттеглиха бойците на умерената опозиция и в момента там се намират само непримиримите банди на \"Ислямска държава\".  Военен източник съобщи за \"Русская весна\", че на главатарите на групировките е поставен ултиматум - или да се предадат, или ще бъдат унищожени напълно.  \"Командването планира да започне масирано настъпление до седмица\", разказва източникът.  Военната кампания се провежда с активното участие на руските военни съветници, които помагат да бъде избрана правилната стратегия и тактика, отбелязва изданието.  На фронтовата линия в лагера Ярмук военните действия вече са започнали, бойците от сирийската армия водят разузнаване с бой, като напипват слабите места на отбраната на ислямистите и не им дават и минута покой. По този начин те създават лъжлива представа за целите на главния удар, държат врага в постоянно напрежение и пречат на полевите командили да организират отбраната на опасните направления.    Обкръжените от сирийската армия терористи от ИД много добре разбират неизбежноста на щурма и използват мирното население като жив щит.  Ислямистите, които са се укрепили в бившия бежански палестински лагер Ел-Ярмук, се опитват с всички сили да отстоят последната си крепост в Сирия. Повод за тревогата им стана пълното освобождаване на ключовите населени пунктове в Източна Гута и провежданите там мероприятия по прочистване на останките от терористичните групи.  Бойците на ИД добре разбират, че правителствените войски ще продължат да изтласкват бандите на ислямистите и прозападните бунтовници от всички предградия на Дамаск.  Очаква се много скоро Върховното командване на въоръжените сили на Сирия да нареди щурм в района на Ел-Ярмук. Според източник от полицията в дамаск всички опити на мирното население да излезе от района или да установи контакт с гражданската администрация се пресичат моментално от ислямистите. Патрули на терористите пленяват хората с цел да се прикрият зад техния жив щит при настъплението на сирийската армия.   ", "date": "2018.04.17", "title": "Разузнаване с бой в Сирия! Генщабът и руските съветници готвят нов удар срещу ислямистите (Видео)"}
{"url": "http://epicenter.bg/article/-quot-Nyu-York-tayms-quot--i--quot-Vashington-post-quot--poluchiha-Pulitsar-za-razkritiya-okolo-skandala--quot-Uaynstiyn-quot-/152048/7/0", "text": "спечелиха престижната награда Пулицър в категорията   за серия от статии и материали, посветени на  предадоха световните агенции. Наградата Пулицър е а, което се присъжда от 1917 г. Понастоящем то се присъжда не само в журналистически категории, но и в . Наградата се придружава и от 15 000 долара. Отличията в различните категории бяха обявени на церемония във Факултета по журналистика към Колумбийския университет в Ню Йорк.   В. \"  в категорията за   в които разкриха аферата с холивудския продуцент обвинен от десетки жени от шоу  В резултат на тези разкрития се зароди  Агенция  получи наградата   в категорията за  за репортажи, разкриващи връзките между получава наградата Пулицър и в категорията за  Американският   получи наградата Пулицър в категорията за роман. Той спечели отличието с творбата си  и   предадоха световните агенции. В категорията за  наградата Пулицър спечел , разказваща  в категорията за  получи  посветена на писателката спечели  в категорията за  - изследване на съвременната американска съдебна система и последиците от нея за цветнокожите лица и общности.  в категорията з посветена   който е една от най-разнообразните и продуктивни морски екосистеми на планетата. В категорията за  получи  Това е Кендрик Ламар, който я спечели с албума си \"DAMN\". Според присъждащите наградата в тази категория, албумът на Ламар е творба, която успява да улови и пресъздаде сложността на афроамериканския живот.  текстовете на песните си, заради смесицата от хип-хоп, джаз, соул, фънк и африкански звуци в парчетата му. Неговите проницателни песни го превърнаха в глас на цяло едно поколение. Той бързо стана лидер в хип-хопа и любимец и на фенове на рока, попа и джаза.   Източник: дарик", "date": "2018.04.17", "title": "\"Ню Йорк таймс\" и \"Ню Йоркър\" получиха Пулицър за разкрития около скандала \"Уайнстийн\""}
{"url": "http://epicenter.bg/article/Yunker--ES-tryabva-da-prieme-stranite-ot-Zapadnite-Balkani--v-protiven-sluchay-riskuva-voenen-konflikt-/152055/7/0", "text": "Европейският съюз трябва да приеме в редиците си шестте държави от Западните Балкани, за да се избегне риска от нова война в региона. Това заяви председателят на Европейската комисия Жан-Клод Юнкер в реч пред ЕП, предава скопската електронна медия „Плюс Инфо“, цитирана от Фокус.  „Ако не дадем на държавите от Западните Балкани нова надежда за членство в ЕС, рискуваме да възобновим войните от 90-те години“ на миналия век, предупреди люксембургският политик.  Във вторник, 17 април, Европейската комисия ще обяви годишния Пакет за разширяване, който оценява ситуацията в страните, които искат да се присъединят към Общността.  В документа, части от които бяха разпространени в медиите, се подчертава, че проблемни точки в шестте държави от Западните Балкани (Сърбия, Черна гора, Македония, Косово, Албания, Босна и Херцеговина) остават онези, свързани с върховенството на закона.", "date": "2018.04.17", "title": "Юнкер: ЕС трябва да приеме страните от Западните Балкани, в противен случай рискува военен конфликт "}
{"url": "http://epicenter.bg/article/Emanyuel-Makron--Udarite-v-Siriya-byaha-naneseni-za-chestta-na-mezhdunarodnata-obshtnost-/152056/7/0", "text": "Франция, Великобритания и САЩ са нанесли въздушни удари срещу обекти за химическо оръжие в Сирия, за да защитят „честта на международната общност\". Това заяви държавният глава на Франция Еманюел Макрон в реч пред Европейския парламент, предава AFP, цитирана от Агенция \"Фокус\".  „Три страни се намесиха и нека да бъда съвсем, съвсем честен - това е за честта на международната общност\", заяви Макрон пред евродепутатите.  Той призова за нов „европейски суверенитет\" пред лицето на нарастващия авторитаризъм в някои страни от ЕС. Очертавайки визията си за реформираната Общност в периода след Брекзит, Макрон предупреди, че е имало „един вид европейска гражданска война\", като добави, че „има очарование от тесногръдието и то продължава да се увеличава\".  Според германския национален ежедневник Die Frankfurter Allgemeine Zeitung, изправен пред неуспешните реформи на Общността, държавният глава на Франция Еманюел Макрон иска отново да популяризира идеите си за бъдещето в Европейския парламент в Страсбург.  От редакцията отбелязват, че Макрон не получи необходимата подкрепа за тях от Германия. Партията „Зелени“ обвини голямата коалиция в Берлин, че е изоставила Париж сам в дебата за бъдещето на Европа. На свой ред Федерацията на германската индустрия призова за повече смелост от страна на федералното правителство.  ", "date": "2018.04.17", "title": "Еманюел Макрон: Ударите в Сирия бяха нанесени за честта на международната общност "}
{"url": "http://epicenter.bg/article/Skripal-bili-otroveni-s-technost/152063/7/0", "text": "Нервнопаралитичното вещество, с което бяха отровени бившият шпионин Сергей Скрипал и дъщеря му Юлия Скрипал, е било в течна форма, обяви британското Министерство на околната среда, цитирано от в. \"Сега\". При нападението срещу Скрипал е използвано \"много малко количество\" Новичок, уточниха от ведомството. През следващите няколко дни ще бъдат предприети действия за почистване на местата в града, които може да са били поразени. Става дума за 9 обекта в Солсбъри, сред които гаражът на линейките, домът на Сергей Скрипал, обекти в центъра на града като ресторант и бар, посетени от двамата.", "date": "2018.04.17", "title": "Скрипал били отровени с течност"}
{"url": "http://epicenter.bg/article/Mogerini--Na-sreshtata-v-Sofiya-tryabva-da-uchastvat-vsichki-strani-ot-ES-i-Zapadnite-Balkani-/152068/7/0", "text": "Западните Балкани са стратегически регион за Европа. Този регион е част от Европа, независимо от факта, че все още не е част от Европейския съюз /ЕС/. Това заяви върховният представител на ЕС по въпросите на външната политика и сигурността Федерика Могерини, предаде БГНЕС.  Тя подчерта, че по време на срещата на външните министри на страните-членки на ЕС в Люксембург ще се говори основно за Западните Балкани и преди всичко как може да се помогне на тези държави в областта на сигурността и техния просперитет. Могерини припомни, че утре ще стане известен Докладът за напредъка на тези страни, които са в процеса на евроинтеграцията.  Самата Федерика Могерини ще посети през следващите дни държавите от Западните Балкани - Македония, Черна гора, Албания и Сърбия. Срещата в Люксембург на външните министри има за цел и да подготви срещата на върха ЕС-Западни Балкани, която ще се състои на 17 май в София.  По време на този форум няма да се говори за диалога между Белград и Прищина, но ще се наблегне върху добросъседските отношения и регионалното сътрудничество, но ще бъде дадена директна подкрепа за диалога.  \"Много е важно на срещата в София да участват всички 28 държави, както и всички 6 държави от Западните Балкани. Най-важното е да има пълно съгласие\", съобщават от ЕС.  От Брюксел подчертават, че срещата в София е от ключово значение не само за процеса по разширяване, но за политическото и регионално сътрудничество, както и за сътрудничеството на ЕС и региона в областта на сигурността, а това означава и в борбата срещу тероризма, радикализма, хибридните заплахи, както и за хармонизиране на европейската външна политика и политиката по сигурност със страните от региона.  ", "date": "2018.04.17", "title": "Могерини: На срещата в София трябва да участват всички страни от ЕС и Западните Балкани "}
{"url": "http://epicenter.bg/article/Merkel-se-nadyava-skoro-da-se-vidi-lichno-s-Putin-/152073/7/0", "text": "Германският канцлер Ангела Меркел се надява в скоро време да се срещне с президента на Русия Владимир Путин. това заяви самата тя пред журналисти в Берлин, предава ТАСС.  \"Мисля, че ще се срещнем в обозримо бъдеще, но все още няма определена дата. Според мен, броят на темите - от Украйна и природния газ, до голямата тема за Сирия, изискват пряк обмен на мнения\", заяви канцлерът.  Според нея е необходимо да бъдат съхранени каналите за диалог с Русия. По-рано днес Меркел и Путин говориха по телефона и обсъдиха проекта \"Северен поток 2\", Украйна и конфликта в Сирия.  Говорителят на германското правителство Щефен Зайберт отбеляза, че двамата са \"били единни в мнението, че всички усилия трябва да бъдат насочени на стартиране на политическия процес по урегулиране на дългогодишния кървав конфликт в Сирия.\" \"Обсъдени бяха и възможностите за това\", добави Зайберт.  От пресслужбата на Кремъл съобщиха, че Путин заявил на Меркел, че действията на западните страни, извършили акт на агресия против Сирия, са нарушили грубо нормите на международното право.  По-късно германският външен министър Хайко Маас заяви, че ролята на страната му в сирийския мирен процес може да бъде осигуряване на канали за комуникация с Русия, необходими за постигането на политическо решение на конфликта в Сирия, предава Reuters, цитирана от Агенция \"Фокус\".  „Целта, която следваме е да оставим Германия незаменима част от мирната инициатива“, заяви Маас. „Целта е да открием прозорец за диалог с Русия“, допълни той.  „Трябва да използваме момента, за да подновим политическия процес отново“, допълни той. „Ние се нуждаем от Русия за този диалог“, уточни министърът.   ", "date": "2018.04.17", "title": "Меркел се надява скоро да се види лично с Путин "}
{"url": "http://epicenter.bg/article/EK-dade-preporaka-za-zapochvane-na-pregovori-za-chlenstvo-s-Makedoniya-i-Albaniya-/152097/7/0", "text": "Европейската комисия даде чиста препоръка и посъветва на Съвета на Европа да започне преговори за присъединяване на Македония и Албания към ЕС. Докладът с препоръката от Брюксел бе представен от върховния представител за външните работи и политиката на сигурност на Европейския съюз Федерика Могерини и от еврокомисаря по разширяването Йоханес Хан, предава „Плюс Инфо“, цитирано от Агенция \"Фокус\".  \"Комисията призна напредъка на Македония и Албания и нареди започване на преговори, като същевременно посочи какво трябва да се направи. Двете страни са направили много, дали са и ние трябва да върнем. Поздравяваме нашите партньори за успешната работа“, заяви Хан на конференция в Страсбург. Според него целият доклад е бил критичен, но и положителен.  „Искам да подчертая, че няма по-кратки пътища към ЕС. Целият процес е основан на заслуги и всеки, който завърши работата, ще трябва да бъде възнаграден. Също така искам да подчертая, че разширяването на ЕС е награда за нашите партньори, но и че източникът на интерес на ЕС е стабилността“, допълни еврокомисарят.  Междувременно Могерини заяви, че Западните Балкани са Европа и ще бъдат част от ЕС.  След пресконференцията посланикът на ЕС в Скопие Самуел Жбогар се обърна към македонските медии. Той се позова на доклада и приветства стратегията за административна реформа, в която ЕС заяви, че се стреми към спешни реформи. Съдебната система е достигнала известно ниво на напредък. Страната е разработила нова и надеждна стратегия за реформа на съдебната система и трябва да бъде приложена.  „Въпросът за името е определен като нещо, което трябва спешно да бъде решено, т.е. да се работи върху него. В тази насока преименуването на летището и магистралата бяха посочени като мерки за изграждане на доверие“, заяви Жбогар.  ", "date": "2018.04.17", "title": "ЕК даде препоръка за започване на преговори за членство с Македония и Албания "}
{"url": "http://epicenter.bg/article/-quot-Uolstriyt-Dzharnal-quot--Ruskite-oligarsi-uvisnaha-na-shiyata-na-Kremal/152101/7/0", "text": " Алиансът на свръхбогатите руснаци е на път да прати руската икономика в тупик. Съдбата на алуминиевият милиардер Олег Дерипаска отразява най-пълно траекторията на усилията на руските власти да строят политическите си и финансови отношения със Запада. Това пише \"Уолстрийт джърнъл\", предаде БТА.   Дерипаска взе под контрол \"Русал\" след жестоки \"алуминиеви\" войни през 90-те години на миналия век. На фона на световния бум в търсенето на метали в след 2000 година той бързо стана и най-богатия човек в Русия. В основата на неговото забогатяване бе негласната договореност между Владимир Путин и руските промишлени магнати-държавата да не ги закача докато поддържат националните приоритети и нямат лични политически амбиции. Така Дерипаска ремонтира със свои средства Болшой театър в Москва и участва активно в строителството на олимпийските обекти в Сочи, където вложи 1.38 милиарда долара. Въпреки всичките си пари, олигархът имаше немалко проблеми с получаване на американска виза, главно заради неговото минало и връзките с организираната престъпност в Русия. за да избегне тези проблеми, той нае водещи лобисти във Вашингтон и бившия сенатор Боб Доул. Но днес нещата се променят. Стратегията на Доналд Тръмп може да принуди руският елит да се приближи до Путин, като с това усили зависимостта си от държавата и нейните финансови възможности. Засега САЩ отложиха поредните санкции срещу Русия, но това едва ли ще продължи дълго. А и плащането на дълговете на олигарсите от руската държава не е добро решение. Единственото решение за Кремъл е въвеждането на нова, суверенна финансова система в страната, която да обедини държавните ресурси за реализация на крупни проекти. Също така и нов модел на икономика. въпросът е дали това ще стане в скоро време или отново страната ще попадне под ударите на поредната икономическа криза.", "date": "2018.04.17", "title": "\"Уолстрийт Джърнъл\": Руските олигарси увиснаха на шията на Кремъл"}
{"url": "http://epicenter.bg/article/S--Barakov--Ako-Borisov-nameri-reshenie-za-Kosovo--shte-poluchi-Nobel/152011/11/0", "text": "  Това каза за предаването „Преди всички“ по „Хоризонт“ доц. д-р Стоян Бараков, дългогодишен преподавател по международни отношения в различни български университети и обясни:  „  Страхувам се обаче, че както беше представено казаното от Борисов, той заяви не, че ще опита да направи така, че Косово да участва на срещата в София, а директно каза „Косово ще участва на среща в София като призната от повече от 100 страни, а ние ще намерим решение - не ще търсим, а ще намерим решение, за онези които не са признали Косово. Струва ми се малко самонадеяно. И други хора се опитваха да намерят решение, но не го намериха. Нещата са по-скоро песимистични и до ден днешен“.  Неяснотите около статута на Косово биха могли да поставят под въпрос успеха на предстоящата среща на върха в София на 17-и май, убеден е той.  \"Ако нашият премиер искрено желае да успее да събере всички държави, включително и Косово, пожелавам му да успее, защото тогава заслужено следва да бъде номиниран за Нобелова награда за мир и дори да я получи\".  Косово е признато от малко над 100 държави. Външният министър на Сърбия, който е и вицепремиер в правителството обаче оспорва. Той счита, че много от външните министри на страни, признали Косово, даже не знаят, че са вписани в такива списъци. Не всички държави членки на Европейския съюз са признали Косово. Сред тях са Румъния и Гърция, обясни Бараков.  Две държави-членки на Съвета за сигурност на ООН категорично се противопоставят на признаване на Косово – Китай и Русия. Руснаците, до момента, до който Сърбия не признае независимостта на Косово, ще поставят вето на всякакво решение за тази независимост.    Конституцията на Сърбия, Споразумението, поставило край на войната в Косово и Резолюция 1244 на Съвета за сигурност на ООН, където категорично е записано, че всички държави членки на Съвета за сигурност уважават териториалната цялост и суверенитета на Република Сърбия.  По повод очаквания днес доклад за напредъка на страните от Западните балкани ученият коментира, че корупцията е „от най-жестоките проблеми“ за всички държави в региона.   Пред евроинтеграцията на повечето има сериозни пречки, смята Бараков и допълни:    Пречка пред Босна и Херцеговина е спорът за валидността на Дейтънското споразумение, сложило край на войната и действията на Република Сръбска.   допълни доцент Бараков.  „Форсирането на този проблем както за Македония, така и за Албания става по настояване на Вашингтон, но често в политиката интересите на Съединените щати и на Европейския съюз се различават. И там нещата не са особено ясни. Черна гора беше приета въпреки съпротивата на голяма част от населението. Там има много силна съпротива против приемането. Говореше се за фалшификации“, коментира още той.  Според Бараков това се прави, за да бъде изолирана Русия от славянските и предимно православни държави на Балканите.", "date": "2018.04.17", "title": "Експерт по международни отношения: Ако Борисов намери решение за Косово, ще получи Нобел"}
{"url": "http://epicenter.bg/article/Kevork-Kevorkyan--Nay-setne-priznaha--che-sme-vtora-raka--Kak-otmryaha-parite-/152014/11/33", "text": "Европейската комисия възнамерявала да забрани продажбата на хранителни продукти от големи търговски марки на по-ниско качество в Източна Европа. Възнамерявала.  Каква милост само, мерси.  Телевизиите вяло съобщиха новината – а тя си струва да бъде обговорена: защо продължават да ни смятат за втора ръка, защо десет години ни пробутват боклуците си?  Къде е господин Ю - Лигавият Целувач?  Какво толкова подкрепяте ударите в Сирия - подкрепете най-сетне собствения си народ?  Какво „помирявате“ Западните Балкани - помирете хитреците от ЕС поне с някакъв приблизителен морал.  Защо обаче Брюкселските Вампири смятат, че българите са втора ръка?  Ето ти тема за анкета.  Първият възможен отговор може да е: Защото българските управници се държат налудно сервилно с тях.  Нашите политици не виждат по-далеч от носа си, обаче бързо се изхитриха и започнаха да говорят главно за Бъдещето – макар че за тях то е някаква неясна пихтия.  Тихомълком свиха този номер от „онова“ време – когато ни караха да пребиваваме повече в Бъдещето, за да не забелязваме Настоящето.  Добри ученици се оказаха в дивотиите.  Един скорошен пример: по Великденските празници ни показаха кадри от влакове, в които пътниците, натъпкани като сардели, изглеждаха така, сякаш ги отвеждат към лагерите на ГУЛАГ.  Ден по-късно обаче вестниците на Властта използваха голямата баданарка и оповестиха, че съвсем скоро, в близкото Бъдеще, сарделите ще пътуват от София до Бургас само за три часа.  Ако обичате, престанете да мрънкате.  Комунистическата доктрина твърдеше, че парите, например, ще отмрат окончателно в началото на 80-те години на миналия век.  Много ги подиграваха тогавашните управници за тази фантазия – но се оказа, че в известен смисъл те познаха, макар и със закъснение: трийсетина години по-късно парите наистина отмряха за немалка част от народа.  Ако не вярвате, питайте един пенсионер - пари ли са 200 лева на месец.  Те са съвсем друго: покана да се омиташ вече от този свят, да не се моташ наоколо и нахално да тикаш в очите на Властта клетия си живот.  Веднъж показаха една женица – телевизиите мрат да използват такива като нея като илюстрация към поредната си банална тема: питаха я как пазарува, прави ли си предварително сметки, преди да отиде в магазина.  А тя викна: „Не, каквото ми хареса, си го вземам!“ и се захили идиотски.  В този момент момичето с микрофона се сети да попита, колко, всъщност, е пенсията на възторжената дама, която си вземала каквото й хареса.  А тя рече: „310 лева!“ - и се оцъкли, понеже схвана каква глупост е изръсила.  Обаче казаното си остава в нелепата социология, която телевизиите ни натрапват непрекъснато, ето как: в страната, която председателства ЕС, част от хората си вземат, каквото им хареса.  Няколко дни по-късно забиха нов пирон в ковчега на дърварската пропаганда: 33 хиляди души у нас имали заплата над 5 хиляди лева, за последните 4 години броят им се увеличил с 50 процента.  Тези 50% трябва да шашнат публиката, когато Настоящето се боядисва с розова боя.  Както и ония 33 хиляди души - въпреки че те са прашинка в сравнение с милионите бедняци, които се тътрят някак към Бъдещето.  Обаче, в желанието си да се харесат на Властта, някои медии вече са напълно обуначени и дори не схващат какво правят.  ***  ", "date": "2018.04.17", "title": "Кеворк Кеворкян: Най-сетне признаха, че сме втора ръка. Как отмряха парите "}
{"url": "http://epicenter.bg/article/Humannostta-i-saznanieto-za-moral-na-Rusiya-vodyat-kam-voyna/152041/11/0", "text": "   Свидетелство за хуманността и моралното величие на руското правителство, водено от Владимир Путин е това, че то реши да си затвори очите за атаката, за да може Доналд Тръмп да съхрани авторитета си.   За наше общо съжаление, резултатът от руската щедрост няма да са благодарностите, които руснаците заслужават.  от това да се откаже, или да бъде потопена цялата му флотилия, а неговите бомбардировачи да бъдат свалени.   Именно затова Путин избягва всяка оркестрирана конфронтация и защитава международните закони и правовите норми.  Резултатът обаче, няма да е този, който очаква всеки хуманен човек.    Тази сутрин бях на гости в един приятел, който си беше пуснал телевизора. Не можах да повярвам какви лъжи говорят пред американците и света Тръмп, членовете на правителството и преститутките. Беше удивително. Ето и материалът на Стивън Лендман за някои от лъжите  Независимо от това, че руското правителство имаше само добри намерения, моралното съзнание и загрижеността за другите на Русия водят света към Армагедон. Колкото по-дълго чака Москва преди да сложи край на това, толкова по-остри ще стават провокациите.  Сирийската провокация беше идеална за Русия да се опълчи. Тя държеше военните карти. Русия можеше лесно да потопи всеки кораб и да свали всеки самолет. Ако беше показала ясно какви ще са последствията пред света, САЩ щяха да се откажат.    Ако имаше такова ясно послание от Русия, че американските сили ще бъдат напълно и окончателно унищожени, Обединените началници на Генералния щаб на САЩ щяха да предотвратят атаката.   Понякога си мисля, че Русия разчита западните народи да се събудят за смъртно опасната конфронтация, която се провокира от тяхно име. Но, ако трябва да сме честни, западните хора са безпомощни. Нито Вашингтон, нито правителствата на вашингтонските френски и британски васали се консултираха с хората, или избраните представители на хората, за осъществяването на военна атака срещу друга страна.   Британското и френското правителства се отчитат пред Вашингтон, а Вашингтон се отчита пред военния комплекс и Израел, който, както историята е показала, може да отстрани всеки американски сенатор или конгресмен.  Ако руското правителство беше гледало американските телевизионни медии днес, то щеше да разбере безсмислеността от допускането на провокациите на Вашингтон. Не само, че руското правителство щеше да види лъжите от Вашингтон за невероятния успех на не-мероприятието, но то щеше да види и това, че, от една страна, се обявява велика Американска победа, но от друга, съюзниците на Джон Болтън сред неоконсерваторите обясниха, че атаките са недостатъчни за поставянето на Сирия и Русия на колене.  Вашингтон не би си позволил да рискува такава провокация, като в Сирия, където беше повече от очевидно, че ще загуби. Всичко това означава, че руската хуманност и съзнание за морал ще доведат до много по-опасни за Русия и всички нас конфронтации.  Както написах по-рано днес, „Ще бъде грешка да заключим, че дипломацията е надделяла и здравият разум се е завърнал във Вашингтон. Нищо не може да бъде по-далеч от истината.  “.  ", "date": "2018.04.17", "title": "Бивш автор на „Вашингтон Поуст“: Путин си затвори очите за атаката, за да запази авторитета на Тръмп"}
{"url": "http://epicenter.bg/article/Permanentnata-tsvetna-revolyutsiya-navesti-Armeniya/152044/11/0", "text": "Политическата ситуация в Армения се изостря. Повече от двадесет души пострадаха след безредиците в арменската столица Ереван, съобщават световните осведомителни агенции.   В понеделник, 16 април, се стигна до особено ожесточени сблъсъци между протестиращите граждани и органите на реда, при които е бил тежко ранен полицейски служител.   Протестиращите се обявяват срещу номинацията за премиер на досегашния президент на страната Серж Саркисян. Критиците на 63-годишния арменски лидер го определят като диктатор и твърдят, че с новия пост той се опитва да засили властта си.   Демонстрантите са предимно млади хора, които са недоволни от корупцията в страната. На това място обикновено немалка част от коментаторите слагат точката в своя разказ за събитията.   В действителност размириците в Ереван са добре познатата политтехнология на цветните революции. Става въпрос за банален „майдан” за смяна на властта. Правителството на Армения поддържа съюзни отношения с Русия, а едно грантово мотивирано малцинство се опитва с външна помощ да промени това. До протестите се стигна след като в началото на март в Армения беше избран нов президент, който за пръв път е определен не с общи избори, а чрез гласуване в парламента. От април републиката е в интензивен политически преход. Страната преминава от президентска към парламентарна форма на управление в резултат на конституционните промени от 2015 г. В креслото на министър-председателя, новия най-важен пост в държавата, се очаква да седне досегашният държавен глава Серж Саркисян, който е начело на Армения през последните 10 години.   Нестабилността около крупната смяна на политическата система е умело използвана от противниците на политическия курс на Саркисян, за да се дестабилизира властта.    Което не му пречи днес да прави опит за силово овладяване на властта със средствата на уличната „майданна” демокрация.   „Достатъчно е да се погледне кои са в първите редици на протестиращите, и, както казва класикът – всички са добре известни! „Грантояди”, заяви депутатът от управляващата Републиканска партия Арташес Аракелян.  Въпреки призива на Никол Пашинян и неговите близки за окупиране на правителствени здания и блокиране на улици и транспортни възли обаче, акцията очевидно не среща всенародна подкрепа.   Арменските протести не успяват да изкарат на улиците достатъчно голям брой хора. Събитията не могат да се сравнят дори с т.нар. Електромайдан – масовите протестни акции през лятото на 2015 г. в Ереван.   Тогава главното искане на протестиращите имаше подчертано икономически характер – отмяна на решението за поскъпване на тока, а днес исканията са изцяло политически. Такъв проблем се решава по един начин – чрез избори, които бяха катастрофално загубени от опозиционерите точно преди една година.   При размириците през 2015 г. президентът Саркисян просто преразгледа постановлението за цените на тока и демонстрациите спряха. Днес очакванията на експертите са липсата на обществена подкрепа да се отрази пагубно на опитите за смяна на властта. Според директора на арменския Институт за Кавказ Александър Искандариян целта на Никол Пашинян и опозиционерите е да съберат достатъчен брой хора, за да обкръжат и блокират входа на парламента и по този начин да попречат на избора на Серж Саркисян за премиер. Те обаче нямат подкрепа за нещо повече. По думите на експерта скоро след гласуването те ще бъдат изтласкани. „Други варианти няма.”   Управляващата Републиканска партия и нейните съюзници вече обявиха, че ще гласуват в полза на избора на Саркисян за министър-председател и няма начин събитията да се развият по друг сценарий.", "date": "2018.04.17", "title": "Перманентната цветна революция навести и Армения"}
{"url": "http://epicenter.bg/article/Prezidentat-schupi-matritsata-na-segashniya-elit--Posleden-shans-za-novi-lideri--/152058/11/0", "text": "Година и три месеца след встъпването в длъжност на президента Радев медийната публика вече знае: излезе ли Росен Плевнелиев със злостна критика срещу своя приемник, значи Радев е казал нещо смислено и то трябва непременно да се (чуе) прочете.  Нещо повече – ако Плевнелиев твърди, че Радев прави политика „ден за ден“, значи речта му е била визионерска. Ако бърчи нос в погнуса, че Радев бил популист, смятайте, че е точно обратното. И ще бъдете напълно прави. Пред младата аудитория на УНСС на 16 април    Социалните мрежи са безпощадни към бившия държавен глава и към медийния мазохизъм, който държи микрофона пред него. Оттук нататък само негов е изборът дали да изскача пред прожекторите, предизвиквайки автентични реакции на крайно раздразнение, които не успяват да замъглят и най-активните тролове на управляващите.   По-важното е друго:   Това са въпросите, насочени към бъдещето, заради което Радев бе избран.  Острата му критика към политическото статукво не са нещо ново. От месеци държавният глава говори за   за новия изтребител, за   покрай нея, за   в армията, за   или за   в чуждестранните инвестиции. Някои от реакциите му се превърнаха в хитове извън медийния естаблишмент. Например (по повод комисията „Грипен“ в НС):  Сега, пред студентите, натрупалият политически опит Румен Радев направи и други ефектни сравнения, далеч от авиационната терминология: „В момента   (...) Някакви хора ръководят строежа, размахват карти, чертежи, но други хора съвсем от тъмното всъщност управляват тях. Някакви хора строят стена, да речем ограда. Но е толкова рехава и нестабилна, че трябва да почват да я ремонтират още преди да са я приключили, защото е тъмно. Други хора наоколо прокарват пътища и магистрали. Но нещо бъркат пропорциите и след тях остават веднага дупки. Защото е тъмно. Не се знае кои са реалните собственици, реалните строители, реалната стойност на обекта и какво точно и на кого се плаща, защото е тъмно.“ Всеки, който е наясно със случващото се в България, отлично знае за какво говори президентът:       „Лесно е само да намираш кусури“, реагира и Цветан Цветанов след публичната лекция на президента.  Големият проблем на властта обаче e именно тук: Радев този път не намери само кусури и не сложи тежка диагноза, а показа и даде заявка за алтернатива.   Той постави и отговори на три важни политически въпроса:  Какво е състоянието на държавата днес?  Какво искаме да променим и да постигнем вбъдеще? Как да го постигнем? С какъв инструментариум? За дереджето сме наясно:  - най-бедната държава в ЕС с милиони, живеещи в бедност - шокиращо ниски пенсии - битова престъпност и корупция - варварски начин на приватизация - недоверие в съдебната система - блокирани инститиции - ниска производителност на труда И така нататък.  Накратко:    Логично    „Да има прозрачност на собственост, на управленски решения, на харчене на публичен ресурс. Да има ясно установени правила, които да важат за всички. Прокуратурата и съдът имат   да върнат доверието в тях и в България като погнат безкомпромисно крадците, корумпираните, престъпилите закона, независимо дали са от управляващи, от опозиция, от собствените магистратски редици.“   Друга важна цел обаче е образованието. Но не какво и да е образование, а адекватно на времето.  България има техпарк с благословията на Плевнелиев. Уви, техпарк, който може да бъде отнесен към „пиар акциите“, с които се рекламират овластените.  Прочетете внимателно този пасаж:  , от което се нуждаем. А то трябва да бъде конкурентоспособно. В някои държави например вече изучават информационни технологии, програмирани в детските градини.   (...) През февруари, по време на посещението си в Ереван, разгледах Центъра за креативни технологии ТУМО, създаден по обществена и частна инициатива, но  . За мен това беше смесица от емоции.   Представете си една огромна красива сграда със зали, пълни с последно поколение компютърни станции. Не казвам компютри, а компютърни станции, с киносалони, със звукозаписни студиа. И деца, стотици деца, които видях този ден, организирани в групи и проекти от млади ентусиазирани инструктори. Всеки ден след училище и в почивните дни Да, сегашният елит на България инвестира в стиропор, а не в  бъдещето на своята нация. Инвестира в преходност, в материали, които днес носят огромни печалби на кръговете в тъмнината, но с времето подлежат на разруха.    Че президентът щял да прави партия, витае в публичното пространство от известно време. Неслучайно – след острите критики, които той отправя към управлението, единственият легитимен начин за въздействие е чрез политически проект, чиято програма се изпълнява от легитимните институции в страната – правителство и парламент.  В УНСС президентът даде отговор на тези зачестили подмятания:  Но отговорът не е само в тези три изречения, които всеки изтълкува както поиска. Той е в цялата канава на неговото слово.   Ако сега децата ни изостават от връстниците си с години, то ние нямаме никакво време да се туткаме в тъмното.   Радев няма да направи партия, но може да благослови и подкрепи политически проект(и) с адекватна визия, енергия и морал.  Президентът счупи матрицата на сегашния елит и постави много ясна цел: търсят се нови лидери на всички нива.   Прожекторите и микрофоните работят само за министри, депутати, медийни гурута и публицисти, минали през тренинг как да си държим ръцете пред камера и кои словосъчетания да използваме пред публика.  Стига!  Впрочем, тези словосъчетания постигат обратен ефект. Свързването на президента с БСП, Русия или Решетников не само не е вярно, то е нелепо и най-важното –    Да се приказва, че Радев искал да отклони България от европейската орбита – също. Нито Радев, нито България се е засилила да напуска европейската орбита. Точно обратното –    Говорещите клишета не предизвикват ентусиазъм, това е ясно.  Президентът, награден с аплодисменти в залата на УНСС, произнесе своята реч пред точната публика, на точното място и да се надяваме – в точното време.  България ужасно закъснява, а управляващите не искат нито да видят, нито да чуят това.  Ще изпуснем ли последния си шанс за нови лидери?", "date": "2018.04.17", "title": "Президентът счупи матрицата на сегашния елит. Последен шанс за нови лидери! "}
{"url": "http://epicenter.bg/article/Praznichnoto-patuvane-vav-vlakovete---veche-samo-s-rezervatsiya/152043/4/0", "text": "В празнични дни клиентите на БДЖ ще могат да пътуват по най-натоварените направления само след предварителна резервация на място, пътниците без резервация ще бъдат връщани. Това обяви в предаването „Тази сутрин“ по bTV изпълнителният директор на БДЖ Владимир Владимиров в отговор на въпрос за претъпканите влакове по празниците.  Според статистиката от 550 влака препълнени са били 17, като само в 10 е имало проблеми и то само в една част от участъците, каза Владимиров.  По думите му БДЖ е било изненадано от наплива на пътници в някои участъци, затова не са предвидили по-големи състави.  „Извинявам се на всички пътници, които са били поставени в такива условия, но по време на празниците пътуват много повече хора, отколкото обикновено, и невинаги можем да се справим с тези ситуации. Затова сега предприемаме няколко краткосрочни мерки и едно дългосрочно решение“ – закупуването на нови композиции, каза Владимиров.  По думите му генералният проблем е, че в дружеството седем години текат тежки реформи и от него са излезли 640 млн. лв. за погасяване на задължения и други плащания, а не за инвестиции. „В момента не разполагаме с достатъчно вагони, за да можем да добавим по време на всички празници, добавяме това, което е възможно, Но твърде често сме изненадани от това как хората изведнъж решават да пътуват и не можем да предвидим такова нещо. Има много хора, които идват в последния момент на гарите, те не са направили резервации, нямат предварително закупени билети, но желаят да пътуват“, обясни Владимиров.  Затова на следващите празници ще бъдат предприети нови мерки – освен резервациите, правостоящите ще бъдат ограничени до 20 души във вагоните с купета и до 10 души в тези без купета.  Продажбата на билети с предварително запазено място за Гергьовден започва на 23 април, заедно с разяснителна кампания, каза гостът. Резервацията трябва да се направи предварително на място. Разработва се билетоиздаващата система и в момента се внедрява по доста гари, когато бъде завършена, всичко ще може да се прави онлайн.  За запалилия се влак на гара Коньово Владимиров каза, че „според вътрешната проверка на БДЖ вагонът е изправен, минал е през всички необходими прегледи и ремонт, вкл. преглед на инсталацията, спазени са всички правила, така че нашите специалисти изключват техническа повреда и смятат, че има външна намеса. Това може да е немарливост или умишлено действие“, уточни той.  Без да се ангажира с твърди срокове, Владимиров изчисли, че до края на мандата на това правителство би трябвало да има модерни мотрисни влакове по релсите на България.  По думите му във всички нови влакове ще има видеонаблюдение.", "date": "2018.04.17", "title": "Празничното пътуване във влаковете – вече само с резервация"}
{"url": "http://epicenter.bg/article/KEVR-se-izgavri-s-potrebitelite-na-ChEZ/152088/4/0", "text": "Комисията за енергийно и водно регулиране (КЕВР) публикува на интернет страницата си „неповерителна“ версия на предложенията на енергоразпределителните дружества за повишение на цената на тока от 1 юли 2018 до 30 юни 2019 г. От информацията не става ясно какво увеличение иска ЧЕЗ, тъй като цифрите са заличени. Поради същата причина остават напълно неразбираеми и мотивите на дружеството за покачване на цените, коментира \"Гласове\".   От писмо на КЕВР до БСП преди седмица стана ясно, че ЧЕЗ иска увеличение с 51% на нощната тарифа, с 35% на цената за достъп, с 34% на цената за пренос и с 5% на дневната тарифа   ЕВН са поискали увеличение на нощната с 5.4%, на дневната с 6,9%. „Енерго про“ са поискали средно увеличение с 5.5%. Публикуваните от КЕВР документи обаче не потвърждават тази информация поради изтритите в тях данни.   Не става ясно защо енергийният регулатор е решил да публикува въпросните оферти, при положение, че всички числа в тях са заличени. Така не става ясно какви са разходите на доставчиците на ток, въз основа на които те искат по-големи приходи.   Сред основанията си за по-високите цени от ЧЕЗ посочват оперативните разходи, направени за ребрандиране на центровете за обслужване на клиенти, за реклама, смяна на домейна, визитни картички, интернет-страница и имейли за кореспонденция и пр. Размерът на направените разходи обаче не може да се види.   Предложенията може да прочетете  .", "date": "2018.04.17", "title": "КЕВР се изгаври с потребителите на ЧЕЗ"}
{"url": "http://epicenter.bg/article/Temenuzhka-Petkova--Inerkom-quot--shte-pridobie-biznesa-na-ChES--no-edva-li-Ginka-shte-upravlyava-druzhestvoto/152098/4/0", "text": "Не вярвам Гинка Върбакова да е лицето, което ще управлява чисто технологично процеса на дружеството, тя не е техническо лице. Това обяви министърът на енергетиката Теменужка Петкова, която бе изслушана по време на последното заседание на Временната парламентарна комисия за ЧЕЗ.   Както вече е известно Петкова се познава лично с Върбакова и това бе причина самата тя да хвърли оставка, след като стана известно, че фирмата „Инерком\" купува дяловете на ЧЕЗ в България.   „Г-жа Върбакова не е техническо лице, както предполагам и собствениците на други електроенергийни предприятия. Не съм видяла някои от тези собственици да отиде да застане под трафопоста и да осъществява определени дейности\", каза Петкова.   „Българските граждани трябва да бъдат спокойни и не трябва да се притесняват от това, че се извършва смяна на собствеността. Държавата контролира и регулира този процес\", обяви енергийният министър.   Относно промяната в решението на правителството дали да влезе в сделката за закупуване на електроразпределителното дружество и окончателния отказ от това Петкова коментира:  „Инерком\" е компанията, която ще придобие този бизнес. Той не води своето начало от февруари тази година. Това са дейности, които преди това българската държава е осъществявала. След това тя е решила ,че трябва да продаде тази част от българската енергетика. Мотивите са ясни, мотивите са категорични. Ние сме ги обявили пред всички инвеститори и там ясно е разписано защо правителството тогава тръгва да прави подобна крачка. Сега, когато други компании купуват активи, българските граждани трябва да са наясно, че тези компании имат необходимия мениджмънт\", допълни енергийният министър.  ", "date": "2018.04.17", "title": "Теменужка Петкова: Инерком\" ще придобие бизнеса на ЧЕС, но едва ли Гинка ще управлява дружеството"}
{"url": "http://epicenter.bg/article/Arestuvaha-kmetitsata-na--quot-Mladost-quot--s-podkup-/152057/3/0", "text": "Кметицата на \"Младост\" Десислава Иванчева е закопчана с белезници на кръстовището на бул. \"Васил Левски\" и ул. \"Ген. Гурко\" пред Спортната палата, предаде репортер на Агенция \"Фокус\". Движението е затруднено, регулира се от пътни полицаи.   На място има и линейка. Иванчева стои права до полицейски автомобил. Полицейското присъствие е засилено. Пространството около мястото на акцията е заградено. Кметицата на столичния район \"Младост\" Десислава Иванчева е задържана за получаване на подкуп, предаде и NOVA тв.   Тя била хваната с крупна сума пари - 70 000 евро. Това била само първата вноска от поискани от кметицата 250 000 евро за издаване на разрешително за строеж.  При акцията, извършена на бул. \"Васил Левски\" в центъра на София във вторник, белезници щракнали на ръцете и на заместничка на Иванчева, както и на посредници за предаването на подкупа.    Преди минути бившият депутат от ГЕРБ, а сега съветник в партията, Антон Тодоров съобщи в личния си профил в социалната мрежа:     Специализираната прокуратура провежда разследване за корупционни престъпления в Община Младост. Това съобщи за Агенция „Фокус“ прокурор Румяна Арнаудова – говорител на главния прокурор.  „Разследването се извършва съвместно с Комисията за противодействие на корупцията и за отнемане на незаконно придобито имущество (КПКОНПИ). В момента се извършват претърсвания и разпити на свидетели. Повече информация ще бъде представена утре, в 11.00 часа, в Съдебната палата“, коментира прокурор Арнаудова.   Извършва оглед на колата на Десислава Иванчева. Пред журналисти административният ръководител на Специализирана прокуратура Иван Гешев помоли разследващите да бъдат оставени да си свършат работата. Той уточни, че утре в 11.00 ще бъде даден брифинг, на който ще се даде информация за случая. Гешев заяви, че в момента не може да каже нищо повече, защото може да попречи на разследването. Все още няма официална информация дали има и други задържани.    Десислава Иванчева е родена на 2 октомври 1973 г. в София. До 8-и клас учи в 118-о училище в \"Младост\".Следват 2 години в СМГ, после завършва Икономическия техникум. Следва и \"Публична администрация\" в НБУ.  През 2000 година стартира бизнес с посредническа дейност, а след това си купува 2 автобуса. Има евролиценз и е член на европейската асоциация по транспорт.  Част от клиентите й през годините са футболният отбор \"Милан\", ЦСКА и националният отбор по борба. Осигурява транспорт за делегациите по време на посещения на президента и премиера на Италия у нас, за което има похвала и медал от Рим.  След това се занимава предимно със специализиран превоз - вози работници и персонал на голяма фирма.  Представител е на световна марка за професионална козметика за коса.  Има магазин и склад, от който зарежда фризьорски салони.  Преди да стане кмет на кв. Младост инициира подписка за местен референдум, насочен, против презастрояването на квартала. Лидер е и на протестите през октомври 2016 г., при които жителите на квартала излизат с искания да се спре застрояването. Протестите са под мотото \"За Зелен Младост\".  Заради огромната обществена подкрепа, която получава инициативата, както и заради съмнение за сделка за строеж, в който кмета на района д-р Цвета Авджиева. Строежа е в конфликт на интереси, премиерът Бойко Борисов иска оставката на Авджиева. Столичния кмет спира строежа до приключване на проверката по случая.  През 2016 г. се кандидатира като независим кандидат за кмет на район. „Младост“ и печели изборите. Подкрепена е от лидера на \"Нормална държава\" Георги Кадиев.  С половинката си живее на семейни начала от 15 г. Няма деца.  ", "date": "2018.04.17", "title": "Арестуваха кметицата на \"Младост\" с подкуп, стои закопчана с белезници пред Спортната палата"}
{"url": "http://epicenter.bg/article/Piarat-na-rayon-Mladost--Atakata-sreshtu-Desislava-Ivancheva-e-naglasena/152064/3/0", "text": "Пиарът на район \"Младост\" Петър Кърджилов написа във \"Фейсбук\", че в сградата има полиция и служители на антикорупционния орган, като работещите в общината не се допуска да излизат, съобщи bTV.   Иванчева застана начело на Район \"Младост\" след граждански протести срещу застрояването. Управлението й обаче беше белязано от скандали, като част от поддръжниците й и \"Нормална държава\" на Георги Кадиев оттеглиха подкрепата си с мотива, че не е постигнала резултати.", "date": "2018.04.17", "title": "Пиарът на район “Младост“: Атаката срещу Десислава Иванчева е нагласена"}
{"url": "http://epicenter.bg/article/Mikrobus-bez-shofyor-pomete-mlada-zhena-vav-Varna-/152070/3/0", "text": "21-годишна жена пострада тежко, след като микробус без шофьор я блъсна на варненска улица. Сигналът за инцидента е подаден вчера около 14.30 часа, съобщиха от Областната дирекция на МВР в морския град, цитира Dir.bg.  33-годишният шофьор на микробус \"Пежо\" паркирал на ул. \"Фредерик Жолио-Кюри\". Мъжът, който е от град Тервел, обаче не се уверил, че е обезопасил буса.  Така микробусът потегля и блъска 21-годишна пешеходка. Младата жена е транспортирана от екип на Спешна помощ в МБАЛ \"Света Анна\", където след прегледи е установено, че тя е с фрактури на двата крака.  Пострадалата е настанена за лечение в болницата, като от там съобщиха, че няма опасност за живота й.  По случая е образувано досъдебно производство.", "date": "2018.04.17", "title": "Микробус без шофьор помете млада жена във Варна "}
{"url": "http://epicenter.bg/article/Advokatat-izvikan-ot-Ivancheva-oshte-ne-e-dopusnat-do-neya-i-ne-znae-za-kakvo-stava-vapros/152074/3/0", "text": "Кметът на столичния район \"Младост\" Десислава Иванчева е била арестувана в рамките на съвместна операция на Специализираната прокуратура и новата Антикорупционна комисия. От двете институции ще дадат повече информация по случая утре. Според неофициални източници от разследването Иванчева е задържана със 70 000 евро подкуп, съобщи БНР.   Тази сума обаче към момента не е потвърдена от нито една от институциите, които се занимават със случая. Все още продължават следствените действия на мястото на ареста. По информация на \"Хоризонт\" в ареста е и заместник-кмет на община \"Младост\".  Операцията се провежда по един от първите сигнали, постъпили в новия антикорупционен орган. На мястото на акцията - пред Спортната палата в София, полицейското присъствие продължава да бъде засилено.  Пред БНР адвокат Върбан Върбанов, който е бил извикан от Десислава Иванчева, за да поеме защитата ѝ, каза, че до този момент никой не го допуска до нея и самият той не знае за какво става въпрос.   Единственото, което са му обяснили от прокуратурата към момента е, че се водят следствени действия.  Десислава Иванчева спечели изненадващо кметските избори в район \"Младост\" през 2016 година. Тогава тя победи кандидата на ГЕРБ Мария Илиева. Иванчева получи подкрепата на бившия депутат от БСП - Георги Кадиев и политическата му формация \"Нормална държава\". След няколко месеца обаче Кадиев оттегли доверието си от Иванчева и се извини на жителите на \"Младост\".   Десислава Иванчева стана известна покрай летните протести срещу застрояването на столичния район.", "date": "2018.04.17", "title": "Адвокатът извикан от Иванчева още не е допуснат до нея и не знае за какво става въпрос"}
{"url": "http://epicenter.bg/article/Eto-parite--s-koito-hvanaha-Desislava-Ivancheva/152086/3/0", "text": "Със 70 хиляди евро подкуп е хваната кметицата на \"Младост\" Десислава Иванчева. Това бе непотвърдената информация покрай нейното задържане. Властите отказаха да коментират този аспект от случая, но арестът бе извършен показно в центъра на столицата и парите на местопрестъплението се видяха, предава Канал 3.  Повече от час след задържането разследващите извършваха оглед на автомобила ѝ. Районът около Министерството на спорта, където кметицата бе задържана, остана отцепен с часове, което затрудни трафика. Самата Иванчева остана около 3 часа на улицата пред Спортната палата, окована в белезници.  Определено става въпрос за солидна сума в евро. На кадъра, хванат от Канал 3 се вижда как служител на разследващите събират като доказателство пачки с банкноти от по 100 евро.  Десислава Иванчева бе задържана заедно със заместничката си Биляна Петрова за получаване на подкуп. Според непотвърдените данни тя е трябвало да получи 70 хиляди евро, като това било само предварително плащане от рушвет от 250 хиляди евро за издаване на разрешително за строеж.   „Няма пари, няма пари. Арестувана съм, но не зная за какво. От часове съм без адвокат”. Това успя да извика задържаната кметица на район „Младост” Десислава Иванчева към журналистите.   \r\n При обиска на колата й са намерени пликове с пари, а разследващите броят пари. Те прибират преброените пари в пликове. \r\n   Нямам информация все още, освен от медиите, така че не бих могла да коментирам, каза пред журналисти кметът на София Йорданка Фандъкова във връзка с ареста на кмета на Район „Младост“ Десислава Иванчева, предаде Агенция „Фокус“.  „Кметовете се избират мажоритарно, включително и районните. Отговорността е голяма“, изтъкна тя. Попитана получавала ли е сигнали за нередности в район „Младост“ кметът посочи: „Имали сме сигнали за забавени преписки, които съм изпращала на вниманието на кмета на „Младост“ за предприемане на действия. Разглеждани са и на комисия, но при мен са идвали само сигнали и оплаквания за забавени преписки в района“.  В отговор на въпрос получавани ли са сигнали от строителни фирми Йорданка Фандъкова уточни: „Сигналите, които съм получавала, са само за забавени преписки по административни дейности, които сме искали да бъдат процедирани, така както закона изисква“. Попитана как ще реагира на ареста на кмета на район „Младост“ в качеството си на неин шеф столичният кмет коментира: „Не съм шеф на районните кметове. Подчертавам, че всички районни кметове са избрани мажоритарно от гражданите на съответния район. Имаме само координационни взаимоотношения. Доста често се бърка, че съм шеф на районните кметове, но това не е така. Шефове са им гражданите, които са ги избрали“.  В отговор на въпрос сблъсквала ли се е с проблеми в тези координационни взаимоотношения с Десислава Иванчева Йорданка Фандъкова посочи:  „Проблемите са със забавени процедури по различни теми, включително и дейности на общината. Опитвали сме се да помагаме на район „Младост“. „Не деля кметовете нито по партиен, нито по друг признак. Хората в районите очакват и от мен като кмет на града да свършим работа по ремонти, поддръжка на района и инвестиции. В „Младост“ изграждаме голяма детска градина. Очаквам да започне и първият етап на парк „Въртопо“ всеки момент. Взаимоотношенията ни са чисто служебни“, каза още кметът.  ", "date": "2018.04.17", "title": "Ето пачките евро, с които хванаха кметицата на \"Младост\""}
{"url": "http://epicenter.bg/article/Sastezatelyat--vryazal-kolata-si-v-publikata---izdirvan-ot-MVR-po-prisada-ot-2013g--/152090/3/0", "text": "Автомобилният състезател, който се вряза в публиката, е бил издирван от пет години. Той е осъден за документна измама за 79 500 щ.д. Мъжът се е предал на правосъдието два дни след извършена катастрофа по време на рали, съобщиха от прокуратурата, информира News.bg.  Издирваният от правосъдието в България Николай Христов Георгиев, който е с влязла в сила присъда от 2013 г., се е предал днес. Георгиев е издирван от пет години, за да бъде изпълнена 3-годишната му ефективна присъда при общ режим.  45-годишният варненец е признат за виновен за документна измама в особено големи размери, представляваща особено тежък случай от Варненския окръжен съд.  Между 23 и 24 септември 1999 г. с фалшиви документи изтеглил без правно основание 79 500 щатски долара, собственост на морско лице. Ефективната присъда на Георгиев влиза в сила през 2013 год.  Наказателното производство срещу него и съучастника му Петър Петров, е било неколкократно спирано и възобновявано. Правосъдието привлякло Георгиев задочно към наказателна отговорност.  Окръжната прокуратура във Варна издала Европейска заповед за арест (ЕЗА) на 23 май 2008 г. Георгиев е обявен и на международно издирване в страните - членки на ЕС.  На 3 октомври 2008 г. Интерпол - Мадрид уведомява български съдебни власти, че лице с идентични отпечатъци е засечено от испанските власти във връзка с трафик на наркотици на национално ниво. Лицето се представяло под името Наин Сабан Сабан, роден на 27 юни 1974 г. в Прищина, Югославия.  Преди това Интерпол засякъл Георгиев в Северен Лондон, Кралство Великобритания. С истинските си имена той открил банкова сметка в Лондон на 1 октомври 2007 г. и извършил три парични превода към своя сметка в България.  На 23 октомври 2007 г. той превел 5450 британски лири, на 23 ноември 2007 година - 5400 лири, а на 26 ноември 2007 г. - 7000 британски лири. Тъй като нямал трудов договор, нито видими източници на доходи, банката наложила запор на сумата.  От 9 юли 2013 г. започнал да тече давностният срок за привеждане в изпълнение на присъдата на Георгиев. На 7 август 2013 г. той бил обявен за издирване за изпълнение на ефективното наказание от 3 години лишаване от свобода. Окръжната прокуратура във Варна издава втора европейска заповед за арест на 17 октомври 2014 г.  Издирваният от съдебните власти в България излиза на светло едва преди няколко дни, когато като автомобилен състезател по време на провеждането на рали Мемориал \"Валери Великов\" автомобилът му се врязва в публиката, като ранява четирима души.  Двама от пострадалите са със средни телесни повреди. В Районната прокуратура в Шумен е образувано досъдебно производство срещу Николай Георгиев за причиняване на средна телесна повреда на повече от едно лице.  По-рано през деня Георгиев се е предал сам в областната дирекция \"Съдебна охрана\" във Варна.", "date": "2018.04.17", "title": "Състезателят, врязал колата си в публиката - издирван от МВР по присъда от 2013г. "}
{"url": "http://epicenter.bg/article/Nad-3-chasa-kmetitsata-na--Mladost--stoi-zakopchana-s-beleznitsi--prodalzhava-obiskat-na-kolata---/152091/3/0", "text": "Над 3 часа продължават процесуално-следствените действия пред Спортната палата спрямо кмета на район „Младост“ Десислава Иванчева, предаде репортер на Агенция \"Фокус\".  Кметът Иванчева се опита да говори пред събралите се на мястото журналисти и извика: \"Няма пари! Няма пари!\".  Униформените обаче не ѝ позволиха да говори. Кметът все още е с белезници.  На място са административният ръководител на Специализирана прокуратура Иван Гешев, членове на Антикорупционния орган и полицаи. Движението в района не е затруднено и се регулира от „Пътна полиция“. Тъй като действията на полиция и Прокуратура продължават над 3 часа се наложи да се донесат столове, на които да седнат следователите.  Адвокатът на Иванчева Върбан Върбанов също е на място, но не е допуснат до нея. По неофициална информация кметът на „Младост“ е поискала 70 хил. евро, за да издаде разрешение за строителство. Не е ясно докога ще продължи обискът.  ", "date": "2018.04.17", "title": "Над 3 часа кметицата на „Младост“ стои закопчана с белезници, продължава обискът на колата ѝ "}
{"url": "http://epicenter.bg/article/Kmetitsata-na--Mladost--progovori-za-rushveta-ot-70-000-evro/152093/3/0", "text": "След около 3 часа, през които престоя на улицата кметицата на столичния район „Младост” Десислава Иванчева проговори. Тя се разкрещя и започна да вика „Пари няма, пари няма” пред служителите на реда и събралите се хора, сред които и множество представители на медиите на бул. „Васил Левски” пред Спортната палата, разказва Канал 3.   Иванчева бе закопчана по-рано днес при специализирана акция срещу корупция, като бе хваната с подкуп. Видя се как разследващите описваха като доказателства пачки с банкноти от по 100 евро. По непотвърдена информация сумата е била 70 хиляди евро, което пък било първоначална вноска от рушвет от 250 хиляди евро за разрешително за строеж.   Още в първите минути след ареста, пък на Иванчева ѝ прилоша и бе извикана линейка. Тя обаче бе оставена на улицата с белезници на ръцете през цялото време, докато трае огледа на колата ѝ и бъдат събирани и описвани доказателствата. Присъствието ѝ пък според ръководителя на Специализираната прокуратура Иван Гешев е просто „мираж”.", "date": "2018.04.17", "title": "Кметицата на „Младост“ проговори за рушвета от 70 000 евро: Няма пари, няма пари!"}
{"url": "http://epicenter.bg/article/Glasuvat-ostavkata-na-Lukarski-kato-lider-na-SDS-na-2-may/152077/2/0", "text": "Оставката на лидера на СДС Божидар Лукарски ще бъде гласувана на 2 май в Пловдив, където ще се проведе следващото заседание на Националния съвет на партията. Самият Лукарски опита да не допусне представители на шест организации, с мотива, че не са си плащали членския внос. Той дори беше наел частна охранителна фирма. След сблъсъците той обяви един час почивка, докато се успокоят страстите, но след това обяви, че разпуска заседанието и си тръгна.  Заместникът му Емил Кабаиванов - един от тези, които искат оставката му, обаче все пак проведе събранието след поименна проверка и допускането на членовете на въпросните шест организации.   „Този НИС е нелегитимен. Ръководството на партията на свика ново заседание“, категоричен бе Божидар Лукарски пред Епицентър.бг. На заседанието в Пловдив Националният съвет трябва да гласува прекратяване на правомощията на Лукарски, да избере временен председател и да насрочи национална конференция за избор на нов лидер.", "date": "2018.04.17", "title": "Гласуват оставката на Лукарски като лидер на СДС на 2 май"}
{"url": "http://epicenter.bg/article/BSP-nyama-da-nominira-kandidati-za-KEVR/152083/2/0", "text": "Лидерът на БСП Корнелия Нинова заяви, че партията няма да излъчва номинации за кандидати за Комисия за енергийно и водно регулиране. По думите ѝ това решение e било прието със 100 % пълно мнозинство и съгласие на Изпълнителното бюро на партията преди няколко часа.   Тя представи пред медиите в града и аргументите, с които е било взето решението. „Този модел - на КЕВР и на останалите регулационни, уж независими органи, е сбъркан още от началото. Това не са независими органи, а органи, които провеждат или корпоративни или политически интереси. Ние заявяваме, че искаме смяна на модела на подобен вид управления на тези органи и начина, по който взимат решения. Поради което няма как, заради това оспорване на съществото на такъв орган, сега да предложим кандидати за КЕВР\", подчерта Корнелия Нинова. Тя добави, че към момента не е било обсъждано и взимано решение за оттегляне на членовете на БСП в сега действащите регулационни органи.   „Не сме обсъждали подобно нещо, но оттук нататък няма да предлагаме членове на такива органи – решение на Изпълнителното бюро\", каза още Нинова.  ", "date": "2018.04.17", "title": "БСП няма да номинира кандидати за КЕВР"}
{"url": "http://epicenter.bg/article/Ginka-se-skri-ot-vaprosite-za-pokupkata-na-ChEZ--razgneviha-se-ot-BSP/152085/2/0", "text": "Потенциалният купувач на ЧЕЗ Гинка Върбакова се скри от Временната комисия за установяване на всички факти и обстоятелства във връзка с приватизацията и планираната продажба на дружествата на \"ЧЕЗ Груп\" в България. Това посочиха от БСП, чийто представител Жельо Бойчев е предсадател на комисията.   „Върбакова е изпратила представители на \"Инерком\", а на въпросите на синдикатите е отговорила писмено. Заседанието на комисията продължава вече час и половина“, коментират от партията.   Основно депутатите от БСП притискат представителите на \"Инерком\" да обяснят откъде и с какви средства ще закупят предприятието. От отговорите им става ясно, че тепърва се водят преговори с банките, които да осигурят финансиране.   От друга страна от ЧЕЗ заявяват в писмо до комисията, че \"Инерком\" са предотавили достатъчно доказателства за произхода на средствата. Членовете на комисията са категорични, че има разминаване между обясненията на ЧЕЗ и \"Инерком\". Това е поредният случай, когато в комисията постъпва противоречива информация, категорични са от левицата.", "date": "2018.04.17", "title": "Гинка се скри от въпросите за покупката на ЧЕЗ, разгневиха се от БСП"}
{"url": "http://epicenter.bg/article/Sergey-Stanishev--Sotsialistite-hvarlyame-vsichki-usiliya-Kalfin-da-oglavi-OLAF/152087/2/0", "text": "Социалистите хвърлят всички усилия бившият вицепремиер Ивайло Калфин да оглави ОЛАФ – Европейската служба за борба с измамите. Това заяви за Епицентър.бг президентът на Партията на европейските социалисти Сергей Станишев след гласуването в Комисията за бюджетен контрол на Европейския парламент (ЕП). Българските червени евродепутати били в пълен сбор за заседанието, проведено от 22,30 ч във вторник в Страсбург.   Лидерът на ПЕС призова правителството да окаже подкрепа на Ивайло Калфин за заседанието на Съвета на 30 април, като потърси диалог с Европейската комисия. Станишев отбеляза, че досега няма българин на такава висока институционална позиция в структурите на Европейския съюз. „Това е огромен шанс за България“, подчерта Сергей Станишев. ОЛАФ контролира как се харчат парите от еврофондовете, а това са огромни средства.   Ивайло Калфин бе вицепремиер и министър на външните работи в кабинета на Сергей Станишев, а по-късно – вицепремиер и социален министър във втория кабинет на Бойко Борисов.   Кандидатите за шеф на ОЛАФ били 76 и българинът успял да стане един от четиримата, които изслушала снощи специализираната комисия на ЕП. Гласуването било тайно и в два тура, като всеки евродепутат гласувал „двойно“ - преференциално за един кандидат и за второ предпочитание. Така на първия тур Калфин получил най-много гласове – 22, а финландецът Виле Итала – 21. Итала обаче надделял на втория тур с 13 гласа, Калфин останал с 11.   Освен вицепремиер в две правителства, Ивайло Калфин бе и евродепутат от Групата на социалистите и демократите. Калфин бе и единственият източноевропеец и единствен представител на левицата в групата, която подготвяше сегашния бюджет на Европейския съюз. В момента е специален съветник на еврокомисаря Гюнтер Йотингер. Досега шеф на ОЛАФ бе Джовани Кеслер.    ", "date": "2018.04.17", "title": "Сергей Станишев: Социалистите хвърляме всички усилия Калфин да оглави ОЛАФ"}
{"url": "http://epicenter.bg/article/Shefat-na-API-otgovori-na-prezidenstvoto-za-magistralite-/152089/2/0", "text": "Председателят на Управителния съвет на Агенция „Пътна инфраструктура“ инж. Дончо Атанасов изпрати книгата „Пътищата на България“ на началника на кабинета на президента на Република България Иво Христов и на секретаря по регионално развитие на президента Цвета Тимева, съобщиха от АПИ. Това става явно в отговор на вчерашните критики на президента относно строителството на магистрали, без да се знае \"кои са реалните собственици, реалните строители, реалната стойност на обекта и какво точно и на кого се плаща, защото е тъмно\".  В писмото си до тях инж. Атанасов посочва, че през последните 7-8 години са построени над 300 км автомагистрали, което е почти два пъти повече отколкото съществуващите автомагистрали до влизането на България в ЕС през 2007 г.  Благодарение на финансирането от европейските фондове и националното съфинансиране са доизградени автомагистралите „Тракия“, „Марица“, „Люлин“, продължава и изграждането на АМ „Струма“. Рехабилитирани са и повече от 900 км второкласни и третокласни пътища. В писмото си инж. Атанасов подчертава, че финансирането с европейски средства се извършва по строги регламенти и средствата се сертифицират. Новопостроените участъци имат необходимите гаранционни срокове от 5 години за пътната част и 10 години за съоръженията и мостовете. АПИ като възложител, Управляващите органи на Оперативните програми, Сертифициращите органи, в лицето на Националния фонд, както и ИА „Одит на средства от ЕС“ извършват строг контрол на финансираните от тях проекти, включително и на проведените обществени поръчки.  Инж. Атанасов посочва още, че системното недофинансиране на пътния сектор води до влошаване на състоянието на републиканските пътища и немалка част от тях не са основно ремонтирани повече от 30 години, но с въвеждането на тол системата предстои в близките години да се повишат приходите в бюджета на пътната агенция, което ще доведе до трайното подобряване на тяхното състояние.  ", "date": "2018.04.17", "title": "Шефът на АПИ отговори на президента за магистралите "}
{"url": "http://epicenter.bg/article/Radev--Modernizatsiyata-na-armiyata-e-zadalzhitelno-uslovie-za-utvarzhdavaneto-ni-v-NATO-/152092/2/0", "text": "Модернизацията на Българската армия е задължително условие за утвърждаването ни като надежден съюзник в НАТО, заяви държавният глава Румен Радев, който днес на „Дондуков“ 2 се срещна с Върховния командващ Съюзното командване на НАТО по операциите генерал Къртис Скапароти. България участва активно в инициативите на НАТО и трябва да положи необходимите усилия за модернизацията на Въоръжените си сили съобразно стандартите на Алианса в името на сигурността на своите граждани, подчерта още държавният глава. Президентът Радев запозна генерал Скапароти с целите на предстоящия по-късно тази седмица Консултативен съвет за национална сигурност. „Необходимостта от модернизиране и осъвременяване на способностите на българските въоръжени сили е от ключова важност и ще продължавам да настоявам за политическа воля в тази сфера, за да може страната ни да изпълнява ефективно задълженията си на съюзник“, каза още държавният глава. По време на разговора Румен Радев и Къртис Скапароти обсъдиха инициативите на Европейския съюз в сферата на отбраната. Общо бе разбирането, че усилията на ЕС и НАТО за изграждане и развитие на отбранителни способности трябва да се допълват. „Общоевропейските проекти, които развиват и надграждат настоящите способности на държавите членки, следвайки неотлъчно стандартите на НАТО, са от полза за сигурността на гражданите“, заяви държавният глава. Генерал Скапароти даде висока оценка на приноса на българските военнослужещи в мисиите на НАТО и благодари на България за активното ѝ участие в ключови инициативи на Алианса. „България оказва незаменима подкрепа на НАТО във всичките му ключови инициативи. Ученията, които се провеждат на територията ѝ, са ефективни и полезни“,  заяви върховният главнокомандващ генерал Скапароти.", "date": "2018.04.17", "title": "Радев: Модернизацията на армията е задължително условие за утвърждаването ни в НАТО!"}
{"url": "http://epicenter.bg/article/Iliyana-Yotova-na-sreshta-sas-selskostopanski-proizvoditeli--Darzhavata-tryabva-da-zastane-zad-vas-/152094/2/0", "text": "„Необходима е по-голяма подкрепа от държавата. Намаляват се субсидиите, а се увеличават изискванията. Постоянно се говори, че държавата трябва да стимулира родното земеделско производство, а същевременно не прави всичко нужно за това.“ Това сподели на среща с вицепрезидента Илияна Йотова Велика Славова – дългогодишен председател на Земеделска кооперация „Нива-93“ в село Професор Иширково. Кооперацията, която отбелязва 25 години от създаването си, е една от най-големите и стабилни в България. Кооперацията обработва близо тридесет хиляди дка, на които основно се отглеждат зърнени култури, както и плодове. Освен селскостопанската дейност ЗК „Нива-93“ развива и производство на хляб, закуски и сладкарски изделия. „Преди 25 години, когато създадохме кооперацията, целта беше да се осигури работа на всички. 25 години по-късно това се случва все по-трудно“, заяви Велика Славова. Като основни проблеми тя посочи застаряването на населението и недостига на работна ръка. „Преди време четири автобуса извозваха берачи от околните населени места, сега е един, при това полупразен“, посочи тя. В момента 150 души работят на постоянен трудов договор в кооперацията. Липсват достатъчно пазари за продукцията, а изкупните цени са много ниски, почти равни на себестойността на продукцията, сподели Велика Славова. По думите й при всеки възникнал проблем държавата се оправдава с Европейския съюз. Славова очерта и слабостите в неговата политика по отношение на селскостопанските производители. Все по-тромави стават процедурите по усвояване на европейски средства, появяват се все нови и нови критерии. „Европейският съюз финансира дейности, от които после не се интересува. Сега са протеиновите култури. Стимулите за тях са много ниски, никакви пазари няма за тях, а същевременно са задължителни“, отбеляза председателят на ЗК „Нива-93“. Кооперацията провежда и активна социална политика. Стимулира финансово млади семейства с деца. Подпомага лечението на социално слаби хора, както и различни мероприятия в село Професор Иширково. Вицепрезидентът Илияна Йотова е категорична, че всички проблеми на селскостопанските производители трябва да бъдат поставени на масата и държавата да поеме активна роля при решаването им. Необходимо е процедурите по усвояване на европейските фондове да станат по-гъвкави. „Особено важно е България да заяви ясна позиция за това, особено днес, когато се водят преговорите за следващия бюджет на ЕС“, отбеляза вицепрезидентът.", "date": "2018.04.17", "title": "Илияна Йотова на среща със селскостопански производители: Държавата трябва да застане зад вас!"}
{"url": "http://epicenter.bg/article/Iliyana-Yotova--Hora-kato-prof--Ishirkov-sa-primer--koyto-tryabva-da-sledvame-/152095/2/0", "text": "„Учен от българска, европейска и световна величина, проф. Анастас Иширков завеща на България знанията и научните си постижения, без да поиска нищо за себе си. С активната си дейност в името на България, в името на следващите поколения той е от онзи рядък тип хора, които днес трябва да са пример, който да следваме.“ Това заяви вицепрезидентът Илияна Йотова в село Професор Иширково. Вицепрезидентът бе гост на тържествата по случай 150-годишнината от рождението на проф. Анастас Иширков – основоположник на географската наука в България, и 75 години, откакто силистренското село носи неговото име. „Иширковци, бъдете горди, че сте родени в това китно българско село, което носи името на човек от такава величина като проф. Иширков“, обърна се Илияна Йотова към жителите на Професор Иширково. За да просъществуват селата обаче е необходима помощта на държавата, убедена е вицепрезидентът. „Жалко е, че в страна, която вече 10 години е член на ЕС, именно българското село е най-бедното в Европа. Всеки месец по една махала или цяло село изчезват. Хората живеят бедно, заплашени са от социално изключване“, отбеляза Илияна Йотова. По думите й е необходима специална държавна политика за българското село. Освен финансиране от европейските фондове трябва да се отделят средства и от националния бюджет за целенасочено финансиране на селата.", "date": "2018.04.17", "title": "Илияна Йотова: Хора като проф. Иширков са пример, който трябва да следваме!"}
{"url": "http://epicenter.bg/article/Rumen-Radev-udostoi-s-pochetniya-si-znak-prezidenta-na-Mezhdunarodnata-filatelna-federatsiya/152096/2/0", "text": "Държавният глава Румен Радев удостои днес президента на Международната филателна федерация Тай Пенг Хиан с Почетния знак на българския президент. Отличието беше връчено за приноса на Тай Пенг Хиан за напредъка на българското маркоиздаване и филателия, както и за развитието на световното филателно сътрудничество. „Филателията е много повече от увлекателно хоби и с основание може да бъде наречена изкуство, защото събира в себе си културата на народите по света“, заяви на срещата на „Дондуков“ 2 българският държавен глава. Президентът отбеляза, че в съвременната дигитална ера, когато всички работят с електронни писма, особено ценно и индивидуално преживяване е изпращането на писма с марки по пощата. Румен Радев акцентира върху дългата история на българското филателно движение, чиято активна дейност продължава и днес. Гостът и неговите заместници са в София за заседание на Борда на директорите на престижната организация. Тя е основана през 1926 г., обединява 95 национални съюза и представлява интересите на 150 милиона колекционери на пощенски марки в света.  По-рано през деня в присъствието на ръководството на Международната филателна федерация и последователи на Ордена на Тамплиерите в България бе пусната в употреба пощенска марка в блок, посветена на 900 години от създаването на рицарската организация.  ", "date": "2018.04.17", "title": "Румен Радев удостои с почетния си знак президента на Международната филателна федерация"}
{"url": "http://epicenter.bg/article/Do-mesets-sadat-reshava-po-deloto-Yoncheva-sreshtu-Borisov-/152100/2/0", "text": "До месец съдът трябва да вземе решение по делото, заведено от Елена Йончева срещу Бойко Борисов, предаде Дарикнюз. Журналистката и настоящ депутат от БСП съди премиера заради негово изказване от предизборно събитие миналата година, в което твърди, че държавата платила милиони за нейните филми.  Въпреки че репликата бе широко отразена от медиите, защитата и до момента претендира, че Борисов не я е казвал. Видео от предизборното събитие не може да бъде открито и на официалната Facebook страница на премиера, където обикновено се качват неговите изяви. Това предизвика спорове днес между адвокатите на двете страни дали видеото е било изтрито или въобще не е било качвано.  \"Ако продължи, да каже още една дума, ще наруша закона и ще изляза да кажа как бяхме принудени милиони да платим за нея, с мъж премиер тогава\" - изказването на Борисов е от предизборно събитие в Бургас от март 2017 година. Телевизионен репортаж с въпросната реплика бе излъчен и днес в съдебната зала. Според защитата на Борисов обаче подобни видеа не може да се приемат за доказателства, тъй като са обработвани.  Пълни видеа от изявите на Борисов обикновено могат да се намерят на неговата Facebook страница. Видео от Бургас обаче там няма. На предишно заседание шефът на пресцентъра на ГЕРБ Никола Николов заяви, че видеото вероятно изобщо не е качено заради лошо качество или бавна интернет връзка в залата.  На днешното заседание обаче бе разпитано вещото лице Даниела Събева, която заяви, че статия от сайта epicenter.bg съдържа препратка към видео от събитието, качено именно на Facebook страницата на Бойко Борисов. Близо седмица след публикуването на статията обаче линкът в нея вече не работел и изписвал, че видеото е недостъпно.  Според защитата на Борисов обаче няма никакви доказателства, че въпросното видео е било от Бургас и че изобщо е публикувано от официалната страница на премиера, а не от някоя от многото фалшиви такива.  Днес съдът даде две седмици на двете страни да предоставят писмени защити, като до месец съдът трябва да излезе с решение.  Искът на Йончева е за нанесени неимуществени вреди за 20 000 лева. Ако спечели, журналистката обеща да даде парите за благотворителност.  ", "date": "2018.04.17", "title": "До месец съдът решава по делото Йончева срещу Борисов "}
