{"url": "http://epicenter.bg/article/Aleksandar-Marinov--Razkasa-se-evropeyskiyat-politicheski-chadar--na-koyto-upravlyavashtite-razchitaha/185164/2/48", "text": "Разкъса се външният европейски политически чадър, на който управляващите разчитаха. Това каза за обзорното предаване „Това е България“ на Радио „Фокус“ политологът проф. Александър Маринов.  Той прогнозира, че скоро ще се посипят гръмотевици върху „рекордьорите на европейските постижения“.  Проблемите с властимащите не са си отишли, обясни той, като уточни, че те продължават да циркулират и се превръщат във водовъртеж, който скоро ще засмуче настоящото управление.  Проф. Маринов коментира причините за опитите на премиера Бойко Борисов за отклоняване на резултатите от доклада на ЕК.  \"Той опровергава всичките му твърдения колко добре се развива България и колко високо се цени неговото правителство в Европа. Докладът на ЕК излезе по скандален начин, той беше отложен за след изборите. Той подсказва какво ще се случи оттук нататък. Отива си Европейската комисия, на чието благоволение се радваха Борисов и ГЕРБ\", отчете политологът.  \"Най-вероятно в следващия мандат на Комисията ще има сериозни и показни мерки за въдворяване на ред и законност сред най-несправящите се в това отношение държави. България е много удобен кандидат, за да бъде наказан някой“, обясни проф. Александър Маринов.  Той каза още, че разправиите около партийните субсидии няма да отклонят общественото внимание от останалите проблеми в държавата. Безконтролното харчене на допълнителните пари, които харчат депутатите, също трябва да бъде повдигнат, защото няма механизъм, по който да се отчетат тези средства, добави политологът.  ", "date": "2019.06.07", "title": "Александър Маринов: Разкъса се европейският политически чадър, на който управляващите разчитаха"}
{"url": "http://epicenter.bg/article/Karakachanov--Kato-ne-mu-haresva-koalitsiyata-na-Siderov---stava--sdava-i-si-zaminava-/185082/2/0", "text": "Някои колеги като Волен Сидеров вместо да си зададат въпроса защо стигнаха дотук, се опитват да омаловажат постигнатото от ВМРО. Това каза в сутрешния блок на Нова телевизия вицепремиерът и лидер на \"войводите\" Красимир Каракачанов.  Нямам намерение да лекувам този или онзи. Ако някой смята, че е дошло времето да напуска коалиция Обединени патриоти, да бъде така добър да го направи. Няма да си губя времето да отговарям на обвинения и да ставам звероукротител. Още миналата есен свалих синята каска. Не мога да отговарям на хора, които не знаят какво искат, заяви Каракачанов.  Няма смисъл да си говоря със Сидеров. С тона, който държа по време на цялата предизборна кампания, нещо се скъса. Когато нещо се скъса, е трудно да го вържеш после. Като не му харесва коалицията на Сидеров – става, сдава и си заминава. Няма как да работя с някого, който 40 дни хвърля обиди и клевети на наш гръб. Това не го разбирам като коалиционна култура. Насила хубост не става – ако някой иска да се развива самостоятелно, му пожелавам успех, подчерта лидерът на ВМРО.   Той намекна, че някои от колегите му не можели да преживеят прекалено ниските резултати на евроизборите. Освен това с подобно говорене като на Сидеров на практика се скриват истинските купени гласове. Каракачанов посъветва да бъдат направени проверки в Монтана и в ромските махали в Ямбол, родния град на Сидеров, където \"Атака\" е първа политическа сила.   Според него от ромите ВМРО са получили точно 450 гласа. \"И да ги дам на Сидеров, пак няма да мине един процент\", добави министърът. Каракачанов намекна, че в ямболско цяло село - 90% от него, е гласувало именно за Сидеров.   Военният министър счита, че разприте в ОП няма да повлияят на голямата коалиция. По думите му на този етап няма никакви основания за предсрочни избори и правителството ще изкара пълен мандат. Резултатите на евровота показват, че хората не искат предсрочни избори. БСП катастрофално загубиха изборите. Но много искам да направим преглед на програмата за управление - какво е свършено и какво не е свършено, посочи Каракачанов и посочи като един от нерешените проблеми циганската престъпност, заради която е внесъл цяла концепция.    По думите му България гони вариант за закупуване на самолети до 2 млрд. лева.  Красимир Каракачанов опроверга твърденията на Сидеров, че със сделката за Ф-16, което вся още е на етап преговори, военният министър е продал българския национален интерес.  Да предложим, че съм предал националния интерес заради ф-16. Как тогава могат от това да трупам дивиденти. Освен това Конгресът ни даде таван от 1.673 млрд. долара, но това е максимума. Ние гоним варианта да платим за изтребителите около 2 млрд. лева. Например ние може да си спестим езиковата подготовка на пилотите. Аз считам, че е реалистично да имаме окончателна оферта през лятото. Тогава ще кажа официално пред обществото дали офертата е приемлива или не за България, подчерта Каракачанов.  ", "date": "2019.06.07", "title": "Каракачанов: Като не му харесва коалицията на Сидеров – става, сдава и си заминава!"}
{"url": "http://epicenter.bg/article/Novoizbranite-chlenove-na-Evropeyskiya-parlament-ot--BSP-za-Balgariya--provedoha-parvo-zasedanie/185134/2/0", "text": "Новоизбраните членове на Европейския парламент от „БСП за България” проведоха своето първо заседание на 7 юни 2019 г. Това съобщиха от пресцентъра на БСП.   За председател на Делегацията на българските социалисти в ЕП беше избран Петър Витанов. Цветелина Пенкова беше утвърдена като ковчежник. Преизбран беше Станислав Котцилков за секретар на Делегацията.   На своето учредително заседание, членовете на ЕП обсъдиха приоритетните за България въпроси, по които е важно да работят в предстоящия си мандат като евродепутати.   На срещата беше обсъдено и разпределението на българските евродепутати от „БСП за България” в комисиите интерпарламентарните делегации на ЕП, както и възможността в ръководството на Групата на Прогресивния алианс на социалистите и демократите в ЕП да бъде предложен Сергей Станишев.  ", "date": "2019.06.07", "title": "Петър Витанов е водач на Делегацията на българските социалисти в Европарламента"}
{"url": "http://epicenter.bg/article/Mariya-Gabriel--Balgariya-stava-domakin-na-edin-ot-8-te-evropeyski-tsentrove-za-superkompyutri-/185138/2/0", "text": "Щастлива съм да обявя, че България става домакин на един от 8-те европейски центрове за суперкомпютри. Новината съобщих на днешното заседание в Люксембург на Съвета на министрите по телекомуникации. Това написа еврокомисарят по цифровата икономика и общество Мария Габриел във Фейсбук.  \"Днес е исторически за Европа ден. Инвестицията на държавите членки, заедно със средствата от ЕС, е в размер на 840 милиона евро. Суперкомпютрите са в основата на европейското технологично лидерство и могат да направят успешно конкурирането със САЩ и Китай. Днес България прави решителна крачка напред като страна с потенциал за регионален лидер в областта на суперкомпютрите. Благодаря на българския премиер Бойко Борисов за подкрепата от началото на процеса, за който страната ни имаше ключова роля, включително чрез конференцията през април 2018 г. в София.Другите държави, в които ще бъдат създадени центрове за суперкомпютри, са Чехия, Финландия, Италия, Люксембург, Португалия, Словения и Испания\", отбеляза еврокомисарят.  \"Тези суперкомпютри ще подкрепят изследователите, промишлеността и предприятията в Европа при създаването на нови приложения в широк кръг от области – от разработването на лекарства и нови материали до борбата с изменението на климата. Европейското съвместно предприятие за високопроизводителни изчислителни технологии EuroHPC е добър пример за сътрудничество между страните в ЕС, което стимулира иновациите и прави Съюза лидер на световно равнище в стратегически области. Убедена съм, че новите центрове ще повишат конкурентоспособността на Европа. Но още по-важното е, че суперкомпютрите ще носят реални и измерими ползи за хората. Те ще играят важна роля в области като персонализираната медицина, създаването на лекарства, нови продукти и материали, биоинженерството, енергетиката и прогнозирането на времето\", завършва Мария Габриел.  ", "date": "2019.06.07", "title": "Мария Габриел: България става домакин на един от 8-те европейски центрове за суперкомпютри "}
{"url": "http://epicenter.bg/article/Radev--Rusiya-poluchi-ot-Balgariya-pismenostta-i-hristiyanskata-vyara--a-Balgariya-ot-Rusiya---svobodata-/185142/2/0", "text": ", предават думите му РИА Новости и Агенция \"Фокус\".  „ Радев говори за проблема с миграцията, който според него е пряко свързан с ксенофобията. Президентът говори и за корупцията.  „   Българският президент говори от трибуната след държавния глава на Китай Си Цзинпин.  Радев отбеляза, че България е втората страна, признала КНР, но първата – СССР – вече не съществува, поради което броенето може да започне със страната ни. Думите му бяха посрещнати с аплодисменти.    каза още Румен Радев в речта си пред президентския панел на Международния икономически форум в Санкт Петербург, посветен на изпълнението на целите за устойчиво развитие на Организацията на обединените нации до 2030 г, предаде БТА.  Радев посочи, че светът остава арена на конкуренция и конфликти между държавите. Природата обаче ни отправя императивна покана да надмогнем границите на своите егоизми, допълни той.   Това по думите му трябва да бъде \"зелена\" икономика, базирана на концепцията за \"отворена наука\", на нова потребителска култура и нова производствена етика, които трябва да залегнат в образователните програми и в икономическите стратегии. Той смята, че устойчивото развитие изисква по-ефективен механизъм за глобална сигурност, който трябва да обуздае изкушението от едностранни и силови действия, да привилегирова диалога и многостранната дипломация.   а с това и по-прецизно регулиране на финансовите пазари за снижаване на риска, нужен е и глобален консенсус срещу корупцията, която придоби трансграничен характер, срещу прането на пари и укриването на данъци, както и за ограничаване на офшорните зони, каза още българският президент.    Липсата на сигурност и бедността гонят хората по пътя на миграцията и захранват ксенофобията и национализмите в приемните страни. Нужен е ефективен модел за гарантиране на сигурност и стабилност, за инвестиции в икономиката, образованието и здравеопазването в страните на произход, посочи президентът.    От България Русия получи своята писменост, от нашите земи към Русия дойде и християнската вяра и старобългарският църковнославянски език. Хилядолетие по-късно, през 1878 г., от Русия България получи свободата си, за която дадоха живота си хиляди руски войници.   и допълни, че това е пример как културната връзка надживява превратностите на епохите.  Радев припомни думите на маестро Валерий Гергиев след концерт на Мариинския театър в София, когато музиката е преминала в пианисимо - все по-тихо и по-тихо, докато препълнената зала е притихнала напълно: \"Силата, разбира се, е важна, но мелодията и хармонията са много по-важни.\"  Може би и ние, политиците, трябва да намалим децибелите, все още сме далече от хармонията, която очакват от нас гражданите на света, но като начало е добре да започнем да се чуваме, коментира държавният глава и допълни, че желаещите за диригентското място в световния оркестър растат, но всеки идва със своя собствена партитура, често без дори да се здрависа с оркестрантите.   за петолинието и нотите, да пишем заедно музиката с отчитането на спецификата на всеки един инструмент, посочи Румен Радев.  Според него мястото за такава дейност е ясно - ООН. Докато не се научим да уважаваме тази организация, да използваме нейния мощен потенциал, да укрепваме нейните инструменти и механизми, няма да произвеждаме мелодия, а фрагментация, напрежение и конфликти, смята той.   за важността на една от основните идеи на устойчивото развитие - че то е достижимо само с приноса на всички държави. Приемам участието си и като признание за способността на България да изгражда мостове между различни региони и култури, посочи той.  Подкопаването на международния правов ред и преходът към полицентричен свят генерират нестабилност, посочи Радев и отбеляза, че   а стремежът към технологично превъзходство с цел политическо надмощие води до капсулиране на науката в тесни географски рамки, научна миграция и технологичен разрив между държавите.   посочи българският президент. Според него устойчивото развитие не може да бъде изчерпано само с комплекса от амбициозни икономически, социални и екологични цели, разработени подробно в Програма 2030 на ООН и залегнали в основните политики на ЕС. Преодоляването на предизвикателствата изисква всеобхватен подход, обединяващ широк спектър от инструменти - от политически до културни, убеден е Румен Радев.  Той покани представителите на световния бизнес да инвестират в България.  ", "date": "2019.06.07", "title": "Радев: Русия получи от България писмеността и християнската вяра, а България от Русия - свободата!"}
{"url": "http://epicenter.bg/article/Tsveta-Karayancheva-vrachi-diplomite-na-otlichnitsite-po-pravo-v-plenarnata-zala-na-NS/185143/2/0", "text": "На тържествена церемония в пленарната зала на Народното събрание бяха връчени дипломите на студентите по право на Софийския университет „Св. Климент Охридски“. Това съобщиха от пресцентъра на Народното събрание. Тази година за първи път завършващите юристи полагат „Клетва на посветилите се на правото“, утвърдена от Факултетния съвет на Юридическия факултет на Софийския университет.   Председателят на Народното събрание Цвета Караянчева поздрави всички присъстващи на церемонията и връчи дипломите на абсолвентите с най-висок успех. Тя подари на всички дипломиращи се фототипно издание на Търновската конституция.   Честито дипломиране, честит старт в реалния живот и успех, пожела на младежите председателят на парламента. Цвета Караянчева изрази надежда, че професионалният им път повече ще вдъхновява, отколкото ще разочарова абсолвентите. Животът ви очаква, от Вас зависи в каква посока ще тръгнете, а това, че избраната посока вероятно ще ви изненада с непредвидени обрати е почти сигурно, посочи тя. Едно нещо обаче ще остане постоянно и това са дипломите Ви от правния факултет на Софийския университет, подчерта Цвета Караянчева. Те са една от най-ценните инвестиции, които човек може да направи на вашата възраст, гордейте се с тях и не спирайте да учите, добави председателят на Народното събрание.   Ректорът на СУ „Св. Климент Охридски“ проф. Анастас Герджиков подчерта, че големите възможности, които младежите получават като дипломирани юристи, вървят заедно с голяма отговорност. Ваша е ролята, Ваша е задачата да осигурите върховенството на закона в следващите десетилетия, заяви той.   Проф. Анастас Герджиков пожела на абсолвентите да са достойни за тази отговорност и да носят с чест дипломите, които получават от Софийския университет. Ректорът обяви този випуск на Юридическия факултет за завършил.   Деканът на Юридическия факултет на университета проф. Даниел Вълчев изрази благодарност към председателя на Народното събрание Цвета Караянчева, която е направила възможно връчването на дипломите да бъде в пленарната зала на българския парламент. Той подчерта, че да си юрист е въпрос на призвание. Борбата за правото и неговите морални основания изисква постоянни усилия, тя има нужда да бъде отново и отново разгаряна от всяко следващо поколение, посочи проф. Даниел Вълчев.   Всеки от нас е длъжен да си дава сметка за големите обществени очаквания към юристите, подчерта той. „Има нещо, което е по-важно от това да бъдеш добър юрист, и то е да бъдеш човек“, добави деканът на Юридическия факултет. На тържествената церемония за връчване на дипломите присъстваха председателят на Конституционния съд Борис Велчев, главният прокурор на Република България Сотир Цацаров, ръководители на различни органи на съдебната власт, на Висшия адвокатски съвет, преподаватели и др.", "date": "2019.06.07", "title": "Цвета Караянчева връчи дипломите на отличниците по право в пленарната зала на НС"}
{"url": "http://epicenter.bg/article/Borisov--Edin-ot-osemte-superkompyutri-na-ES-shte-zaraboti-dogodina-v-Sofiya/185145/2/0", "text": "Един от осемте суперкомпютри на ЕС ще заработи догодина в София. В Европейския съюз ще бъдат изградени общо 8 Центрове за свръхбързи изчисления, които ще работят в подкрепа на европейските научни работници, промишлеността и бизнеса и ще разработват нови приложения в множество области - от създаването на лекарства и нови материали до борбата с изменението на околната среда.   Това написа премиерът Бойко Борисов в профила си в социалната мрежа „Фейсбук“.   „Доволен съм от решението на ЕК да вложи 840 млн. евро в тази изключителна важна сфера и съм сигурен, че новите центрове ще помогнат за засилване на конкурентоспособността на ЕС. Поздравявам eврокомисар Мария Габриел, която положи много усилия, това да се случи“, пише още Борисов.    ", "date": "2019.06.07", "title": "Борисов: Един от осемте суперкомпютри на ЕС ще заработи догодина в София"}
{"url": "http://epicenter.bg/article/Zhurnalisti-ot-chervenata-televiziya-branyat-predavaneto-na-Velizar-Enchev-/185144/2/0", "text": "Остро писмо до лидера на БСП, до членовете на НС на БСП и до фондация \"Дума\" са изпратили журналисти от БСТВ във връзка със заплахата за сваляне на предаването на Велизар Енчев.   На последния пленум на БСП Велизар Енчев предизвика гнева на членове на НС на БСП с изялението ки, че по време на кампанията в структурите на партията \"масово се критикуваше влизането на Станишев в листата\". \"Защо си затваряте очите за това?\", попитал Енчев от трибуната на пленума социалистите.   Изказването му предизвикало гнева на част от присъстващите в залата, като черешката на тортата било искането на Явор Куюмджиев да се свали предаването на Енчев от телевизията на БСП.   \", пишат журналисти от БСТВ до ръководствотож на партията.    До НС на БСП  Копие до:  Фондация \"Дума\"  Председателя на НС на БСП    Обръщаме се към вас по повод тревожния сигнал, даден на последния пленум на БСП от някои членове на НС към нашия колега Велизар Енчев.  Заплахата за сваляне на неговото предаване заради това, че е изразявал собственото си мнение е изключително грозна и опасна.  Тази заплаха е опасна за БСТВ - всички, които работим тук, постъпихме на работа с мечтата за свободно поле за изразяване. Всички ние сме с убеждението, че свободата на словото е критерият, който определя дали една медия е голяма или малка. Не ни я взимайте, “малки” медии има много, прекалено много за държавата ни.  Заплахата за сваляне на предаването на Велизар Енчев е опасна и за БСП. Та нали вие бяхте политиците, които браните свободата на словото? Неведнъж сме ви гледали от трибуната на Народното събрание да четете декларация в защита на свободната журналистика. Днес недоумяваме защо трябва да ви припомняме, че борбата за истината няма как да се води със запушване на устата. Това са методи на недемократични структури, от които БСП винаги не само се е разграничавала, но и осъждала.  Заплахата към колегата ни Енчев е опасна и за България. Според \"Репортери без граници\" страната ни е на 111 място по свобода на словото. Журналисти от популярни национални медии през последните дни публично заявяват, че има натиск върху тях, напускат, а други казват, че са принуждавани да напуснат. Наистина ли искате да сте част от това заробване на българската журналистика? Вярваме, че не искате, но с основание сме обезпокоени.  Призоваваме ви да бъдете на висотата на политици, които милеят за успеха на България и да не забравяте, че той никога няма да се случи, без свобода на словото.", "date": "2019.06.07", "title": "Журналисти от червената телевизия бранят предаването на Велизар Енчев "}
{"url": "http://epicenter.bg/article/Pozhar-ostavi-samo-skelet-ot-mitnitsata-na-punkt--Zlatarevo---video-/185091/3/0", "text": "Напълно изгоряла е сградата на митницата на ГКПП “Златарево” край Петрич, предаде БГНЕС.   В късния следобед в четвъртък голям пожар избухна в административната сграда на пункта, намиращ се на границата със Северна Македония. За щастие няма пострадали хора, но са нанесени огромни материални щети.   „Колегите са се опитали да загасят пожара, но не са успели. Огънят е възникнал във външно табло, материалите там са горими – пластмаса, вата, стиропор. Резултатът е това, което се вижда”, заяви тази сутрин началникът на Регионална дирекция „Гранична полиция” в Кюстендил комисар Васил Митов.   Според него пожарникарите са предотвратили разрастването на пожара към сградата на Гранична полиция, която е залепена за тази на митницата. „Видимо сградата на митниците е тотална щета”, добави Митов.   Тази сутрин през пункта се пропускат само леки автомобили, но трафикът е слаб, още при село Първомай патрул на Гранична полиция пропуска само леки автомобили към ГКПП „Златарево”, товарните ползват съседните гранични пунктове със Северна Македония – “Гюешево” край Кюстендил и “Станке Лисичково” над Благоевград.   Днес се очаква втори оглед.  ", "date": "2019.06.07", "title": "Пожар остави само скелет от митницата на пункт “Златарево” (видео)"}
{"url": "http://epicenter.bg/article/Gerhard-Shryoder--Natiskat-na-SASht-e-osnovna-prichina-za-zabavyane-na-izgrazhdaneto-na--quot-Severen-potok-2-quot--/185103/4/0", "text": "Натискът на Съединените щати върху Дания е основната причина за забавяне на изграждането на газопровода \"Северен поток 2\" към Европа. Това заяви в петък председателят на проекта за газопровод Герхард Шрьодер, съобщават Ройтерс и БНР.  Той обаче допълни, че изборите в Дания дават надежда, че газопроводът \"Северен поток 2\" ще бъде завършен навреме.  Бившият германски канцлер също така отбеляза, че американският природен газ е по-скъп от руския и би бил лош избор за Европа.  Изявлението на Герхард Шрьодер е факт, след като преди няколко седмици властите в Кремъл омаловажиха притесненията, че потенциалните санкции, които могат да бъдат наложени от Съединените щати по отношение на газопровода \"Северен поток 2\", по биха повлияли на проекта, тъй като той вече е \"до голяма степен завършен\".  ", "date": "2019.06.07", "title": "Герхард Шрьодер: Натискът на САЩ е основна причина за забавяне на изграждането на \"Северен поток 2\" "}
{"url": "http://epicenter.bg/article/DOYChE-VELE--Slavi-Trifonov-li-shte-e-noviyat-spasitel--/185117/11/0", "text": "  С разкритата информация за надплатените партийни субсидии Слави Трифонов отбеляза точка срещу партийната система.   Стана ясно, че, в разрез със закона, на няколко партии (ГЕРБ, \"БСП за България\", \"Обединени патриоти\", ДПС и \"Воля\") са изплатени не по полагащите им се 11 лв. за получен глас, а по 13.25 лв. Възмутително е, че въпросните формации са усвоили милиони повече от това, което им се полага, и така са бръкнали още по-дълбоко в изтънелите джобове на данъкоплатците в най-бедната страна в ЕС. В случая обаче не това е най-скандалното.   Истинският проблем е другаде: в държава, която се определя като \"правова\" и \"демократична\", е нужно един шоумен, презрително наричан \"чалгар\", да повдигне темата, за да се задейства главният прокурор. Сега оставката на финансовия министър Владислав Горанов отново е на дневен ред, особено след оправданията му, че законът бил несъвършен и недостатъчно ясен.   Парламентарната комисия по правни въпроси подкрепи законопроекта на МС да бъдат върнати надвзетите субсидии само за последните 3 години (26 май 2016 - 30 април 2019). Сумата се оценява на около 14.5 млн. лв. Предстои гласуване в пленарна зала. Като имаме предвид, че въпросните партии са заедно в поредното юридическо тресавище (но за тях - златна мина), което сами сътвориха, не е   \"Става ли\" Слави Трифонов?  Г-н Трифонов вече постави въпроса за намаляването на партийната субсидия до лев/глас на инициирания от него референдум, проведен през ноември 2016 (тогава само 12 хиляди гласа не достигнаха, за да стане резултатът от него задължителен).    Лукавите обобщения от типа на \"всички са маскари\" съдържат в себе си и претенцията, за това, че този, който ги прави, може да предложи алтернатива.  Има ред сигнали, че е решил да направи тъкмо това, а бойното кръщение на неговия политически проект може би ще бъдат местните избори през есента. На 31 юли, след 19 години в ефир, \"Шоуто на Слави\" ще спре излъчването си, а Трифонов и екипът му изглежда нямат интерес от нов договор с bTV (възможно е неизвестността около съдбата на предаването да е и рекламен трик, но bTV май вече са намерили заместник на Слави).  (една от участничките в кастинга вече се реализира - Цветелина Петкова, зам.-председател на учредения в двореца Врана клуб \"Милениум\", изненадващо бе включена и избрана в евролистата на БСП)?   Освен това още през май упорито се заговори, че политическият проект на Слави Трифонов ще бъде обявен в началото на юни, а шоуменът разговарял с кандидати за кметове и \"опипвал почвата\" с помощта на социолози.   ГЕРБ още се борят с щетите от \"Апартаментгейт\"; БСП реши да влезе в поредната спирала на самоизяждането; две от патриотичните формации, които са част от управленската формула - \"Атака\" и НФСБ - се представиха много слабо на евроизборите.   Конкуренцията в нишата на чалга-патриотизма обаче е ожесточена. Безброй политици облякоха носии.   Има много \"управленци\", които знаят и хорце да тропнат, и чеверме да завъртят…  Общ проект с Мая Манолова?    За да изпъкне, Слави Трифонов може да сочи към скандалите със субсидиите, апартаментите, терасите, къщите за гости и пр., да клати укорително глава, да размахва пръст, да пакетира всички в един зацапан кюп и да се провиква: \"Ние сме различни!\".  Ще бъде трудно новата формация да пусне корени без наличието на щаб от експерти с опит в партийното строителство, а за момента такива не се виждат. Не е изключено шоуменът да направи общ проект с Мая Манолова. Омбудсманът има не само висок рейтинг, но и голям опит в политиката.   Поведението на шоумена по време на това предаване разочарова мнозина от тези, които привидяха в него човек, способен да събори статуквото.   Този номер още не се е изтъркал, може да подлъже немалко избиратели.   Популярността на Слави обаче мина своя апогей и, макар все още да е висока, лека-полека върви към залез. Политическият проект на Трифонов може да се окаже мъртвороден.", "date": "2019.06.07", "title": "Дойче веле: Слави Трифонов ли ще е новият спасител? "}
{"url": "http://epicenter.bg/article/Vezhdi-Rashidov-izvaya-pametnik-na-Lachezar-Tsotsorkov-v-Panagyurishte/185121/6/0", "text": "Председателят на Парламентарната комисия по културата и медиите Вежди Рашидов извая паметник на проф.д-р Лъчезар Цоцорков, на откриването, на който днес се събраха стотици жители и гости на Панагюрище. Представители на парламента, на правителството, на местната власт, на индустриалната общност, на академичните среди бяха сред официалните гости. Тук бяха и народните представители Димитър Главчев и Десислава Тодорова. Лъчезар Цоцорков е един от най- видните панагюрци, голям радетел за развитието на минната промишленост в Панагюрище и в България, меценат на културата и голям дарител. Затова Фондация “Цоцорков род” реши да бъде вдигнат паметник на този забележителен българин, а признателно Пангюрище подкрепи идеята. По лично желание на семейството Вежди Рашидов извая мемориала.   “Човек, който е дал толкова много за другите, за Панагюрище и за България заслужава да живее в паметта на хората. Радвам се, че изградих образа му, духа му - това е той, в своя град, за такива хора като Лъчезар Цоцорков се правят паметници”, каза в словото си на откриването Вежди Рашидов.   Синът Димитър Цоцорков благодари на всички с думите: “В този паметник , изграден с толкова талант, живее духът на моя баща”. Кметът на Панагюрище Никола Белишки поздрави множеството и заяви, че делото на Лъчезар Цоцорков е гордост за града и за България.", "date": "2019.06.07", "title": "Вежди Рашидов извая паметник на Лъчезар Цоцорков в Панагюрище"}
{"url": "http://epicenter.bg/article/Tereza-Mey-dnes-ofitsialno-podava-ostavka/185081/7/0", "text": "Британският премиер Тереза Мей днес официално подава оставка като председател на британската Консервативна партия. Това поставя началото на надпревара за неин приемник. Тази надпревара ще доведе на власт и нов премиер, предаде БТА. Мей обяви намерението си да подаде оставка на 24 май в емоционално изказване, след като британските депутати на три пъти отхвърлиха нейното споразумение за Brexit, договорено с ЕС. След днешното обявяване на оставката започва процес по избор на приемник на лидерския пост на Консервативната партия. На 10 юни ще се приемат кандидатури за поста.   На 13 юни консервативните законодатели ще проведат няколко кръга гласувания, за да намалят броя на кандидатите, като всеки път ще се гласува тайно. Всеки кандидат с 16 гласа или по-малко в първия кръг отпада от състезанието. Ако всички кандидати имат повече от 16 гласа, отпада този с най-малко гласове.   Във втори кръг на гласуване отпада всеки кандидат с 32 гласа или по-малко. Ако всички кандидати имат повече от 32 гласа, отпада този с най-малко гласове. По-нататъшните гласувания са насрочени за 18, 19 и 20 юни и ще продължат, докато останат двама кандидати. За окончателните двама кандидати гласуват всички членове на Консервативната партия, като победителят се обявява за нов лидер. При предишни състезания за лидерския пост това гласуване се извършваше по пощата. Партията каза, че иска да завърши този етап в седмицата, която започва на 22 юли. Докато тече процедурата, Мей ще изпълнява функциите на премиер.", "date": "2019.06.07", "title": "Тереза Мей днес официално подава оставка"}
{"url": "http://epicenter.bg/article/Obvineniya-v-seksizam-na--quot-Rolan-Garos-quot-/185094/8/0", "text": "Организаторите на тенис турнира от Големия шлем \"Ролан Гарос\" бяха обвинени в сексизъм след принудителна промяна в програмата, съобщава БГНЕС.   След хаоса, който предизвика дъжда в сряда беше обявено, че нито един от двата полуфинала при жените няма да се играе не централния корт \"Филип Шатрие\". Мачът между Ашли Барти и Аманда Анисимова ще е на втория по големина корт \"Сузан Ленглен\", а Джоана Конта и Маркета Вондрушова ще играят на значително по-малкия корт \"Симоне-Матио\", който побира около 5000 зрители.   За разлика от женските мачове, полуфиналите при мъжете между Рафаел Надал и Роджър Федерер и Доминик Тийм и Новак Джокович ще бъдат на централния, 15-хиляден корт \"Филип Шатрие\". Освен това двата полуфинала при жените ще започнат едновременно в 11 часа сутринта парижко време. \"Много сме разочаровани от насрочването на полуфиналите при жените на по-малките кортове\", каза изпълнителният директор на женската професионална тенис асоциация Стив Саймън.   Директорът на турнира Ги Форже каза, че осъзнава, че насрочването на мачовете на по-малките кортове може да обиди някого, но настоя, че \"Ролан Гарос\" винаги се опитва да бъде справедлив към всеки участник.   Бившата номер едно в света Амели Моресмо не приема обясненията на своя сънародник. \"Това е срам за турнира\", каза Моресмо и добави: \"Решението е просто. Отворете двата големи корта едновременно и женските мачове могат да започнат в 13 часа, последвани от мъжките\", заяви бившата тенисистка.   17-годишната Аманда Анисимова, която е най-младата състезателка на полуфинал от Големия шлем от 12 години каза, че не се вълнува на кой корт ще играе и се радва, че мачът не е отложен допълнително. Същата беше реакцията на Барти, която заяви, че радостта й от класирането на полуфинал доминира над предпочитанието на кой корт да се играе следващия й мач.", "date": "2019.06.07", "title": "Обвинения в сексизъм на \"Ролан Гарос\""}
{"url": "http://epicenter.bg/article/Pit-zaplashi-Dzholi-s-globa--ako-prodalzhava-da-bavi-razvoda/185100/10/100", "text": "Брад Пит е инструктирал адвокатите си да поискат от съда да бъде определен краен срок за оформянето на развода им, защото Анджелина Джоли продължава да го протака. \r\n \r\n Ако не подпише документите дотогава, Анджелина Джоли ще трябва да плаща глоба.   Въпреки че Брад Пит проявява \"невероятно търпение\" по време на развода, протакането вече му е омръзнало. Той е уморен от непрекъснатото отлагане от страна на Анджелина Джоли и му се струва, че за нея то вече се е превърнало в игра.   Разводът на мегазвездите продължава вече три години. През април дори се заговори, че Анджелина Джоли иска да си върне Брад Пит. Съдът обаче сложи край на подобни надежди, като издаде частично решение за развод, с което обяви двамата за \"юридически необвързани\", докато не бъдат уточнени останалите детайли.   , каза негов близък пред в. \"Сън\".   Източник: Дир.бг", "date": "2019.06.07", "title": "Пит заплаши Джоли с глоба, ако продължава да бави развода"}
{"url": "http://epicenter.bg/article/Lyatna-lazanya-s-tikvichki-i-pileshko-file/185131/9/25", "text": "\r\n \r\n \r\n \r\n \r\n \r\n Пилешкото филе се нарязва на ситно и леко се запържва. В купа се разбъркват маскарпонето, сметаната, настърганите тиквички, царевичното нишесте, водата, солта, пипера и пилешкото филе. Разбърква се добре.  \r\n Моцарелата се накъсва на ситно и се разбърква с настъргания кашкавал и топеното сирене.  \r\n В правоъгълна тава се подреждат един ред кори след това плънка и така до изчерпване на продуктите. Като в средата се поръсва част от кашкавалената смес. Останалата част от кашкавалената смес се поръсва върху лазанята. \r\n   \r\n Пече се в загрята на 180С фурна около 40 минути.  \r\n", "date": "2019.06.07", "title": "Лятна лазаня с тиквички и пилешко филе"}
{"url": "http://epicenter.bg/article/Denzal-Uoshingtan-otlichen-ot-Holivud-za-tsyalostno-tvorchestvo/185104/10/100", "text": "  Режисьорът Спайк Лий връчи на 64-годишня актьор в Американския филмов институт (AFI) награда за цялостното му творчество, наричана \"най-висока чест за кариера в киното\", на гала-събитие в Долби тиатър в Лос Анджелис.   Малкият елит на Холивуд от водещите чернокожи творци отдаде почит на кариерата на Уошингтън - на сцената излязоха Морган Фриймън, Джейми Фокс и Махершала Али, както и звездите от \"Черната пантера\" Чадуик Босман и Майкъл Б. Джордан.   \", каза Али.   Той добави: , каза Босман, имайки предвид първия филм на Marvel Studios с чернокож супергерой. Преобладаващо \"белият\" Холивуд е силно критикуван заради проблема с многообразието си, особено в кампанията #OscarsSoWhite около церемонията по наградите на Академията за 2016 година. .   Той спечели награда за най-добра второстепенна роля за епоса на американската гражданска война \"Слава\" (1989) и статуетка за най-добра роля за образа на лошото ченге в криминалния трилър на Антоан Фукуа \"Ден за обучение\" (2001).   Един от най-разнообразните актьори в киното, Уошингтън е получил признание за широка гама от роли, които изпълнява във филми като \"Man on Fire\", \"American Gangster\" и \"Remember the Titans\". Той представи американския мюсюлмански свещеник и защитник на гражданските права Малкълм Икс в биографичния филми на Лий от 1992 г.    ", "date": "2019.06.07", "title": "Дензъл Уошингтън отличен от Холивуд за цялостно творчество"}
{"url": "http://epicenter.bg/article/Radev-pred-balgari-v-Peterburg--Imame-obsht-dalg---da-pazim-ezika--kulturata-i-traditsiite-si/185088/2/0", "text": "Всички ние имаме общ дълг и отговорност да пазим езика, културата и традициите си, независимо колко далеч от родината се намираме. Това заяви президентът Румен Радев на среща с представители на българската общност в Санкт Петербург, съобщиха от прессекретариат на държавния глава.   Много е важно децата да не прекъсват връзката с България, защото ако следващото поколение не познава езика, културата, традициите и обичаите, ние ще загубим тези млади хора като българи.   Държавният глава открои дълбоките културни и исторически връзки между България и Русия и цитира думите на видния гражданин на Санкт Петербург академик Дмитрий Лихачов, който определя България като „държава на духа“. Румен Радев припомни, че от България Русия е получила своята писменост, а от нашите земи в Русия е дошла християнската вяра и старобългарският църковнославянски език. Хилядолетие по-късно - през 1878г., България получава от Русия свободата си, за която своя живот са дали хиляди руски войници. „Това са толкова здрави и дълбоки духовни връзки, които никоя политическа конюнктура не може да промени. Затова отношения ни са важни и наш дълг е да ги развием във всички измерения“, подчерта президентът.   Румен Радев отбеляза и че през 2019 г. предстои да отбележим 140 години от установяване на дипломатически отношения между двете държави и призова за общи усилия тези връзки да стават все по-пълноценни, както в икономиката, така и в областта на културата.   „Инвестициите от Русия са много важни за нашата икономика и инвеститорът трябва да бъде убеден, че влага на сигурно място. Вие сте хората, които давате примера за България в Русия и ви благодаря, че представяте достойно страната ни със своите постижения във всяка сфера, в която се занимавате“, заяви още държавният глава в приветствието си към представителите на българската общност в Санкт Петербург, срещата с които се състоя в първия ден от посещението му в руския град.", "date": "2019.06.07", "title": "Радев пред българи в Петербург: Имаме общ дълг - да пазим езика, културата и традициите си"}
{"url": "http://epicenter.bg/article/Valeri-Simeonov--V-OP-sme-se-sabrali-da-varshim-rabota--lichnite-otnosheniya-tryabva-da-sa-na-zaden-plan-/185093/2/48", "text": "В „Обединени патриоти“ сме се събрали да вършим работа и личните отношения трябва да остават на заден план. Това каза пред журналисти в парламента лидерът на НФСБ Валери Симеонов, предаде репортер на Агенция „Фокус“.  На въпрос дали коалицията „Обединени патриоти“ се разпада, Симеонов уточни, че няма никаква промяна в отношенията.  „Няма промяна от вчера и от онзи ден. Говоря си с всички и за мен тази обстановка на обвинения, на упреци, на противопоставяне не ми е приятна. И бих препоръчал на колегите да намерят нормален начин да водят своите взаимоотношения“, заяви той.  Попитан дали може да има „Обединени патриоти“ без „Атака“, Валери Симеонов обясни, че коалицията се състои от три партии. „Значи без „Атака“ не би трябвало да може“, каза още той.  Лидерът на НФСБ подчерта, че още през 2017 г. е казал, че трите партии не са се събрали да се обичат, а да вършат работа и да се изпълнява програмата, под която са се подписали.  „Така че тук личните отношения не би трябвало да доминират, не би трябвало да имат значение. Всеки представлява партия и стотици хиляди избиратели, пред които е отговорен. И би трябвало личните отношения да остават на заден план, а не както в последно време всички се фокусират в личните отношения на моите партньори, които естествено, че не са образец за подражание“, заяви Симеонов.  Той обясни, че засега не се очертава провеждането на Коалиционен съвет.  „Защото тогава пък аз трябва да слагам синя каска, а пък не искам да се изживявам като умиротворител“, каза още Симеонов.  ", "date": "2019.06.07", "title": "Валери Симеонов: В ОП сме се събрали да вършим работа, личните отношения трябва да са на заден план "}
{"url": "http://epicenter.bg/article/Veselinov--Koalitsiyata--Obedineni-patrioti--ne-raboti-ot-pone-6-mesetsa--Vredno-e-/185096/2/0", "text": "Коалицията „Обединени патриоти“ не работи от поне 6 месеца. Това каза пред журналисти в парламента народният представител от ВМРО Искрен Веселинов, предаде Агенция „Фокус“.   „Смятам, че това, което се случва в коалицията, са по-сеизмични трусове след земетресението на евроизборите. Нашият апел е колегите, които не получиха много добър резултат – специално за „Атака“ говоря, да се научат да губят, да приемат загубата и да търсят вината не в другите, а в себе си. И мисля, че тогава отношенията могат да се нормализират“, заяви Веселинов.   Той посочи, че ВМРО няма за цел да затъва в блатото на коалиционен скандал, защото това би било безсмислено. „Опитваме се да не наливаме масло в огъня. А накъде – ще покаже общата воля на трите партии“, обясни Веселинов.   Той заяви, че ако коалицията се разпадне, има различни възможни варианти – самостоятелно участие на трите партии или коалиция на ВМРО с НФСБ.   „Когато имаш партньор, очакваш да има диалог. Не може да бъдеш в състояние на перманентен скандал 2 години. Каракачанов дори сини каски слага, за да демонстрира определени намерения. Лично аз съм участвал в насочването на поне 7 или 8 коалиционни съвета, които се бламират от партньори. Но в един момент търпението свършва, като отсреща не виждаш минимум воля и минимум желание за добронамереност“, коментира народният представител от ВМРО.   Веселинов обясни, че от страна на ВМРО не е имало негативно изказване или целенасочени опити злепоставяне към никой от партньорите. „Това е нашето виждане и то очевидно не съвпада с някои от вижданията на коалиционните партньори. И пътищата може да се разделят. Не смятам, че от два месеца в коалицията има парламентарен живот, защото групата не се събира. Нямаме общи позиции, формираме ги буквално в зала на база на присъстващите колеги. Всичко е насипно и коалицията не работи от 6 месеца поне – това е факт. Това състояние е вредно и очевидно не може да продължава безкрайно“, коментира той.   Субсидия за партиите от 5 лв. ми се струва приемлив вариант, каза още Веселинов. Той посочи, че е категорично за намаляването на размера на партийните субсидии. „Трябва обаче да се направи дебатът така, че да се гарантира минимумът за съществуването на политическите партии – това е нашето виждане. Дали този минимум ще се гарантира чрез държавни субсидии, каквото е моето виждане, или през някакви други механизми, които легално да позволят на партиите легално да декларират средства, трябва да се изясни“, коментира той. Веселинов припомни, че в предишния мандат „Патриотичен фронт“ внесе предложение за 5 лв. за субсидиите на партиите. „Така че това ми се струва много приемлив вариант“, заяви той.    ", "date": "2019.06.07", "title": "Веселинов: Коалицията „Обединени патриоти“ не работи от поне 6 месеца. Вредно е!"}
{"url": "http://epicenter.bg/article/Karakachanov--Nov-korab-za-VMS-shte-bade-dostaven-do-2023-g--/185097/2/0", "text": "Преговорите със САЩ за изтребителите ще продължават, тъй като първоначално предложената по-висока сума може да бъде намалена. Това каза министърът на отбраната Красимир Каракачанов по време на парламентарен контрол, предаде репортер на Агенция „Фокус“.  Каракачанов информира депутатите за проектите за модернизация на българската армия. Във връзка с придобиването на два кораба за Военноморските сили той посочи, че вече са отворени технически предложения и предстои да се извърши оценка. Ще бъде оценявана както цената, така и това доколкото те ще повишат конкурентоспособността на българската отбранителна индустрия.  На оценка подлежи и показателят за логистична поддръжка, като ще се търси възможно по-нисък разход. Каракачанов обясни, че се очаква скоро оценката да приключи и да започнат преговори за договор до края на годината.  „Очаква се първият кораб да бъде доставен до края на 2020 г., а вторият – до края на 2024 г. Общата стойност е 820 млн. лв. без ДДС“, уточни той.  Относно модернизацията на Сухопътните войски Каракачанов обясни, че до 7 юли е срокът, в който трябва да бъдат представени проектите за бронирана машина и те да бъдат изпратени на фирмите. Той уточни, че четири фирми са проявили интерес към изработката на бронирана машина.  По отношение на придобиването на нов тип боен самолет за ВВС министърът на отбраната поясни, че цената, дадена от Американския конгрес, не е крайната сума, а таван, до който американското правителство може да сключи договор с България.  „Така че не това е стойността на тези 8 самолета с оборудването и въоръжението. Мога да кажа това, че офертата при първоначалните разговори във Вашингтон беше значително по-малка от това, което гласува конгресът. И въпреки това беше по-висока от нашите представи“, обясни той и уточни, че впоследствие се е стигало до намаляването ѝ. „Когато мине 14-дневен срок, ще получим оферта. И ако тя не ни удовлетворява, разговорите ще продължат, за да търсим онази цена, която е разумна и приемлива“, заяви Каракачанов.  Той обясни, че разговорите ще продължат и има възможност сумата да бъде свалена още от първоначално предложената от САЩ, но не за сметка на въоръжението и на характеристиките на самолета.    ", "date": "2019.06.07", "title": "Каракачанов: Преговорите със САЩ продължават, можем да намалим цената за F-16 "}
{"url": "http://epicenter.bg/article/Goranov--Ne-mi-e-izvestno-imeto-mi-da-e-v-spisaka-na-prokuraturata-za-partiynite-subsidii/185098/2/0", "text": " Това каза министърът на финансите Владислав Горанов за преговорите със САЩ за изтребителите F- 16, предаде репортер на Агенция „Фокус“.   Попитан може ли държавата да си позволи да плати наведнъж, Горанов заяви:   посочи министърът.   „В преговори сме с американската страна, за да постигнем оптималната цена, която е определена от парламента“, обясни Владислав Горанов.   „ , каза министърът.   „Обсъждаме сроковете с американската страна. Най- вероятно до есента трябва да сме наясно със всичко“, допълни Горанов.   Не ми е известно името ми да е там. Може да е там. Това го знае само прокуратурата, коментира Горанов в отговор на въпрос включено ли е името му в списъка на прокуратурата с лица, за които има съмнение, че са извършили престъпления във връзка с партийните субсидии.   „Не съм видял списък на прокуратурата. Не са ни канили, викали, призовавали още за обяснения. Ако прокуратурата ми изпрати призовка, за да дам показания, ще разберете“, заяви той.     Попитан кои са служителите на Министерството на финансите, за които прокуратурата има съмнение, че са извършили престъпление, Горанов посочи: „Има конкретни имена на експерти. Ако се говори за тезата на прокуратурата, че има извършено престъпление, това тепърва ще се изследва“.   „Дори да допуснем, че тълкуванието на закона, което сме имали 20 години, е некоректно, то нито има умисъл, нито има преднамереност. Разходите не ги е правила държавата, правили са ги партиите“, коментира финансовият министър.   В отговор на въпрос има ли вече министерството конкретни идеи след като прокуратурата даде указания до 30 дни да се измисли как по-добре да се контролира партийното финансиране, министър Горанов заяви: „   „Работим върху това, което е казала прокуратурата. Ще се опитаме още повече да подобрим контролните механизми“, изтъкна той.   Според него в случая не става въпрос за липса на контрол, а за различно виждане как следва да се чете законът. „Като позиция продължаваме да смятаме, че текстовете на чл. 25 и чл. 27 са структурирани така през годините, че да се получава преразпределение на гласовете в полза на правоимащите.  “, каза още финансовият министър.   Промяната на ДДС или намаляването на ДДС съм готов да се обзаложа със всеки, че няма да доведе до повече ползи за крайните потребители, коментира пред журналисти министърът на финансите Владислав Горанов по повод споменатото от премиера Бойко Борисов, че се обмисля диференцирана ставка за книгите.   „Диференцирането на ставките не е тема, която Министерството на финансите би подкрепило. Ако парламентът го наложи, ще изпълняваме закона, какъвто е“, заяви Горанов.   „Неслучайно тази тема се повдига винаги и само от бизнеса, защото те гледат на ДДС като техен данък. Всъщност ДДС е краен прехвърляем косвен данък, който се плаща от потребителите“, посочи финансовият министър.  ", "date": "2019.06.07", "title": "Горанов: Вероятно няма да успеем да договорим разсрочено плащане за F-16, можем да платим накуп"}
{"url": "http://epicenter.bg/article/Taneva-vse-pak-shte-uvolni-sluzhitelya-s--quot-kashtata-za-tashti-quot-/185101/2/0", "text": "Новият земеделски министър Десислава Танева е наредила да бъде уволнен служителят във фонд \"Земеделие\" Янаки Червеняков, станал известен в медиите чрез къщата за гости, ползвана от тъща му като лична вила, но изградена с пари от еврофондовете. Това съобщи Танева в интервю за Нова телевизия.   Без да посочва името на Червеняков, Танева каза, че е наредила експертът с къщата за гости с тъща да бъде освободен. Тя добави, че междувременно във ведомството е постъпила заявка от същото село за изграждане на басейн към къща за гости, но не беше сигурна дали новият проект има връзка със семейството на Червеняков.   Има съмнения за нередности, разкри в „Здравей, България” земеделският министър Десислава Танева.   Нови проекти изскочиха покрай еврокъщите за гости. Собственици на такива имоти са поискали пари за басейни, джакузита и ресторанти. Има съмнения за нередности, разкри в „Здравей, България” земеделският министър Десислава Танева.   В неделя започват извънредни проверки. Те трябва да установят дали спа-подобренията по еврокъщите отговарят на правилата, или ще се правят за лично ползване.   „Заварвам 14 договора, които са предоставени за одобрение в ДФ „Земеделие”, за допълнителни дейности към къщи за гости. Това е допустимо по програмата за развитие на селските райони. Въпросът е дали тези предоставени за одобрение инвестиции ще бъдат ползвани по предназначение. Има басейни, джакузи, детски площадки към къщи за гости”, заяви Танева.   По думите й извънредните проверки започват в неделя, а ръководителят на проверяващия екип ще покани медиите да отразяват.   „В 3 от 14-те проекта трябва вече да има действащи къщи за гости. Ако наистина е къща за гости – атракционите, които се прилага да доведат до по-висока доходност”, заяви Танева.   Министърът обясни още, че за всяко съмнение, че бизнес планът е неустойчив – няма да има финансиране.   Танева каза още, че глобите по издадените вече актове няма да се платят от българския данъкоплатец.   „Ще положим всички усилия да се платят от тези, които са нарушили правилата. Има вече платени глоби по издадени актове и държавата си е събрала тези глоби. Другите са в процедура – или съдебна, или по събиране на тези глоби”.   Танева уточни, че и в предния мандат, когато е била министър, е имало индикации за възможни злоупотреби.   „Проверките при ДФ „Земеделие” са 18% при изискване по европейския регламент от 1 до 5% . Очевидно за нас и това е бил малък процент”, коментира Танева. По думите й от 130 проверки са наложени 80 акта. По 65 от тях в момента са в процедура на вземане.", "date": "2019.06.07", "title": "Танева все пак ще уволни служителя с „къщата с тъщата“"}
{"url": "http://epicenter.bg/article/Knyaz-Kiril-Preslavski-prisastva-na-balgarski-kulturen-festival-v-London/185106/2/0", "text": "По случай 24 май – Ден на българската просвета и култура и на славянската писменост Княз Кирил Преславски присъства на фестивал, организиран от Лондонската българска асоциация. Това съобщиха от пресофиса на Симеон II.   Събитието се състоя в центъра на Лондон, на площад „Голдън Скуеър”, в квартала „Сохо”. Присъстваха много наши сънародници, новият български посланик Н. Пр. Марин Райков, както и стотици жители на града и туристи. Мястото не беше избрано случайно, тъй като през 2018 г. членове на Лондонската българска асоциация засадиха на площада като подарък за британската столица 40 български рози.   Съорганизатори на фестивала бяха Българския сити клуб и Британско-българското общество. По време на събитието имаше богата фолклорна програма. На специални щандове посетителите можеха да закупят книги на български автори, картини на наши художници, както и традиционни гозби. Целта на организаторите беше да популяризират българската култура.   Княз Кирил, който винаги при възможност се включва в мероприятията, организирани от българската диаспора в Лондон, разговаря с много от дошлите сънародници и си направиха снимки за спомен.  ", "date": "2019.06.07", "title": "Княз Кирил Преславски присъства на български културен фестивал в Лондон"}
{"url": "http://epicenter.bg/article/Armeniya-poiska-ot-Balgariya-da-sadeystva-za-oblekchavane-na-vizoviya-rezhim-s-ES/185107/2/0", "text": "Перспективите за увеличаване на свързаността в региона на Черно море като предпоставка за насърчаване на икономическия обмен, инвестициите, туризма и образованието, обсъдиха президентът Румен Радев и министър-председателят на Армения Никол Пашинян на среща днес в Санкт Петербург. Това съобщиха от прессекретариата на държавния глава.   Разговорът се проведе преди откриването на панела на високо равнище на Петербургския международен икономически форум.     Към проекта вече е заявен интерес от Китай и неговото финансиране може да бъде част от общите усилия за развитие на комуникационните връзки на Европа и Азия.   Президентът Радев отново открои необходимостта от откриването на пряка въздушна линия между България и Армения, а министър-председателят Пашинян призова за насърчаване на контактите между туристическите агенции от двете държави.     Румен Радев ще разговаря и с генералния секретар на ООН Антониу Гутериш, след което ще участва в президентския панел на икономическия форум.    ", "date": "2019.06.07", "title": "Армения кани България да участва в изграждането на магистрала, която свързва Армения и Иран"}
{"url": "http://epicenter.bg/article/ABRO-ostro-osadi-napadenieto-nad-zhurnalisti-na-Kanal-3-/185112/2/0", "text": "Асоциацията на радио- и телевизионните оператори остро (АБРО) осъди нападението над служителите на Канал 3 Пламен Петров и Тихомир Георгиев. В своя позиция АБРО заклеймява нападението над журналистите на Канал 3 като посегателство върху свободата на словото и свободната журналистика.  Служителите на Канал 3 Пламен Петров и Тихомир Георгиев бяха нападнати физически и удряни от председателя на гражданското обединение Боец Георги Георгиев по време на изпълнение на служебните им задължения на 6 юни във Видин.  Във връзка с нападението Канал 3 изпрати сигнал до главния прокурор, министъра на вътрешните работи, и трите медийни организации – АБРО, СЕМ и АЕЖ. От тях вчера първи реагираха от Асоциацията на европейските журналисти и определиха нападението на журналистите на медията като недопустимо.  Ето и цялата позиция на Асоциацията на радио- и телевизионните оператори:  По повод получена информация за извършено нападение над репортера Пламен Петров и Тихомир Георгиев от екипа на Канал 3, Асоциацията на българските радио- и телевизионни оператори – АБРО остро осъжда извършеното посегателство и изразява пълната си подкрепа към пострадалите колеги.  Насилието над журналисти и отправянето на обиди към тях при упражняване на техните служебни и обществени функции е недопустимо. Това е посегателство не само върху личната неприкосновеност на пострадалите лица, но и върху свободата на словото и свободната журналистика. Основно задължение и право на медиите и журналистите във всяко демократично общество е да търсят и осветяват значима за обществото информация.  Уважението към тази обществена функция и към неприкосновеността на журналистите е показател за културата и зрелостта на обществото.  ", "date": "2019.06.07", "title": "АБРО остро осъди нападението над журналисти на Канал 3 "}
{"url": "http://epicenter.bg/article/Bezpretsedenten-skandal--Prokuraturata-zakriva-v-quot-Telegraf-quot--Tova-e-mrakobesie--/185113/2/0", "text": "Преди месец главният редактор на \"Телеграф“ Васил Захариев сезира компетентните органи от МВР за наличие на фалшив сайт с наименование www.telegraf.bg, в който се публикуват статии на български език, нямащи нищо общо с редакционната политика на вестника. Адресът на уебсайта се различава от този на вестника единствено по допуснатата грешка (буквата f вместо ph). Именно за да се избегне объркване от страна на читателите ни, които могат да сметнат, че фалшивият сайт е официален такъв на вестника, беше поискано от компетентните органи извършването на проверка. Съвсем стандартна процедура при подобни случаи.  Какво обаче последва след подадената жалба. Вчера получихме съобщение от Патентното ведомство с приложено прокурорско постановление, в което, вместо компетентните органи да се занимават с фалшивия уебсайт www.telegraf.bg, се разпорежда председателят на Патентното ведомство да заличи нашата търговска марка „Телеграф“ (регистрирана още през 1999 г.), както и незабавно да уведоми прокуратурата за предприетото действие.   Основанието било, че търговската марка „Телеграф“ (на български език) противоречала на закона, защото, видите ли, можела да създаде заблуда на потребителите в Р България, че има общо със \"световноизвестния английски вестник с дългогодишна популярност в страната The Telegraph. Оставаме безмълвни пред постановеното правно безумие. Само ще посочим, че негов автор е прокурор Тодор Тодоров от Районната прокуратура в град София.  Какво се случва, уважаеми читатели на вестник \"Телеграф“? От кога в България прокуратурата затваря медии? От кога прокуратурата може да реши да заличи търговската марка на най-тиражния и продаван вестник в страната, без дори да е налице спор относно собствеността или ползването на същата марка. Да не коментираме изобщо, че оспорването на търговска марка е въпрос на гражданското право, а не на наказателното, и минава през съдебно производство, в което трябва да се докаже основателността на претенцията.  В кое време живеем? Явно сме се заблуждавали, че мракобесието на фашизма е останало в историята. Явно и днес с един акт, в случая прокурорско постановление, може да се затвори една частна медия с повече от десетгодишна история. Това ли е конституционно прокламираната свобода и независимост на медиите, за която толкова се говори в наши дни? Един самозабравил се магистрат, учил-недоучил право, или пък още по-лошо, изпълняващ специална поръчка да се разправи брутално с неудобната медия, решава да затвори най-тиражния национален ежедневник в страната, като заличи търговската му марка. Къде останаха законността и правовият ред? Та нали сме държава от Европейския съюз. И в другите европейски държави ли прокуратурата може да затваря медии просто ей така – по субективна преценка на един редови прокурор и в грубо нарушение на закона. Защото такива правомощия и според българските закони прокуратурата няма.  А на прокурор Тодоров ще кажем, че \"Телеграф“ не е само \"наименование на информационна машина – устройство за бързо предаване на съобщения от разстояние...“, както той твърди в скандалното постановление, а изключителна по своя характер търговска марка на независима медия с десетгодишна история и със 100-хиляден ежедневен тираж. Медия, ползваща се години наред с доверието на огромна аудитория от читатели, превърнала се в незаобиколим медиен фактор в обществения и политическия живот на страната. И само от уважение към институцията, към която същият прокурор принадлежи, няма да наречем сътвореното от него постановление с епитетите, който наистина заслужава...  \"Телеграф“ има право на свободно съществуване както всички други медии в страната и ще защитава това свое право с всички законови средства. И никой няма да успее да \"заличи“ вестника от обществения живот, независимо какъв сценарий изпълнява и на чии интереси служи. Защото случващото се е скандален прецедент, носещ отпечатъка на минали тъмни времена, нямащи нищо общо с демокрацията и правовия ред. И ако сценарият проработи, то всички приказки за свобода на словото и независимост на медиите ще бъдат лишени от смисъл.  Ако попитаме този вездесъщ прокурор, този \"Заличител“, защо не заличи и марката \"Капитал“? Ще получим ли отговор? По неговата логика това наименование също не следва да се ползва с някаква изключителност, а означава дума от ежедневието ни – съвкупност от блага, имущество и активи. Ами марката \"Дневник“ или \"Сега“ - те също са обикновени думи от бита. Естествено, че няма да ги заличи, защото проблемът явно не са марките, а съществуването на една независима медия, станала неудобна за олигарсите и задкулисието с разкритията си и с истината, на която дава трибуна.  Явно след като е завладяло съда, задкулисието се опитва да овладее прокуратурата. Ако прокуратурата падне в плен на олигарсите, резултатът ще е само един – мракобесна диктатура.  \"Телеграф“ изпрати протестна позиция до главния прокурор и Инспектората на Висшия съдебен съвет за това мракобесие.", "date": "2019.06.07", "title": "Безпрецедентен скандал! Прокуратурата закрива в.\"Телеграф\": Това е мракобесие! "}
{"url": "http://epicenter.bg/article/Rezultatite-ot-maturite-veche-sa-publikuvani/185119/2/0", "text": "Резултатите от държавните зрелостни изпити, провели се в края на миналия месец, вече са публикувани, съобщиха от Министерството на образованието и науката.   Проверка на резултати може да бъде направена с входящ номер и идентификационен код на интернет-адрес  .   Официалните протоколи от изпитите ще бъдат изпратени до училищата по-късно днес.   Над 49 хиляди ученици се явиха на Държавния зрелостен изпит по Български език и литература, който се проведе на 21 май, а темата, по която писаха беше \"Реалност и измислица в разказа \"Косачи\" на Елин Пелин\".   Втората задължителна матура по предмет по избор се проведе на 23 май. Зрелостниците трябваше да изберат един от 13 предмета като най-много – над 14 000 положиха изпит по английски език.   От 28 до 31 май се проведоха матурите по желание, които не са задължителни за зрелостниците.", "date": "2019.06.07", "title": "Вижте резултатите от матурите"}
{"url": "http://epicenter.bg/article/Prezidentat--Otstaplenieto-ot-mnogostrannata-diplomatsiya-generira-nestabilnost-i-krizi/185122/2/0", "text": "Отстъплението от многостранната дипломация застрашава сигурността и стабилността и е предпоставка за генерирането на кризи. Това беше общата позиция на държавния глава Румен Радев и на генералния секретар на ООН Антониу Гутериш, които проведоха днес среща в рамките на Петербургския международен икономически форум, съобщиха от прессекретариата на държавния глава.   Двамата бяха единодушни, че климатичните промени, борбата с тероризма и устойчивото развитие изискват съвместни усилия и общ подход от държавите-членки на ООН.   „България цени високо и подкрепя усилията за реформа, която да доведе до по-ефективна и дееспособна ООН“, посочи Румен Радев. Държавният глава призова ООН да използва в много по-голяма степен способностите си не само да разрешава, но и да предотвратява възникващите кризи.   Обща бе и оценката, че тенденцията на ескалация на напрежение в международните отношения, отказът от ключови споразумения в областта на разоръжаването и засилването на миграционните потоци не могат да бъдат преодолени с едностранни действия от нито една отделна държава и не трябва да водят до ерозия в дейността на ООН. ", "date": "2019.06.07", "title": "Президентът: Отстъплението от многостранната дипломация генерира нестабилност и кризи"}
{"url": "http://epicenter.bg/article/Fandakova--Ot-vtornik-zapochva-tsyalostnata-rekonstruktsiya-na-ul---Zhitnitsa--v--Krasno-selo-/185124/2/0", "text": "От вторник започва цялостната реконструкция на ул. „Житница“ в район „Красно село“. Това каза пред журналисти кметът на София Йорданка Фандъкова, предаде Агенция „Фокус“.   „С наближаването на финализирането на първия етап от строителството на третата линия на метрото се изгражда и наземната инфраструктура. Метрото безспорно е най-големият, най-важният стратегически и екологичен транспортен проект. Той променя не само начина на придвижване, а и средата в града“, заяви кметът на София.   Тя посочи, че реконструкцията на ул. „Житница“ в район „Красно село“ ще се прави поетапно, като ще има затруднения в движението. „Искам да информирам гражданите и шофьорите, че от вторник сутринта ще се затвори южното платно, в посока от кв. „Овча купел“ към кв. „Красно село“, от улица „Съвет на Европа“ до ул. „Коломан““, посочи Йорданка Фандъкова, като уточни, че това затваряне ще продължи около месец. „Движението няма да бъде спирано, ще бъде осъществявано двупосочно в другото платно. След това ще се обърне и постепенно на втория етап ще бъде затворено от „Коломан“ до „Овча купел““, каза Фандъкова.   По думите й в момента се работи върху кръстовището на „Цар Борис III“ и „Житница“. „До есента очакваме то да бъде готово. Общо три са наземните инфраструктурни обекти, които са ангажимент на метрото. Освен ул. „Житница“, изграждането на ул. „Централна“ в района на кв. „Овча купел“ и довършването на бул. „Монтевидео“. Това ще се случва поетапно през лятото и есента“, отбеляза столичният кмет.   Тя подчерта, че директорът на \"Метрополитен\" инж. Стоян Братоев има грижата за създаване на организацията. „Заедно с тези три улици и булеварди, които изгражда метрото, ще има и два паркинга по третата линия на метрото. Единия буферен паркинг е на Околовръстното шосе между „Овча купел“ и Горна Баня. Той е за около 200 коли. Очакваме също на есен да бъде готов. Другия паркинг е в рамките на регулацията на улица „Централна““, каза още Фандъкова, като посочи, че там също ще бъде обособен наземен паркинг за около 200 коли. „Зная, че затрудняваме сега и с ремонта на бул. „Президент Линкълн“ движението в кв. „Овча Купел“, но се надявам жителите да проявят още малко търпение“, посочи тя.     С плана, който беше подготвен и приет за \"Студентски град\" запазихме възможността за изграждане на 10 кампуса около съществуващите общежития, каза още кметът на София .   По повод строежа на кампуса в \"Студентски град\", кметът на София коментира, че е много важно да се защитят териториите, които са останали от презастрояването през годините на Прехода.   „Тези кампуси са държавни терени, които се стопанисват от Министерството на образованието и науката, и от университетите. С министъра на образованието Красимир Вълчев работим в много тясно сътрудничество“, заяви Йорданка Фандъкова, като посочи, че министърът на образованието има подкрепата на финансовия министър Владислав Горанов за изграждането на тези кампуси.   „За изграждането на първия кампус, който е чист откъм собственост няма нужда от отчуждения. Той се проектира в момента и представихме идейния проект за ограждане и изграждане на алеи и места за отдих. Това е наистина много важен проект и очакваме поетапно след това да се продължи с другите кампуси. Имам сигурност, че ще бъдат осигурени средства след приключване на проектирането за старта на изграждането“, каза още тя.  ", "date": "2019.06.07", "title": "Фандъкова: От вторник започва цялостната реконструкция на ул. „Житница“ в „Красно село“"}
{"url": "http://epicenter.bg/article/Yotova-e-patron-na-chestvaniyata-na-40-iya-yubiley-na-Mezhdunarodnata-detska-asambleya--Zname-na-mira-/185126/2/0", "text": "Честванията по повод 40-годишнината от провеждането на първата Международна детска асамблея „Знаме на мира“ се провеждат под патронажа на вицепрезидента Илияна Йотова. Това съобщиха от прессекретариата на държавния глава.   Тържественото отбелязване на юбилея ще се състои на 8 юни пред монумент „Камбаните“ от 10.50 часа. Вицепрезидентът ще произнесе приветствено слово и ще отличи със звание „Академия Бъдещето на България“ гимнастичките от националния отбор по художествена гимнастика, носителки на бронзови медали от Олимпиадата в Рио де Жанейро през 2016 г.", "date": "2019.06.07", "title": "Илияна Йотова е патрон на честванията за 40 години Международна детска асамблея „Знаме на мира“"}
{"url": "http://epicenter.bg/article/--------------------------------------/185128/2/0", "text": "ГЕРБ заедно със своя силен лидер и своите работещи структури по места представлява една сила, която може да се справи с всякакви проблеми и предизвикателства.  Това заяви областният координатор на ГЕРБ-София и административен секретар на партията Цветомир Паунов в предаването „Вaжното, казано на глас\" в ефира на bTV Radio. Той съобщи, че Изпълнителната комисия ще стане активен и действащ орган. Според него партията винаги е водила позитивна кампания.  Цветомир Паунов уточни, че по време на изминалата политическа кампания опонентите на ГЕРБ не са конкретизирали своите аргументи, за това как трябва да се развива Европа и как са допринесли със своята дейност за решаване на проблемите на българските граждани.  „Дебатът бе принизен до чисто битови и дребнави обвинения и по никакъв начин не се говореше за политики. В момента, в който европейските избори вече са приключили - ние не виждаме никаква политическа активност от страна на БСП, които имаха претенциите да бъдат едни от водещите, които да могат да инициират конкретни мерки в следващия Европейски парламент. Дори водачът на листата на БСП Елена Йончева не може да бъде открита по никакъв начин и да направи коментар на изборните резултати“, добави Паунов. Според него всички кандидати за евродепутати на ГЕРБ са имали авторитет и експертиза, които са признати не само от българските граждани, но и в Европа.  Паунов каза, че към момента структурите на ГЕРБ правят анализ на резултатите от изминалия вот.   На 7 юли предстои Национално събрание на ПП ГЕРБ, на което трябва да бъдат направени промени в Устава и да се вземе решение относно освобождаване и избиране на заместник-председател на партията и членове на Изпълнителната комисия.  Административният секретар на ГЕРБ, който е дипломиран социолог, коментира и редицата грешни проучвания на обществените нагласи в навечерието на вота. „Социолозите трябва да осъзнаят огромната отговорност, с която са натоварени. Всеки опит за изкривяване на общественото мнение е абсолютно недопустим“, сподели Цветомир Паунов.", "date": "2019.06.07", "title": "Цветомир Паунов: Къде се скри Елена Йончева, защо не направи коментар на изборните резултати? "}
{"url": "http://epicenter.bg/article/Tsvetanov--AETs--quot-Belene-quot--s-darzhavni-garantsii-shte-vkara-stranata-v-dalgova-spirala--/185129/2/0", "text": "От спирането на проекта Белене през 2012 до сега, правителството и Народното събрание винаги сме пазели България от поемането на финансови разходи или финансови рискове, свързани с евентуалното възобновяване на този проект. Това написа във Фейсбук Цветан Цветанов, заместник-председател на ГЕРБ в оставка.  \"Съвсем ясно записахме в решение от юни 2018 на НС забрана за сключване на договори за задължително изкупуване на енергията, преференциални цени, договори за разлика, държавни гаранции, корпоративни гаранции и/или други непазарни механизми за реализация на инвестицията!\", припомня Цветанов.  \"В последните дни по медиите последователно се прокарва тезата за промяна на тази политика и това решение. Дано това не се случи наистина! Трябва да отстояваме принципната позиция, която имахме по този въпрос от 2012 година! Обратното ще вкара енергетиката и икономиката на страната в дългова спирала!\", подчертава бившият председател на ПГ на партията.  Припомняме, че вчера, след срещата си с руския президент Владимир Путин в Санкт Петербург, държавният глава Румен Радев изтъкна, че решението на българския парламент и правителството е проектът АЕЦ \"Белене\" да се изпълни без държавни гаранции.  Руската страна има желание да участва като държава, която предоставя технологията и осигурява нейната безопасност, но очаква и държавни гаранции по отношение на този крупен проект, добави президентът след срещата си с руския си колега.  ", "date": "2019.06.07", "title": "Цветанов: АЕЦ \"Белене\" с държавни гаранции ще вкара страната в дългова спирала! "}
{"url": "http://epicenter.bg/article/Krasimir-Karakachanov--Sinyata-kaska-ya-svalih-oshte-minalata-godina/185078/2/0", "text": "1 лев партийна субсидия е емоционална реакция на популизма на Корнелия Нинова. Ние още преди години сме предложили субсидия от 6 лева на глас и граница от 5 млн. лева на година примерно. Очаквам интересен дебат в Народното събрание и очаквам контра предложения от другите партии в пленарна зала. Тази тема дразни обществото, защото хората очакват тези пари да се дават за нещо друго. Трябва да се постигне най-доброто възможно решение и този дебат в НС по темата ще е полезен за демокрацията.  Това каза в предаването \"Още от деня\" по БНТ министърът на отбраната Красимир Каракачанов. \"Синята каска я свалих още миналата година. Аз нямам проблем с никой. Резултатите от изборите са ясни. ВМРО взима 7 пъти повече гласове от \"Атака\". За мен тяхната реакция е ревност и завиждане. Вместо да ни поздравят и да се замислят защо те не са получили толкова гласове, те ревнуват. Това е себичност. Другият ни колега в коалицията ни поздрави. \"Атака\" си търсят оправдания и твърдят несериозни неща за купения вот и циганските гласове. Аз до последно исках всички да се явим заедно на изборите. След като това не стана и някои поискаха да се мерим приехме. И обявихме, че ще се явим самостоятелно на изборите като спазваме джентълменско поведение. Ние го направихме това, но \"Атака\" 40 дни не спряха да плюят и обиждат. Аз няма да ги потърся за разговор. Ако те ме потърсят, няма да откажа да разговаряме. Не сме обсъждали темата за промени в парламентарната група на Обединени патриоти, но може би е неизбежно да го направим\", коментира Каракачанов последните неразбирателства в Обединени патриоти.  \"Достатъчно се наслушах на глупости, че ще купувам американски самолети, за да нападам Русия. Ние започваме да обновяваме нашата изтребителна авиация. Всички други твърдения са демагогия. Чух, че F-16 били нападателни самолети. Все едно \"Грипен\" е отстъптващ самолет. Това са несериозни неща. За сделката има една определена граница, която е изгодна. За българия тази цена е 2 млрд. лева. Всичко е въпрос на преговори. Конгресът гласува таван, до който може да се продадат изтребителите. F-16 беше най-добрият и нов самолет в сравнение с другите предложени\", категоричен беше военният министър. ", "date": "2019.06.07", "title": "Красимир Каракачанов: 1 лев партийна субсидия е емоционална реакция на популизма на  Нинова"}
{"url": "http://epicenter.bg/article/KEVR-shte-obsazhda-tsenite-na-toka-i-parnoto/185079/2/0", "text": "В Комисията за енергийно и водно регулиране ще се проведе обществено обсъждане на новите, по-високи цени на тока и парното от 1 юли.   Регулаторът предлага увеличение, съобразено с годишната инфлация - 3,5% за електроенергията, и 4,5% средно за страната на топлоенергията. От топлофикационните и електроразпределителните дружества вече изказаха несъгласие с недостатъчното, според тях, поскъпване. Недоволство от поскъпването обаче вече изразиха и хората.  Големите фирми-консуматори на ток вчера също изразиха публично недоволство от планираното от 1 юли поскъпване на тока за бита с 3,5%, приемат го за твърде малко. От федерацията на индустриалните енергийни консуматори твърдят, че предприятията ще понесат нов удар, защото тока, който могат да купуват само от енергйната борса, ще остане скъп, отбелязва БНР.", "date": "2019.06.07", "title": "КЕВР ще обсъжда цените на тока и парното"}
{"url": "http://epicenter.bg/article/Slantse--dazhd-i-gramotevitsi---temperaturi-do-30-gradusa--/185080/2/0", "text": "Времето обаче ще е топло с максимални температури между 25 и 30 градуса.    Край морето също ще има валежи в следобедните часове, сред вълните до 2 бала термометрите ще се качат до 18-21 градуса, а на брега до 28.  Планините ще се по-гостоприемни преди обяд, после - дъжд и гръмотевици, придружени от умерен до силен вятър.   Максималната температура на височина 1200 метра ще е около 21, а на 2000 метра - около 15 градуса.    Времето остава неустойчиво и през уикенда. ", "date": "2019.06.07", "title": "Слънце, дъжд и гръмотевици -  температури до 30 градуса. "}
{"url": "http://epicenter.bg/article/BSP-i-GERB-si-spretnaha-skandal-v-tv-efira-zaradi-subsidiite/185083/2/0", "text": "  Като популизъм определи Маноил Манов от ГЕРБ в ефира на БТВ, че правителството води преговори за цената на газа, а да предлагаш тепърва то да го прави.   „Странно е, че някои хора не знаят, че правителството определя външната политика на страната“. Повод за думите му е препоръката на президента Румен Радев към кабинета да не се срамуват, а да започнат преговори за намаляване на цените на енергийните ресурси от Русия. Държавният глава отправи посланието си към правителството след среща с колегата си от Русия Владимир Путин.   \r\n „Популизъм е да искаш да сменяш системата, а после да изчезваш от парламента и да не гласуваш, обърна се Манев към Александър Симов от БСП. Смяна на системата не е разрушаване на една къща до основи, контрира Симов. \r\n   \r\n „Симов е най-неподходящият човек, който да защитава тази теза около субсидията, тъй като който получава заплата от субсидията на партията като журналист“, контрира го Манев.  \r\n   \r\n „Шизофренията на БСП е в най-висока степен, досега БСП говориха за смяна на системата, а сега г-н Симов, първи взривател и разрушител, идва тук да защитава системата“, отсече Манев. \r\n   \r\n „Пред България колкото и да пищите в това студио, вие получихте огромен шамар и ви боли много“, заяде се Симов. „Лесно е да кажеш, че разрушаваш системата с 1 лев субсидия, защото имаш на разположение целия държавен бюджет“, смята депутатът от БСП. „Тези хора, които създадоха тази система сега искат да я разрушават“, учуди се той. \r\n   \r\n „Това е резултат от целенасочената политика на една партия, която иска да тръгне всичко наново. Системата се защитава от БСП“, каза Манев, който упрекна опонента си, че се противопоставят на желанието на целия народ за намаляване на субсидията.   „Никаква система няма да защитавам. Става въпрос, че получихте звучен шамар от Брюксел и боли“, заяви Симов.   „Ние инициирахме един референдум, в който имаше въпрос за премахване на субсидията, подкрепихме предложение за намаляване на субсидията. Ние действаме последователно по тази тема. Ще подкрепим това предложено намаляване“, коментира и третия гост в студиото Пламен Христов от Воля.   „Важното е, че към момента имаме следния факт - внесено решение на МС в НС. Последващите действия аса ясни - кой защитава статуквото и невръщането на пари. Веднага след референдума внесохме предложение за субсидия от един лев, но не бяхме подкрепени. Въпросът сега е кой се заиграва с популизма“, обърна се Манев към Симов.   Симов добави, че ще вземат решение в събота. „Много е лесно да обявиш, че разрушаваш системата, когато управляваш и ползваш бюджета. Другите партии разчитат на тези субсидии“, подчерта червеният депутат. Той смята, че това е театрален опит да се хвърли политическа пиратка от страна на ГЕРБ призова на всичко това да се гледа като на анекдот.   В разгорещения спор Пламен Христов от партия „Воля“ едва успя да вземе думата. „Ние нямаме натрупани средства от предишни мандати на управление“, подчерта той.   „Аз не смятам, че трябва да се притесняваме, че няма субсидия. Явно е възможно“, коментира Христов.", "date": "2019.06.07", "title": "БСП и ГЕРБ си спретнаха лют скандал в тв ефира заради субсидиите"}
{"url": "http://epicenter.bg/article/Radev-shte-napravi-izkazvane-po-vreme-na-prezidentskiya-panel-na-foruma-v-Sankt-Peterburg/185084/2/0", "text": "Днес Румен Радев ще направи изказване по време на президентския панел на Международния икономически форум, който е посветен на изпълнението на целите за устойчиво развитие на Организацията на обединените нации (ООН) до 2030 г. В него освен Владимир Путин ще участва и китайският президент Си Дзинпин. Преди това българският държавен глава ще проведе срещи с генералния секретар на ООН Антониу Гутериш, както и с министър-председателя на Армения Никол Пашинян.   Петербургският международен икономически форум започна вчера и ще продължи до 8 юни включително. Събитието се провежда от 22 години, а от 2006 г. е под патронажа на руския президент Владимир Путин.   В списъка с участниците тази година са премиерите на Армения Никол Пашинян и на Словакия Петер Пелегрини.   Вчера на срещата си с президента Путин, Радев призова \"България и Русия имат стратегическо партньорство в енергетиката и следва да възприемат много по-гъвкав подход и механизми по отношение на договорите за дългосрочни доставки на енергийни ресурси, тяхната актуализация и за намаляване на цените.\" Възможностите за покупки на ограничени количества природен газ от други доставчици, но на много конкурентни цени, ще оказват в бъдеще все по-голямо влияние върху пазара на енергийни ресурси у нас и в региона, посочи Румен Радев.   Българският държавен глава е на посещение в Русия за участие в престижния Петербургски международен икономически форум, в който свои представители имат десетки държави и стотицикомпании от цял свят. В първия ден от визитата си Румен Радев проведе среща и със своя колега Владимир Путин, на която бяха обсъдени редица теми от двустранните отношения в областта на енергетиката, икономическия обмен, отбраната, както и в сферата на образованието, науката и културата. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.  ", "date": "2019.06.07", "title": "Радев ще направи изказване по време на президентския панел на форума в Санкт Петербург"}
{"url": "http://epicenter.bg/article/Ministar-Taneva-kani-mediite-na-iznenadvashti-proverki-na-kashti-za-gosti/185085/2/0", "text": "Глобите по издадени актове няма да се платят от българските данъкоплатци. Това каза министърът на земеделието и храните Десислава Танева в сутрешния блок на Нова телевизия по повод скандала с къщите за гости.  До момента са сключени 1030 договора, а 746 къщи за гости се изграждат, уточни тя.  И в предния мандат имаше индикации за злоупотреби. Проверките са завишени повече от три пъти, но очевидно за нас и това е малък процент. От 130 проверки са наложени 80 акта, като по 65 са започнати процедури по вземания.  По думите ѝ повечето актове са издадени заради недостигане на цифрите в бизнес плановете за къщите за гости, обясни Танева.  Прокуратурата проверява всички къщи за гости и ако някой не е изпълнил бизнес плана, трябва да бъдат взети мерки, добави тя.  В момента заварвам 14 договора, които са предоставени за одобрение в Държавен фонд \"Земеделие\" за допълнителни дейности по къщи за гости – туристически атракции. Тук големият въпрос е дали парите ще се ползват по предназначение или някой има намерение да ги направи за лично ползване, заяви Танева, като уточни, че въпросните проекти предвиждат изграждане на басейни и джакузита към действащи къщи за гости.  Затова екип на Държавен фонд \"Земеделие\" заедно с медиите ще отиде на място и на място ще има възможност да се прецени бенефициентът. От неделя ще сме в готовност и ще поканим медиите. Тези 14 къщи за гости не са предупредени. За всяко съмнение, че бизнес планът не стъпва на реални намерения, договорът няма да бъде сключван, заяви Десислава Танева.  Земеделският министър каза още, че за да се избегнат злоупотреби в бъдеще, от бенефициентите ще се изискват декларации за конфликт на интереси.", "date": "2019.06.07", "title": "Министър Танева кани медиите на изненадващи проверки на къщи за гости"}
{"url": "http://epicenter.bg/article/Balgarskata-pravoslavna-tsarkva-pochita-pametta-na-Sveta-machenitsa-Valeriya/185086/2/0", "text": "На 7 юни Българската православна църква почита паметта на Света мъченица Валерия.  Името идва от латинското родово название Valeruis – \"силен съм\".  Света Валерия е родена в град Кесария, Палестина, по времето, в което се извършвали жертвоприношения. Светицата заедно с две нейни приятелки решили да се отрекат от фалшивите идоли, като опълчат срещу езическите ритуали, и избягали от града си. В гората те се отдали на строг пост и молитви към Бога. Управителят на Кесария обаче научил за отказа им да се отрекат от Христос.   Трите момичета се скрили в малка къща, постили и се молили за унищожението на идолите така, че да не се извършват вече езически ритуали и жертвоприношения. Въпреки това били открити и отведени при управителя на Кесария. Той обещал да пощади живота им, ако се съгласят публично да се отрекат от христовата вяра. Те обаче отказали и за наказание били екзекутирани.   Католическата църква също има канонизирана светица на име Валерия, като паметта ѝ също се чества на 7 юни. Тя е известна като света Валерия Миланска, била е родена в Милано, и е убита от войници, защото е помагала при християнските погребения, след като приела християнството. Тялото ѝ е открито години след нейната екзекуция и е погребано по християнски обичай в катедралата „Свети Себастиян”. Както повечето християнски празници и днешният е свързан с езически обичай. Това е денят, в който в древния Рим започвала седмицата на честване на Веста, богинята на огъня и огнището, една от най-старите в римския пантеон, подобна на гръцката Хестия.   През останалото време на годината храмът на Веста бил затворени за всички, освен за посветените на нея жени и момичета. Весталките се заклевали да останат девици и поддържали огъня на богинята вечно запален. Имало пророчество, че ако огънят изгасне или бъде изнесен от храма, бедствие ще сполети Рим.   Правилата, които спазвали весталките били също толкова строги и доста подобни на тези, изпълнявани от по-късните християнски монахини. Весталките започвали да служат на богинята на възраст между 6 и 10 години и трябвало да пазят девствеността си в продължение на 30 години, след което напускали храма и можели да се омъжат. Весталките в централния храм в Рим били избирани след строг подбор от семействата на римските пaтриции. В първия ден на всяка нова година огънят на Веста се гасял ритуално и се палел наново.   С налагането на християнството в Рим, култът към Веста бил един от първите, срещу които били приложени гонения. Храмът бил разрушен, а огънят на богинята, угасен. Ранните християни се страхували от весталките и техните магически сили и женски тайнства. Преди това весталките имали специален статут в римското общество, като дори императорът не можел да наруши целомъдрието им и физическата им неприкосновеност.   Те притежавали множество привилегии. Можели да освобождават роби. Да помилват престъпници. Думата им се считала за свещена и неоспорима истина при съдебни дела. Освен това били единствените жени в Рим с право на глас. Имен ден празнуват всички с името Валери и Валерия.", "date": "2019.06.07", "title": "Българската православна църква почита паметта на Света мъченица Валерия"}
{"url": "http://epicenter.bg/article/Solomon-Pasi-za-visokata-tsena-na-F-16--Balgariya-ne-se-polzva-s-vazmozhnite-otstapki-na-loyalen-klient/185087/2/0", "text": "Сега е моментът да се мисли кога Въоръжените сили на България ще се оборудват със следващото поколение изтребители F-35 - това мнение изрази бившият министър на външните работи Соломон Паси в студиото на сутрешния блок на БНТ.   По думите му, Конгресът на САЩ е задал финансов таван за евентуалната продажба на самолети F-16 блок 70 на България, но изтъкна, че България все още не се ползва с възможните отстъпки на лоялен клиент, когато става дума за оръжейни покупки, с каквито например се ползва в момента Словакия.   Предложената финансова рамка от 1,6 млрд. долара за F-16 блок 70 е таван, който Конгресът дава. Това са вътрешни дела на САЩ, изтъкна бившият министър на външните работи Соломон Паси.   Той обясни, че значение за цената, която България ще плати за новите многоцелеви самолети, има това, че страната ни за пръв път прави подобна мащабна поръчка от САЩ.   За сравнение, Словакия също поръчва F-16 на вероятно по-ниска цена, но тя има отстъпка като лоялен клиент, а и не е ясно какъв пакет е поръчала страната.   От влизането ни в НАТО до днес сме продали огромно количество оръжие на САЩ, но не сме купували., подчерта Соломон Паси.   Според Соломон Паси сега е моментът да се мисли кога България ще се оборудва със следващото поколение изтребители - F-35. Изтребителите „Грипен“, които бяха предложени от „Сааб“, са били от предходно поколение и за разлика от F-16, нито са се доказали в бой, нито са включвали функции като радиосистема „приятел-враг“, изтъкна Соломон Паси. Така, макар по-ниската предложена цена, те са щели да излязат далеч по-скъпи, изтъкна министърът на външните работи в периода 2005 - 2009 г.", "date": "2019.06.07", "title": "Соломон Паси за високата цена на Ф-16: България не се ползва с възможните отстъпки на лоялен клиент"}
{"url": "http://epicenter.bg/article/Magdalinchev--Ako-ima-slabi-kandidaturi-za-posta-glaven-prokuror--mozhe-i-da-ne-se-stigne-do-izbor/185089/2/0", "text": "„Надявам се да се появят кандидати за длъжността главен прокурор, които да са професионалисти\". Това каза пред БНР представляващият ВСС Боян Магдалинчев по повод предстоящата кампания за избор на прокурор номер едно. Според него, ако се появят слаби кандидатури за поста главен прокурор, може и да не се стигне до избор на 14 ноември на наследник на Сотир Цацаров.   Процедурата ще започне на 15 юли, уточни той. До 29 юли ще са ясни кандидатите. \"Законът фиксира кой има право да прави номинации за главен прокурор - това са министърът на правосъдието и най-малко трима членове от прокурорската колегия\", обясни Магдалинчев и изрази очакване да има поне две кандидатури и да има истинско състезание между тях.   Магдалинчев припомни, че след 10 ноември 1989 година никога главният прокурор не е бил фигура от прокуратурата и коментира, че е добре да бъде човек, който познава системата отвътре.   По думите на представляващия ВСС гаранцията за това, че избраният е най-добрият и най-независимият, че ще работи за реформиране на прокуратурата, се дава не само по номинацията на тази личност, но и по отношението, което обществото ще има към нея: \"В закона е разписано, че има възможност неправителственият сектор, висши учебни заведения, отделни личности, които да вземат отношение към кандидатурата на определени лице, което е номинирано за главен прокурор. Комисиите по професионална етика към прокурорската колегия и комисията за атестиране и конкурсите проверяват всички тези неща и излизат с доклади преде да започне изборът. Тези доклади се обсъждат и се внасят за обсъждане от колегията пред да започне самият избор. Октомври месец те трябва да бъдат публикувани и затова изборът ще бъде чак на 14 ноември\".   Боян Магдалинчев коментира като странни думите на заместник главния прокурор Иван Гешев, че сега ще започне купуване на магистрати: \"Не ми и минава през акъл такова нещо. Това са големи избори в системата\".   Във връзка със спекулации, че се търси повод да бъде прекратен предсрочно мандатът на председателя на Върховния касационен съд Лозан Панов, Магдалинчев заяви: \"Не се търси\" и припомни, че редовният мандат на Панов приключва през януари 2022-ра година.   Представляващият ВСС Боян Магдалинчев беше гост в предаването \"Преди всички\" по повод Деня на отворени врати във ВСС.", "date": "2019.06.07", "title": "Магдалинчев: Ако кандидатурите за поста главен прокурор са слаби, може и да не се стигне до избор"}
{"url": "http://epicenter.bg/article/Vav-vse-po-mrasna-voda-se-kapem-po-balgarskoto-chernomorie/185092/2/0", "text": "Чистотата на водата за къпане в България се влошава, става ясно от годишния доклад на ЕК за качеството на водата в страните от ЕС. България е на предпоследно място сред 28-те страни в общността плюс Албания и Швейцария по качество на водата за къпане за 2018 г. Следва ни само Полша. Докладът е изготвен от Европейската агенция по околна среда.  България е подала данни за 95 места за къпане - 91 на Черноморското крайбрежие и 4 във вътрешността на страната. Взети са 816 проби от 92 места. Те са показали, че 50 от местата са с отлично качество на водата, 36 са с добро, 7 са със задоволително, а едно - с лошо. Едно не е класирано.  Данните от доклада за България сочат, че от 2015 г. насам броят на местата за къпане с отлично качество на водата трайно намалява. През 2015 г. ЕАОС отчита 67 обекта с чиста вода, а през 2018 г. те вече са едва 50. За сметка на това се увеличават чувствително местата с добро качество и незначително тези със задоволително качество. В доклада се отбелязва също, че броят на водоемите, които могат да се ползват от туристи за къпане не по крайбрежието, а във вътрешността на страната, от години е много нисък основно заради нежеланието за поддръжката им и липсата на традиции в страната и интерес към плажове на реки и други водоеми. Като цяло в България 52.6 от проверените места покриват европейските стандарти.  Малко над 85% от наблюдаваните през миналата година места в Европа са отговаряли на най-високите и най-строгите стандарти на Европейския съюз за „отлично“ качество. В четири държави е установено, че 95%, или повече от местата за къпане, имат „отлично“ качество на водата — Кипър (99.1% от всички места), Малта (98.9% от всички места), Австрия (97.3% от всички места) и Гърция (97% от всички места). Всички включени в доклада места за къпане в Кипър, Гърция, Латвия, Люксембург, Малта, Румъния и Словения са били поне със „задоволително“ качество на водата през 2018 г.   Трите държави с най-голям брой на местата за къпане с „лошо“ качество на водата са Италия (89 места за къпане, или 1.6%), Франция (54 места за къпане, или 1.6%) и Испания (50 места за къпане, или 2.2%). В сравнение с 2017 г. броят на местата за къпане с „лошо“ качество на водата във Франция е намалял (от 80 през 2017 г. на 54 през 2018 г.), а увеличение на местата за къпане с „лошо“ качество на водата е имало в Италия (от 79 на 89) и в Испания (от 38 на 50).  ", "date": "2019.06.07", "title": "Във все по-мръсна вода се къпем по българското черноморие, става ясно от доклад на ЕК"}
{"url": "http://epicenter.bg/article/Rumen-Gechev--Predlozhenieto-na-Borisov-za-1-lev-subsidiya-e-zaradi-sasipvashtiya-vlastta-mudoklad-na-EK/185095/2/48", "text": "Кризисният ПР, който премиерът провежда от вчера, не е заради размера на субсидиите. Прави го заради съсипващия и опустошителен за управлението на ГЕРБ доклад на Европейската комисия, който беше публикуван преди два дни. Това заяви народният представител от ПГ на \"БСП за България\" проф. Румен Гечев пред БНТ, съобщиха от пресцентъра на БСП.  Той обяви, че в доклада пише, че българските органи ще трябва да покажат \"конкретни и трайни резултати, демонстрирани чрез окончателни решения по дела за корупция по високите етажи на властта\".  Гечев посочи, че изводът от това е, че правителството не се справя с корупцията. Народният представител коментира още, че освен това Валдис Домбровскис, комисарят който отговаря за еврозоната, казва, че проблемът с прането на пари не е решен, поради което възниква риск за банковата система на Европа, ако в страни като България, той не се реши.  \"Второто послание от доклада на ЕК е - \"еврозоната през крив макарон\". С това трите цели, които правителството на ГЕРБ си беше поставило - да отпадне мониторингът, влизането в Шенген, влизането в еврозоната, няма да се случат в близко бъдеще\", каза още той.  Гечев коментира още, че заради всичко това, вчера Борисов е отишъл в парламента, подхвърлил идеята за субсидия от 1 лв. и в 9.30 часа, в нарушение на правилника на парламента, Менда Стоянова е свикала заседание на бюджетната комисия.  \"Заседание може да има, само ако 24 часа по-рано има дневен ред и са изпратени материалите за него. Няма никакви разчети за това десетократно намаление на субсидиите и никакво обществено обсъждане не е провеждано по това предложение на премиера. С него Борисов иска да постави партиите на колене\", заяви Румен Гечев.  ", "date": "2019.06.07", "title": "Румен Гечев: Предложението на Борисов за 1 лев субсидия е заради съсипващия властта му доклад на ЕК"}
{"url": "http://epicenter.bg/article/Petyo-Blaskov-za-prokurorskata-ataka-sreshtu--quot-Telegraf-quot--Otvratitelno--/185133/2/0", "text": "Отвратително! Няма друго определение за действията на прокурор Тодор Тодоров срещу вестник „Телеграф“,  \"Клишетата за „свобода на словото“ размахвани от джендърските формации около „Капитал“ най-после се сдобиха с продуцент в лицето на този прокурор. Сега е време да видим какво ще кажат прислужниците от репортерите без граници, „европейските журналисти“ и цялата им недоклатена банда относно действията на прокурора\", пише Блъсков.  \"Бесен съм, защото този вестник е роден и отгледан от моя син и от мен, а марката е проверена включително в Европа и защитена преди десет години. Но това е истинското лице на прокопиевата и присъдружната му пропаганда – мръсотия, манипулации и пълен гьонсуратлък. Спирам до тук, защото само устопсувни мръснословия, както е казал великият Балан са в главата ми. Уважаеми господин Цацаров, какво става?\", пита Петьо Блъсков.  ", "date": "2019.06.07", "title": "Петьо Блъсков за прокурорската атака срещу \"Телеграф\": Отвратително! "}
{"url": "http://epicenter.bg/article/Mariya-Gabriel-redom-do-Mozer-pred-pametnika-na-Stamboliyski-v-Slavovitsa/185136/2/0", "text": "ПП Обединени земеделци организира Национален възпоменателен земеделски събор по повод 96 години от гибелта на земеделския лидер, политик и държавник Александър Стамболийски, министър-председател на България в периода 1920-1923 година.  Съборът ще се проведе на 9 юни 2019 г., неделя, от 10:30 часа в местността Янини грамади над село Славовица.  Земеделци от цялата страна, симпатизанти и приятели на Земеделския съюз ще се съберат да почетат живота и делото на държавника и водача на земеделското движение в България.  На възпоменателното събитие ще присъстват председателят на партията Петя Ставрева, почетният председател на Обединени земеделци д-р Анастасия Димитрова-Мозер и членове на националното ръководство.  Гости на събитието ще бъдат Мария Габриел – Еврокомисар по цифрова икономика и цифрово общество, Емил Христов – заместник-председател на ХLIV Народно събрание, лидери на партии, синдикати и браншови организации.", "date": "2019.06.07", "title": "Мария Габриел редом до Мозер пред  паметника на Стамболийски в Славовица"}
{"url": "http://epicenter.bg/article/Semeystvo-Obama-podpisaha-dogovor-za-radio-shou/185111/10/99", "text": "Бившата президентска двойка на Съединените щати Барак и Мишел Обама подписаха договор за подкастове в интернет, пише Би Би Си.   Потребителите на стрийминг услугата за музика Спотифай ще могат да слушат радиопредаванията на семейство Обама.   Според собствената компания на Обама Higher Ground, която ще продуцира подкастовете, сделката е за \"няколко години\". Президентът и съпругата му основаха компанията миналата година, за да продуцират филми, сериали и документалистика за платформата за видеострийминг Нетфликс.   Семейство Обама казват за сделката за радиопрограмите, че тя ще им позволи \"да разширят темата на разговорите\".   В съобщението, че имат договор със Спотифай Обама не уточняват дали подкастовете ще са фокусирани върху определена тема, нито кога започва излъчването им. Според американски медии бившият държавен секретар Хилъри Клинтън и дъщеря й Челси обсъждат с медийни компании създаването на продуцентска фирма, която да изработва документални филми и друго съдържание на тема жените в обществото.", "date": "2019.06.07", "title": "Семейство Обама подписаха договор за радио шоу"}
{"url": "http://epicenter.bg/article/Domat-ot-detstvoto-na-printsesa-Dayana-otvarya-za-posetiteli/185116/10/99", "text": "Домът, в който принцеса Даяна е живяла като дете, отваря врати за посетители това лято.   От 1 юли до 31 август имението Алторп ще бъде отворено от 12 до 17 часа всеки ден (без 6, 7 и 21 юли), като последните групи ще бъдат допускани в 15 часа. Домът е частен, поради което е възможна промяна в този график.   Имението се намира до магистрала M1, на около час и половина от Лондон с кола.   Нова изложба ще разкрие още подробности за семейство Спенсър. Посетителите ще научат за любовта на семейството към животните. Един от експонатите, говорещ за това, е портрет на любимата котка на Даяна – Мармалейд, нарисуван от известната полска художничка Анела Павликовска. Художничката е рисувала също Лейди Ди и нейните братя и сестри като деца.   Животните са част от историята на семейство Спенсър, което пристига със своите стада от овце заради богатата паша още през 1486 г. Построили своя дом там през 1508 г. Оттогава зелените пасища и гори от дъб са в основата на техния живот и дом на много животни (включително черен елен лопатар), бродили в парка от 15 век, и които и до днес са най-близките съседи на Спенсър.   Освен домът, в който прекарва детството си, Алтроп е и мястото, където Лейди Ди е погребана. Гробът ѝ обаче не е достъпен за посетители. Той се намира на остров в средата на езеро Round Oval. В парцела има мемориал, където посетителите могат да отдадат почит на покойната принцеса.   Източник: Дарик", "date": "2019.06.07", "title": "Домът от детството на принцеса Даяна отваря за посетители"}
{"url": "http://epicenter.bg/article/Slavi-Trifonov-shte-naddava-v-Nyu-York-za-kitara-na-Deyvid-Gilmor/185127/10/99", "text": "\r\n На 20 юни Слави Трифонов ще участва в аукцион на \"Кристис\" в център \"Рокфелер\", Ню Йорк. Предметът, с който телевизионният водещ иска да се сдобие, е китара на емблематичния музикант Дейвид Гилмор от групата Pink Floyd. \r\n   \r\n В забележителната сграда в Манхатън вече са изложени 127 от музикалните инструменти на рок китариста. \r\n   \r\n Трифонов няма да присъства лично на мястото, като за свои представител изпраща в Голямата ябълка Емил Гатев. Той, заедно със своята съпруга Милена, е собственик на музикалната къща \"Гатев и Ко\", която се грижи за поръчките и доставките на инструментите на \"Ку-ку бенд\" в продължение на цели 23 години. \r\n   \r\n Гатев ще наддава на търга за всяка от пуснатите в продажба китари на композитора от Pink Floyd, като за целта ще получава инструкции директно от Трифонов, посредством телефонна връзка. Представителят ще трябва да прелети океана преди събитието, за да може да разгледа предварително експонатите в залата. \r\n   \r\n Слави не мисли да щади средства, за да придобие една от легендарните \"Телекастър\", \"Фендер Стратокастър\" и \"Броадкастър\", с които Гилмор е изсвирил едни от най-прекрасните соло партии в творчеството на групата. Предполагаемата цена на тези брандове ще наброява между 100-150 хил. долара. Сумата за марките \"Гибсън\" и \"Земетис\" се очаква да бъде до 70 хил. долара, а за акустичните модели на \"Фред Гретч\" и \"Марти\" - 50 хил. долара. \r\n   \r\n Всеки един от инструментите е бил част от множеството световни турнета на Pink Floyd, като за аукциона експонатите имат сертификат за оригиналност. \r\n   \r\n Източник: Дир.бг \r\n", "date": "2019.06.07", "title": "Слави Трифонов ще наддава в Ню Йорк за китара на Дейвид Гилмор"}
{"url": "http://epicenter.bg/article/Sotsialistat-Pedro-Sanches-be-natovaren-ot-kralya-na-Ispaniya-sas-zadachata-da-sastavi-pravitelstvo/185090/7/0", "text": "Социалистът Педро Санчес бе натоварен вчера от краля на Испания със задачата да състави правителство след победата на партията му на парламентарните избори през април, предаде Франс прес.   Фелипе Шести \"предложи Педро Санчес като кандидат за председател на правителството\", заяви председателят на Конгреса на депутатите Меричел Батет Ламаня след срещата между Санчес и краля.   \"За мен е чест да приема тази задача\", каза малко след това Санчес пред журналисти.   Санчес каза, че следващата седмица ще се срещне с лидерите на други политически партии, за да преговаря за \"съставянето на стабилно правителство за следващите четири години\", предаде Асошиейтед прес.   Испанската социалистическа работническа партия спечели най-много гласове на изборите на 28 април, но не успя да постигне мнозинство в парламента и ще се нуждае от подкрепа, за да остане на власт, съобщава БТА.   Санчес каза, че четирите стълба на управленската програма ще бъдат борба срещу климатичните промени, цифровизация, намаляване на неравенствата и работа за по-силна Европа.", "date": "2019.06.07", "title": "Кралят на Испания възложи на социалиста Педро Санчес да състави правителство"}
{"url": "http://epicenter.bg/article/-quot-Gugal-quot--Merkite-sreshtu--quot-Huavey-quot--sa-opasni-za-natsionalnata-sigurnost-na-SASht-/185099/7/96", "text": "Компанията-майка на \"Гугъл\" (Google) - Alphabet Inc., лобира сред официалните длъжностни лица в Съединените щати и ги предупреждава, че забраната за китайския производител на смартфони \"Хуавей\" (Huawei Technologies Co Ltd.) трябва да бъде премахната, тъй като самата забрана представлява заплаха за националната сигурност на САЩ. Това съобщава \"Файненшъл таймс\", цитирайки източници, запознати с въпроса, предава БНР.  \"Гугъл\" желае да продължи да работи с \"Хуавей\" и се притеснява, че забраната на китайската компания ще означава, че няма да може да се актуализира операционната система Android на смартфоните на Huawei.  Китайският технологичен гигант вече обяви, че подготвя собствена операционна система като предпазна мярка, в случай че на по-късен етап се забрани използването на Android, но дори и тази нова система ще се основава на Android.  \"Гугъл\" смята, че това може да доведе до допълнителни рискове за сигурността на смартфоните на Huawei, тъй като предполага, че с новата операционна система те ще бъдат по-склонни към бъгове, грешки и възможност за хакване.  \"Хуавей\", която е в контакт с \"Гугъл\" за това как да действа по отношение на операционната система, в момента работи в Съединените щати с временен лиценз, след като през май американската администрация добави китайската компания към т.нар. \"черен списък\".  Други американски технологични фирми, включително Qualcomm, също се притесняват от въздействието на забраната на \"Хуавей\" върху техния бизнес. Докато санкциите на САЩ се очаква да нанесат вреда на \"Хуавей\" в краткосрочен план, експерти от технологичната индустрия твърдят, че това може да принуди компанията, както и други китайски фирми, да станат по-самостоятелни, разработвайки собствени технологии, което пък ще навреди на доминиращата роля на американски компании като „Гугъл“ в по-дългосрочен план.  На този етап няма коментари нито от \"Гугъл\", нито от Министерството на търговията на САЩ относно информацията на \"Файненшъл таймс\".  ", "date": "2019.06.07", "title": "\"Гугъл\": Мерките срещу \"Хуавей\" са опасни за националната сигурност на САЩ "}
{"url": "http://epicenter.bg/article/Partiyata-na-Faradzh-ne-uspya-da-vleze-v-britanskiya-parlament-/185102/7/0", "text": "Партията на Брекзита на Найджъл Фарадж бе победена от Лейбъристката партия на частичните парламентарни избори в Питърбъро (Източна Англия) и така не успя да спечели първото си място в британския парламент, съобщават Франс прес и БТА.  Нейният кандидат Майк Грийн, местен предприемач, остана на втора позиция с близо 29 процента от гласовете зад Лейбъристката партия, получила около 31 на сто от вота.  Така лейбъристите успяха да запазят мястото си в парламента, където са основна опозиционна сила.  Консервативната партия остана трета с 21 на сто пред либералните демократи с 12 процента.  Това е първо поражение за създадената преди няколко месеца Партия на Брекзита, спечелила убедително европейските избори в края на май.  ", "date": "2019.06.07", "title": "Партията на Фарадж не успя да влезе в британския парламент "}
{"url": "http://epicenter.bg/article/Posetitel-v-muzey-na-shega-otvoril-seyf-s-neizvestno-sadarzhanie--zaklyuchen-ot-desetiletiya/185108/7/0", "text": "Посетител на музей в Канада отворил сейф, който стоял заключен от десетилетия, съобщава Гардиън.   Стивън Милс посетил със семейството си музея в градчето Върмилиън в щат Алберта.   Сред изложените в музея предмети бил голям сейф от известния в миналото хотел Брънзуик, подарен на музея преди много години. Когато чул историята на 900-килограмовия сейф, който стоял заключен от десетилетия, Милс попитал дали може да опита да го отвори. За изненада на всички, мъжът налучкал комбинацията. Ключалката представлявала колело с цифри от 0 до 60. Милс завъртял колелото по часовниковата стрелка три пъти от 0 до 20, обратно на часовниковата стрелка два пъти до 40 и по часовниковата стрелка веднъж до 60. Това се оказала правилната комбинация.   Всички служители и посетители на музея се събрали, за да видят какво има в сейфа. Намерили само поръчка от ресторант и сметка, изготвена от сервитьор в края на 70-те години.   Стивън Милс се заканил, че след като извадил такъв късмет с комбинацията, ще купи лотариен билет.   Мъжът наистина купил билет, който му донесъл печалба от едва 2 долара.   Източник: Канал 3", "date": "2019.06.07", "title": "Посетител в музей на шега отворил сейф с неизвестно съдържание, заключен от десетилетия"}
{"url": "http://epicenter.bg/article/Povecheto-germantsi-veche-iskat-predsrochni-izbori-/185114/7/0", "text": "Повечето германци вече искат предсрочни избори  Изследване на YouGov показва, че 52% от германците са „за“ провеждането на предсрочни парламентарни избори след разместванията на Европейските избори. В подкрепа на сегашното коалиционно правителството са се обявили 27% от анкетираните.  Социологическото проучване е обхванало 2000 души и е проведено между 3 и 5 юни. Европейските избори показваха сваляне на доверието в Християн-демократическата партия на Меркел, която взе 27 % от гласовете, следвана плътно от „Зелените“, които  взеха 26%.   По-малкият коалиционен партньор – Социалдемократическата партия взе най- лошия резултат в историята си и се класира трета с 13% наравно с евроскептичната Алтернатива за Германия.  Лидерът на социалдемократите Адреа Нахлес подаде оставка заради загубата и задълбочи кризата в партията, която не може да излезе от коалицията, която я убива, но не може повече да стои в нея, защото се обезличава с всеки изминал ден.  Слухове циркулират из Берлин за обтягане на отношенията между Меркел и наследничката й на поста в партията Анегрет Крамп-Каренбауер заради лошото представяне на изборите. Новият фактор в германската политика очевидно са „Зелените“,  които вече заявяват претенциите си за властта и промяна на политиките в страната. Младежта масово е гласувала за тях.", "date": "2019.06.07", "title": "Повечето германци вече искат предсрочни избори "}
{"url": "http://epicenter.bg/article/Tramp--Mozheshe-da-imame-dobri-otnosheniya-s-Rusiya--ako-ne-beshe-lovat-na-veshtitsi-na-Malar-/185115/7/96", "text": "Президентът на САЩ Доналд Тръмп обяви защо са се влошили отношенията между Америка и Русия. Изявлението си той направи в интервю за тв канала Fox News от Нормандия, където се намира по повод годишнината от отварянето на втория фронт по време на Втората световна война.  Според американския лидер, отношенията с Москва са се развалили заради разследването на бившия директор на ФБР Робърт Мълър за т.нар. \"руска намеса\" в президентските избори в САЩ през 2016 г.  \"Мисля, че можеше да имаме добри отношения с Русия. Те бяха влошени заради фалшивия лов на вещици\", заяви Тръмп.  Мнението на Тръмп е, че специалният прокурор \"се е направил на глупак\", когато е излязъл с коментари по разследването на предполагаемата руска намеса в избирането му за президент.  ", "date": "2019.06.07", "title": "Тръмп: Можеше да имаме добри отношения с Русия, ако не беше ловът на вещици на Мълър "}
{"url": "http://epicenter.bg/article/Moshtna-eksploziya-rani-19-dushi-v-Yuzhna-Shvetsiya-/185118/7/0", "text": "Мощна експлозия в южния шведски град Линшьопинг нанесе днес щети на сгради и рани 19 души, съобщи местната полиция, цитирана от Ройтерс и БНР.  Причината за експлозията не е ясна, но органите на реда са изпратили сапьори на място в центъра на града.  Прозорци на близките сгради са се счупили от мощния взрив, причините за който не са известни. Районът е отцепен в радиус от няколко пресечки.  Местни медии съобщиха, че експлозията е унищожила балкон на 5-етажна жилищна сграда и е нанесла щети на други постройки.  Няма опасност за живота на пострадалите.  ", "date": "2019.06.07", "title": "Мощна експлозия рани 19 души в Южна Швеция "}
{"url": "http://epicenter.bg/article/Naprezhenie-v-Iztochnokitaysko-more--Amerikanski-kraytser-preseche-patya-na-ruski-protivolodachen-korab-/185125/7/0", "text": "Крайцерът Chancellorsville от ВМС на САЩ внезапно е пресякъл курса на движещия се успоредно руски противолодъчен кораб „Адмирал Виноградов“ в Източнокитайско море, предава РИА Новости, като се позовава на пресслужбата на Тихоокеанския флот.  Крайцерът е бил част от авионосна ударна група на ВМС на САЩ, а руският кораб е участвал в отряд кораби на Тихоокеанския флот на РФ. Двете флотилии са се движели по паралелни курсове.  Инцидентът се е случил в 6:35 часа московско време, когато американският военен кораб внезапно е променил курса си е преминал на едва 50 метра от руския плавателен съд.  За да избегне удара, екипажът на „Адмирал Виноградов“ е бил принуден да извърши екстремна маневра.  „На международната честота е отправен протест до командването на американския кораб, в което е подчертата недопустимостта на подобни действия“, се казва в съобщението на Тихоокеанския флот.   ", "date": "2019.06.07", "title": "Напрежение в Източнокитайско море! Американски крайцер пресече пътя на руски противолодъчен кораб "}
{"url": "http://epicenter.bg/article/Divi-praseta-plaznaha-v-Belgrad--VIDEO--/185147/7/51", "text": "Дива свиня и четирите й прасенца бяха заловени по улиците на Белгжрад от ветеринарната служба и ловното сдружение на Земун, за да бъдат преместени в резерват, съобщи сръбският в. Blic, цитиран от Канал 3. Ловците издирват спешно и останалите прасета от стадото, което щъка по улиците на сръбската столица.  Големите прасета се упояват със стрелички, а малките се хващат с голи ръце, обясняват от ловното сдружение.  Стадото си е харесало район от Нови Белград, един от най-гъсто заселените квартали на столицата.  Според председателя на белградското ловно сдружение Зоран Кочич този природен феномен се дължи на повишеното ниво на река Дунав и наводняването на Големия военен остров, което принуждавало дивите прасета да бягат по-далеч от наводнените участъци.  \"Сега няма къде да отидат, много са уплашени, но не са опасни за хората. Само когато глиганът е ранен, или майката пази малките, тогава представляват евентуална заплаха\", увери Кочич, като поясни, че тези интелигентни и издръжливи животни могат да изминават до 40 км на вечер в търсене на храна, най-вече царевица.   ", "date": "2019.06.07", "title": "Диви прасета плъзнаха в Белград (ВИДЕО) "}
{"url": "http://epicenter.bg/article/Vladimir-Putin--Ikonomicheskite-otnosheniya-v-sveta-sa-v-kriza-/185152/7/97", "text": "Икономическите отношения в света са в криза, заяви руският президент Владимир Путин в петък по време на Международния Икономически форум в Санкт Петербург, цитиран от БНР.  Той добави, че бяха премахнати симптомите след световната икономическа криза преди десет години, но \"количествените улеснения\" на централните банки никога не успяха да адресират \"същността на проблемите\".  Владимир Путин посочи, че днес нововъзникващите пазари съставляват много по-голяма част от световната икономика, отколкото преди десет години. Руският президент подчерта, че е убеден, че глобализацията, като модел на световния растеж, е станала по-малко актуална с течение на времето.  Той предупреди, че новите нововъзникващи икономики също имат своите интереси и нагласи, които доведоха до нова амбиция на Запад да \"запази своето господство\", като се отдалечи от свободната търговия, която те насърчаваха и се съсредоточи върху \"търговските войни\" и санкции, визирайки предприетите наскоро мерки от САЩ.  Руският президент също така предупреди за \"безцеремонните\" опити да се изтласка китайския технологичен гигант \"Хуавей\" от световния пазар и да се \"монополизира\" развитието на технологиите.  Той разкритикува по-специално САЩ за налагането на ограничения върху китайската компания, заявявайки, че подобни действия ще доведат до \"глобално неравенство\" и \"технологична война\", тъй като Вашингтон се опитва да \"разпространи своето правораздаване\" по целия свят.   ", "date": "2019.06.07", "title": "Владимир Путин: САЩ тласкат света към глобално неравенство и технологична война"}
{"url": "http://epicenter.bg/article/Ruskata-NTV-sas-svoy-serial-za-Chernobil--na-HBO-bil-povarhnosten/185158/7/0", "text": "\r\n Руската телевизия НТВ подготвя свой сериал за аварията в АЕЦ \"Чернобил\", пишат местни медии. \r\n   \r\n   \r\n Според режисьора му Алексей Мурадов продукцията на НВО, която се радва на огромен успех в световен мащаб, била неточна и повърхностна. Мурадов определя разказаната история като много добра, но в същото време твърди, че тя не е пълна. Той определя подхода към темата като \"предубеден и повърхностен\", пише bTV . \r\n   \r\n , смята Мурадов. Той коментира и едни от малкото критики към сериала, които засягат диалозите и превода от руски на английски език. \r\n   \r\n По думите на Мурадов е невъзможно правилните диалози да бъдат предадени на език различен от руския. Той говори и за други особености:  , коментира той. \r\n   \r\n Руският режисьор работи по сериал за НТВ, посветен именно на аварията в АЕЦ \"Чернобил\", но в него е включена и една различна гледна точка към причините за аварията. В основата е история как подполковникът на военното контраразузнаване Андрей Николаев открива служител на ЦРУ на територията на Припят. \r\n   \r\n Подобни истории за западен саботаж се тиражират от властите в първите дни след аварията в Чернобил. Мурадов потвърждава, че има такава история, но самият филм не бил само за това. По думите му ядрените електроцентрали, където и да се намират те по света, представляват интерес за всички разузнавателни служби. \r\n   \r\n За продукцията на руският \"Чернобил\" се знае от миналото лято и би трябвало да се излъчи в началото на новия телевизионен сезон през есента. \r\n   \r\n Източник: Дир.бг \r\n", "date": "2019.06.07", "title": "Руската НТВ със свой сериал за Чернобил, на HBO бил повърхностен"}
{"url": "http://epicenter.bg/article/Tereza-Mey-osvobodi-shefskoto-myasto-v-partiyata--ostava-premier-/185163/7/0", "text": "Тереза Мей подаде оставка като лидер на Консервативната партия на Великобритания, съобщи Би Би Си, цитирана от Канал 3. Тя се оттегля от председателския пост на партията, но ще остане временно министър-председател, докато не бъде избран новият лидер.  Букмейкърите пуснаха залози за новия лидер - фаворит е бившият кмет на Лондон и бивш външен министър Борис Джонсън с коефициент 2,50, следван от Майкъл Гоув (4,50), Андреа Ледсъм (7.00), Джереми Хънт (12.00) и др.  Министър-председателят на Великобритания може да се оттегли, само ако може да представи на кралицата кандидат за поста, който се ползва с подкрепата на мнозинство в долната камара на парламента.  Досега Тереза Мей управляваше с минимално мнозинство от шестима депутати, които вероятно ще намалеят на петима в зависимост от изборните резултати за вакантното депутатско място от Питърбро.  Това означава, че, ако само трима депутати от досегашното мнозинство не подкрепят новия лидер, той няма да получи вот на доверие.  Процедурата по избор на лидер на Консервативната партия предвижда 5 кръга гласувания от депутатите в парламента, като при всеки ще отпадат кандидатите с най-нисък резултат.  След това ще има и национален вот на 160-хилядната членска маса на партията, която ще избира между двамата финалисти.  Цялата процедура трябва да завърши не по-късно от 22 юли, като не е ясно дали парламентът все още ще заседава на тази дата или ще е разпуснат в лятна почивка.  ", "date": "2019.06.07", "title": "Тереза Мей освободи шефското място в партията, остава премиер "}
{"url": "http://epicenter.bg/article/Za-3-chasa-hvanaha-kradetsa-na-doma-i-kolata-na-Nikolay-Mladenov/185165/7/0", "text": "  Угарка от цигара помогна на ерусалимските полицаи да заловят крадеца, проникнал в дома на специалния пратеник на ООН за Близкия Изток Николай Младенов. Бившият външен и военен министър на България живее в Източен Ерусалим. Домът му няма камера за наблюдение, нито специална връзка за охрана от полицията.   Най-вероятно крадецът не е бил наясно чие жилище обира. Единствено е преценил, че са намира в изключително престижен район на Ерусалим. Влизайки в квартирата той е търсил злато или скъпоценности, но отмъкнал предмети с не толкова висока стойност, а по-скоро лични. Но се натъкнал и на неочакван бонус - устройство за разблокиране на автомобил. Не е знаел коя е точно колата която му се е „паднала“, но като на паркинга натиснал копчето на устройството, автомобилът сам се „обадил“.   По ДНК-то върху угарката от цигара, която крадецът хвърлил до мястото, където била паркирана колата, полицаите само за 3 часа успели да хванат обирджията. Оказал се арабин - стар познайник на ченгетата, чиито данни се пазели в картотеката. Веднага след празниците, защото в неделя е еврейския празник на началото на жътвата и въобще на събирането на реколтата, както и на получаването на Тората от Бог, ще му бъда предявено обвинение. ", "date": "2019.06.07", "title": "За 3 часа хванаха крадеца на дома и колата на Николай Младенов"}
{"url": "http://epicenter.bg/article/-Zheni-i-chudovishta--Novata-zhenska-gotika--na-Ralitsa-Lyutskanova-Kostova-s-premiera-v-Stolichna-biblioteka/185123/6/0", "text": "Заповядайте на 10.06.2019 г. от 18:00 ч. в зала „София” на Столична библиотека на представянето на книгата на Ралица Люцканова-Костова „Жени и чудовища. Новата женска готика – Анджела Картър и Карсън Маккълърс”.  Средоточие на този текст е женското тяло през призмата на изродното, странното, чудноватото. В опит да разкрие потайностите на новата женска готика, текстът преминава през замъци и стаи за мъчения, през пустош и градски джунгли, за да проследи тайните и страховете на модерната фикционална жена. Потапя се в света на цирка и на музиката, на кукловодството, надниква зад сцената, повдига завесата на частното пространство, на интимното.", "date": "2019.06.07", "title": "„Жени и чудовища. Новата женска готика” на Ралица Люцканова-Костова с премиера в Столична библиотека"}
{"url": "http://epicenter.bg/article/-Patyat--na-Svetlin-Rusev-pokazvat-kolektsioneri-v-galeriya--quot-Sredets-quot-/185132/6/0", "text": "  Великолепни творби на Светлин Русев събраха почитатели на Маестрото в галерия „Средец“ на Министерството на културата. Съюзът на колекционерите в България отдава почит на великия художник с изложбата „Пътят“ година след като академикът си отиде от този свят. Картини от колекциите си предоставиха 21 членове на съюза, за да могат ценителите на творчеството на Светлин Русев да видят отблизо шедьоврите му.   „Виждате колко добре са обгрижвани картините – колекционерите пазят културното ни наследство“, сподели проф. Валери Стефанов, председател на СКБ, който откри изложбата заедно с проф. Аксиния Джурова. „В творческата си биография Светлин Русев написа „Повярвах, че съм намерил пътя – илюзия!!!“ Изложбата „Пътят“ показва дали това е било илюзия. Светлин е творец, който налага дълбок философски поглед към живота“, каза на откриването проф. Аксиния Джурова, която е куратор на изложбата заедно с проф. Иван Маразов.   Сред колекционерите, предоставили картини за изложбата, са Боян Радев, Венцислав Кадиев, и Ники Младжов, който участва в експозицията с десет спиращи дъха платна на Светлин Русев, с когото бизнесменът-колекционер беше изключително близък. Портрет на жена, наречен от Маестрото „Светлин – преди Светлин Русев“, нарисуван през 1956 г., собственост на Ники Младжов, грабваше погледите на посетителите, както и изключителните картини „Майка“, „Прегръдка“, „Ковачи“ и „Рибари“, нарисувани през 60-те години на миналия век. Картините „Голо тяло“ от 1970 г. и „Кюстендилска пролет“ от 1973 г., част от частната колекция на Ники Младжов, обрамчват като в рамка останалите платна, изложени на витрината на галерията и могат да се видят от всички минувачи, запалени по изкуството.   „Лутах се в търсене на магическия философски камък на мъдростта, с вечните отговори отсам и живота отвъд; стигнах до каменна кариера, с кървавите следи на време, труд и мъка“, е написал Светлин Русев в последния ден от живота си. Благодарение на инициативата на Съюза на колекционерите всички могат да се насладят на творческия път на Маестрото.    ", "date": "2019.06.07", "title": "„Пътят“ на Светлин Русев показват колекционери в галерия \"Средец\""}
{"url": "http://epicenter.bg/article/Prof--Lyubomir-Stoykov-predstavya-nova-kniga--plod-na-25-godishen-trud----quot-100-sreshti-s-men-quot--/185139/6/0", "text": "пресъздаваща 100 от най-любопитните му срещи с известни личности от цял свят в продължение на четвърт век (1993 - 2018 г.)    на популярния журналист и любим професор на няколко поколения студенти по журналистика, връзки с обществеността и моден дизайн. В   ще участват носители на „Златна игла” на Академията за мода, известни и утвърдени модни брандове, както и студенти по мода на проф. Стойков.    Четейки ги наново, аз се изненадвам от своята откровеност и от горещите теми, в които съм навлизал“, сподели наскоро проф. Стойков пред България Он Еър. Връщайки се назад във времето, той си спомня, че най-трудна е била първата му среща с Пиер Карден. За интервюто той се подготвял доста време и то много сериозно.     за значим принос към българската култура, наука и образование. А в словото по случай награждаването президентът Румен Радев изтъкна колко е важно това, което прави проф. Стойков и в сферата на стила и възпитанието на младото поколение.  От своя страна председателят на Академията за мода заяви, че е получавал много отличия, но именно признанието на нашия държавен глава го е развълнувало истински. \"Това е признание не само за мен, а за всички хора, с които съм работил\", допълни журналистът.   , отразяващи академичната дейност на проф. Стойков, политическата му комуникация, срещите в лайфстайл сектора и личния му живот.             ", "date": "2019.06.07", "title": "Проф. Любомир Стойков представя нова книга, плод на 25-годишен труд "}
{"url": "http://epicenter.bg/article/Mirela-Kostadinova--Boyan-Penev-predlaga-psevdonima-Bagryana-na-poetesata-Slava-Shtiplieva--tya-otkazva/185157/11/105", "text": "Слава Щиплиева дълги години работи за българската литература със своите стихове и преводи от полски език, но остава в забравата.   Член е на Съюза на българските писатели от 1944 г. В свои спомени тя пише с огорчение: „От нашия Съюз на българските писатели нищо не получих – само унижения като се почне от слуги и прислуга… Фурнаджиев отказа да ми издадат сборник избрани стихотворения и ми изпрати писмо. „Не можем да издадем твоите сбирки…“ Върнаха и романа ми „Цвете от блатната гора“. Затова пък от Полша получава награди за преводите си и там е високо ценена.   Първите си творчески опити прави през студентските си години и нейни стихове са отпечатани в сп. „Бисери“ на Иван Андрейчин през 1914 г. под псевдоним Разделина грустничка.   Същинската ѝ писателска дейност започва през 1926 г., когато излиза от печат стихосбирката „Старата къща“, подписана с псевдоним Трохелка. Още преди да отпечатат стиховете, тя ги рецитира за първи път в боровата гора над Княжево на студентска екскурзия заедно с проф. Боян Пенев. За тази първа нейна стихосбирка Добри Немиров ѝ дава висока оценка: „Това е една поезия с чистота, каквато може да се чете в присъствието на всички в семейството. Четох я с жена си пред моето момиче“.   През 1932 г. печата стихосбирката „Нива“. Книгата е препоръчана от Министерството на народното просвещение и е наградена с премия за лирика през същата година. Критиката я приема с възторг. Ангел Каралийчев пише рецензия в сп. „Златорог“ и отбелязва социалните елементи в стихотворението „Глад“. Следват стихосбирката „Дари“, „Родина“, „Цветя над каменния покрив“.   През 1937 г. излиза на литературната сцена с първото си драматично произведние „Писмата на Аполинария“ на конкурс в Народния театър и взема награда. В него са пресъздадени образите на бабата и петте сестри на Константин Фотинов. „Изработих сюжета от монографията на Иван Шишманов, разработих „Живота на Константин Фотинов“, понеже неговата баба Фота е основала първото девическо училище в Самоковския девически метох, дето до 12 годишна възраст и аз учех…Аз много живо дадох образите на баба Фота – калугерка и петте сестри на Фотинов – най-малката Апо-л-и-н-ь-р-и-я, простичка натура.   Масалитинов каза, че са чудно живи и хубави образи и носеше в чантата си моята драма.“ По-късно под надслов „Пролет в манастира“ драмата е поставена от артиста Стефан Савов с ученички от Четвърта девическа гимназия – София, в Музикалния театър. Излизат от печат и други нейни драми.   Слава Щиплиева прави драматизации на произведения от наши писатели – „Кървава песен“ на Пенчо Славейков, „Хайдути“ и „На прощаване“ от Христо Ботев. Пише също пиеси за юноши, студии и спомени. Превежда от полски език „Олимпийският лавър“ от Вежински, сборника „Полски поети“, „Юнашки балади“, „Засада“ и др. За първи път превежда на български език драматичната поема на Мицкевич „Задушница“.   Тя обича да стиховете на Пенчо Славейков, Яворов, Дебелянов. Излиза на сцена, за да рецитира стихове за артистите Адриана Будевска, Снежина и Георги Стаматов.   В Народния театър рецитира „Нощ“ на Яворов до неговия ковчег в първото траурно утро.   Слава Петрова Щиплиева е родена на 19 февруари (3 март) 1894 г. в Самоков. Баща ѝ е шивач на попски дрехи. Учи в първото девическо училище в Самоковския метох, основано от бабата на Константин Фотинов. Когато Самоковската духовна семинария се премества в София, премества се и нейното семейство, защото баща ѝ няма вече работа в Самоков. Тя продължава да учи в Първа Софийска общообразователна гимназия, където изучава френски и немски език.   След завършване на гимназията постъпва в Софийски университет в специалност славянска филология и изучава френски и полски език. Първа в университета взема изпита по полска литература при проф. Боян Пенев.   Постъпва на едногодишна практика в Трета девическа гимназия в София. Преподава по български език и литература в Сливница, в Ихтиман и в Четвърта Софийска гимназия, до пенсионирането си през 1950 г.   В своята 32 годишна работа на гимназиална учителка, Слава Щиплиева е и общественичка. Тя поставя в Ихтиман и София, с граждани и ученици, редица пиеси - „Слепите“ от Метерлинг, „Ханеле“ от Хауптман и др. Подготвя драматичната част и балетите в оперети – „Снежната царица“, „Балът на цветята“, „Щурец и мравки“.   Д-р К. Кръстев някога твърдял, че тя ще изпълни най-добре ролята на Цена от „Змейова сватба“ от П. Тодоров. А проф. Боян Пенев иска двамата да поставят едноактната трагедия „Иоас“ от Виспянски, като самата Слава изпълнява главната роля на Иоас. Твърдял, че тя има „най-лиричния тембър на гласа“.   С литературния критик Боян Пенев се срещат на Чамкория (Боровец). Тя му дава своя превод на „Гора“ от Каспрович. Професорът по българска и полска литература казва, че няма нищо по-хубаво от този превод. Докато се разхождат той поздравява някаква жена. Слава не забелязва коя е тя и пита: „Кого поздравихте?“ Той отговаря: „Един човек, който не заслужава внимание…“. Дамата е самата Дора Габе.   Още на другия ден Слава получава отворено писмо от нея, в което пита: „Славке, какво си говорихте с Боян Пенев, та ти не ме видя?“ Слава ѝ изпраща цветя от градината си, а в букета листче: „Говорихме за философията на Бергсон! Боян Пенев каза: „Лириката пък е философия на чувствата…“.   Самият Боян Пенев първи иска да напечата стихотворения на Щиплиева в „Златорог“. Слава му изпраща стиховете си, но Дора Габе отговаря в писмо: „Само две поетеси ще допусне Василев, не повече – Илина Петрова и Дора Габе“. Тогава името на Елисавета Багряна не съществува, тя е просто е Лиза или Ел. Белчева. „Името Багряна Боян Пенев ни го съобщи в час по семинар, когато четяхме „Горски пътник“ от Раковски – взе пример от езика му и рече: „багряна люляка“. Предложил го на момичетата в аудиторията. Когато кръщават момиченца, да го знаят. Всички се разсмиват. После го предлага за псевдоним на Щиплиева, но тя отговаря „имам си красно име Щиплиева…“ и отказва.   По-късно, когато софийски учителки тръгват за Полша по повод Освобождението, не включват Щиплиева в групата. Тя е учителка само от година. Боян Пенев ѝ предлага собствения си билет, за да отиде и тя. Литературният критик заминавал за Краков в командировка. Но тя отказва. Щиплиева няма квартира в София и професорът ѝ дава ключа от стаята си. Уверява я, че и има пълно доверие и само на нея вярва. Една сутрин, когато се прибира от студиото на Даниел в „Славянска беседа“, където била приета да бъде актриса, Дора Габе ѝ вземала ключа от стаята на Боян. Уверявала, че снаха ѝ щяла да дойде от Югославия, за да живее там.   Веднъж във Военния клуб се представяла полска вечер за Мицкевич. Щиплиева рецитира „1812 година“ в превод на Дора Габе, която била сред публиката. Тогава самият Грабовски носи на Щиплиева огромен букет от лилави огромни хризантеми. „Аз бях в сива копринена рокля от тафта, взета назаем от една студентка. Боян Пенев рече: „Аз щях да ти подаря саксия с хризантеми…“   В бележки на Щиплиева от 1978 г., които са съхранени в Националния литературен музей пише: „Като куче живях цял живот….“ Още докато била учителка в Ихтиман заплатите се давали на шестмесичие. В нейни записки разказва, че в залеза на дните си една комшийка ѝ носела чорбица. Не се жени. Старостта ѝ също минава в мизерия. Тревожи се за погребението си, а Христо Радевски я уверява, че ще го организират. Последните дни на живота преживява в Дома за стари хора в Дървеница. Умира на 30 ноември 1991 г. в София.  ", "date": "2019.06.07", "title": "Мирела Костадинова: Боян Пенев предлага псевдонима Багряна на поетесата Слава Щиплиева, тя отказва"}
{"url": "http://epicenter.bg/article/Inzh--Hristin-Iliev/185135/4/0", "text": "    - След приключването на отоплителния сезон и стремейки се към непрекъснато подобрение на предлаганите услуги, Топлофикация Бургас е предприела действия за развитие и усъвършенстване на услугите за своите потребители.   С цел увеличение на производството на топлинна енергия посредством биомаса, през новия регулаторен период, Дружеството предвижда реконструкция на един от водогрейните газови котли.   Биомасата, която ще използваме, е най-вече отпадни продукти от дървесина и слънчогледови и други пелети.    - Тези действия ще ни гарантират по-голяма сигурност в оперативната дейност на Дружеството. Освен това те ще доведат до чувствително намаляване на въглеродните емисии, които трябва да закупуваме. Едно от най-важните предимства на внедряването на повече биомаса в горивната ни база e, че ще намали зависимостта ни от цените и доставките на природен газ през новия отоплителен сезон 2019-2020 година. В последните месеци цената на този търгуем актив на международните борси се покачва драстично, което се отразява на нашите производствени разходи, а оттам и на себестойността на продукцията, която произвеждаме.   Промените и подобренията, които въвеждаме, ще спомогнат и допринесат за по-ниската цена на произведен мегават топлинна енергия, което ще ни позволи до колкото е възможно цената на услугата да не се увеличава много.    - През 2007 година монтирахме в Дружеството 6 броя когенератори, което беше сериозно начинание и голяма инвестиция. Благодарение на въвеждането им в експлоатация, успяхме да намалим производствените разходи и да повишим ефективността на топлоснабдителната система за крайния потребител. Това наше новъведение към онзи момент спомогна за това предлаганата цена на един мегават топлинна енергия да бъде най-ниската и привлекателна цена за отопление.  Десетилетие по-късно полагаме нови усилия за задържането на цената именно чрез внедряването на биомаса в производствената ни дейност.    - През летния период са планирани и предвидени профилактика и ремонт на главните топлопреносни трасета, целящи непрекъснатост и подобряване на качеството на топлоснабдяването през следващия отоплителен сезон.    - Водейки се от непрекъснати промени и усъвършенстване, основната цел на всички подобрения, които Дружеството предприема, е повишаване на ефективността на работата на изградения котел на биомаса, като искаме да постигнем още по-ефективно оползотворяване на отпадъчната енергия.", "date": "2019.06.07", "title": "Инж.Илиев, Топлофикация Бургас: Внедряването на биомаса ще спомогне за задържане цената на услугата"}
{"url": "http://epicenter.bg/article/Petrolat-prodalzhava-da-poskapva-sled-komentari-na-energiyniya-ministar-na-Sauditska-Arabiya-/185141/4/0", "text": "Петролните фючърси поскъпват за втора поредна сесия на търговия, след като висши представители на Саудитска Арабия и на Ирак - две от големите производителки в рамките на ОПЕК, сигнализираха, че биха подкрепили удължаване на споразумението в рамките на \"ОПЕК +\" за ограничаване на добивите на суров петрол до края на тази година, предава БНР.  Саудитският министър на енергетиката Халид ал-Фалих заяви в петък, че той не желае да участва в надпревара за увеличаване на добивите на петрол, за да компенсира по-ниските цени на черното злато, заявявайки, че завръщането към ценовия срив от 2014 - 2015 година е просто неприемливо.  Говорейки на икономическия форум в Санкт Петербург, Ал-Фалих посочи, че не може да се постигне перфектна стабилност на петролните пазари и че самите пазари са повлияни от фактори, които са \"извън нашия\" контрол\". Той също така коментира, че цена от 60 долара за барел е прекалено ниска, за да окуражи инвестициите в петролната индустрия, вероятно визирайки вчерашна изказване на руския президент Путин, в което той изрази задоволство от цените на петрола в диапазона между 60 и 65 долара за барел.  Коментарите на Халид ал-Фалих допринасят за днешното поскъпване на петролните фючърси с нови около 1%, след като снощи те се повишиха силно с между 1,7% и 1,8% главно в резултат на непотвърдени информации, че САЩ може би ще отложат въвеждането на мита от 5% върху вноса на всички стоки, произвеждани в Мексико.  Фючърсите на петрола брент с доставка през август поскъпват с 1,14% към 62,50 долара за барел, а тези на американския лек суров петрол с доставка през юли - с 0,9% към 53,30 долара, като по-рано през днешната търговия те достигнаха 4-дневни върхове съответно около 63,12 и 53,80 долара за барел.  По този начин те бележат добър ценови отскок от техните 5-месечни дъна, достигнати на 5-и юни към 59,45 долара за барел за петрола брент и към 50,60 долара за американския лек суров петрол (най-ниски нива от началото на януари).  Трябва да се има предвид, че споразумението във формата \"ОПЕК +\", включващ петролния картел и съюзници като Русия, за ограничаване на съвместните добиви с 1,2 млн. барела дневно, изтича в края на настоящия месец.  Вчера президентът Владимир Путин заяви, че Русия има различия с ОПЕК относно това, каква би трябвало да бъде справедлива цена на петрола, но подчерта, че Москва ще вземе съвместно решение с членовете на картела по отношение на бъдещото петролно производство през следващите няколко седмици.  От своя страна Халид ал-Фалих посочи в петък, че Саудитска Арабия и и Русия са съгласувани по отношение на техния поглед върху петролните пазари.  Иракският министър на петрола Тамер Гадбан пък заяви в петък, че ОПЕК и неговите съюзници най-вероятно ще продължат сделката за ограничаване на добивите до края на годината, предаде агенция РИА.  Освен съкращенията от страна на \"ОПЕК +\", снабдяването на петролните пазари е ограничено и в резултат на санкциите на САЩ върху износа на петрол от Иран и Венецуела.  В същото време обаче остават в сила притесненията за по-слабо търсене на черното злато в резултат на нови страхове за забавяне на глобалния икономически растеж на фона на ескалиралата през последните седмици търговска война между САЩ и Китай.  Поскъпването на петрола изглежда ограничено и от продължаващото увеличаване на петролното производство в САЩ, като според данни на Енергийната информационна администрация (EIA) през седмицата до 31-ви май добивите достигнаха рекордните 12,4 млн. барела на ден. Анализаторската компания Rystad Energy пък повиши прогнозите си за американските добиви с 200 хил. барела до 13,4 млн. барела дневно до края на настоящата година.  Складовите запаси на суров петрол в САЩ пък нараснаха през последната седмица с цели 6,8 млн. барела до 483,26 млн. барела, достигайки най-високи нива от юли 2017-а година насам.  ", "date": "2019.06.07", "title": "Петролът продължава да поскъпва след коментари на енергийния министър на Саудитска Арабия "}
{"url": "http://epicenter.bg/article/Sadat-ostavi-v-aresta-Evgeniya-Baneva/185105/3/0", "text": "Апелативният специализиран наказателен съд остави без уважение искането за изменение на мярката за неотклонение на обвиняемата Евгения Банева от „задържане под стража“ в по-лека такава. Това съобщиха от пресцентъра на съда. Решението е взето в четвъртък вечерта.   Преди седмица магистратите отложиха решението си, тъй като съдът назначи съдебно-медицинска експертиза след искане на защитата. В експертизата е написано, че тя се нуждае от операция на щитовидната жлеза и биопсия.   Евгения Банева и съпругът ѝ Николай бяха предадени от френските власти на разследващия екип от Специализираната прокуратура в края на миналата година. Те са в ареста по обвинение за участие в организирана престъпна група за данъчни и длъжностни престъпления и пране на пари.", "date": "2019.06.07", "title": "Съдът остави в ареста Евгения Банева"}
{"url": "http://epicenter.bg/article/Pet-domashni-kucheta-ubiha-39-godishen-mazh/185109/3/0", "text": "Прокуратурата разследва тежък инцидент. Мъж е бил нападнат и убит от няколко домашни кучета.   Това се е случило в гориста местност край софийското село Владо Тричков в четвъртък. Жертвата е на 39 години, предаде Нова телевизия.   Има арестуван по случая. Това е собственикът на петте кучета от породата Кане корсо. Според местни хора тези животни и друг път са нападали хора.   Огледите на мястото продължават.   Пет домашни кучета и собственикът им са задържани за смъртта на 39-годишен мъж край село Владо Тричков. Това съобщиха от пресцентъра на  .   Около 16.12 часа вчера на тел. 112 бил подаден сигнал за намерен труп на мъж в гориста местност в землището на с. Владо Тричков. На място незабавно са изпратени полицейски служители.   При огледа на местопроизшествието по тялото на 39- годишния мъж и около него са установени следи от животински стъпки. В имот, в близост до местопроизшествието, са установени свободно придвижващи се кучета от породата „кане корсо“.   Собственикът на имота и животните е задържан за срок до 24 часа. Пет кучета са иззети и настанени във ветеринарна клиника в столицата.   По случая е образувано досъдебно производство. Действията по разследването продължават под надзора на Софийска окръжна прокуратура.", "date": "2019.06.07", "title": "Пет домашни кучета убиха 39-годишен мъж"}
{"url": "http://epicenter.bg/article/Petima-zadarzhani-sled-masov-boy-mezhdu-romi-v-Peshtera-/185110/3/0", "text": "Петима души са задържани, след масов бой между две фамилии в ромския квартал на Пещера. Стигнало се е и до вандалски прояви, предаде БНР.  Първоначално скандалът е започнал между трима мъже от две фамилии, които враждували от години. Напрежението ескалирало, когато с дървен кол бил пребит 51-годишен мъж, който от снощи е в пазарджишката многопрофилна болница с множество травми по главата и крайниците.  Към скандала се включили и други жители на квартала и изпочупили прозорците на няколко постройки в махалата. За потушаването на насилието се е наложила намесата на допълнителни полицейски сили. Задържаните са на възраст между 19 и 49 години.  Издирват се и други участници във вандалските прояви. Към момента обстановката в квартала е спокойна, каза говорителят на полицията Мирослав Стоянов.  Въпреки това на място остава полицейски патрул, който ще следи за обществения ред.  ", "date": "2019.06.07", "title": "Петима задържани след масов бой между роми в Пещера "}
{"url": "http://epicenter.bg/article/10-godishno-momche-padna-ot-vtoriya-etazh-na-doma-si-v-selo-Rakovski/185137/3/0", "text": "10-годишно момче е паднало от прозорец на втория етаж в дома си в село Раковски. Това съобщиха от пресцентъра на ОМДВР - Разград.   Инцидентът е станал около 21.00 часа на 6 юни, докато майката и братчето били в същата стая.   Пострадалото дете е откарано в МБАЛ-Разград. След преглед е настанено в ОАИЛ с черепно-мозъчна травма и опасност за живота. За случая е уведомен дежурен прокурор.   Образувано е досъдебно производство по чл.129, ал.1 от НК.", "date": "2019.06.07", "title": "10-годишно момче падна от втория етаж на дома си в село Раковски"}
{"url": "http://epicenter.bg/article/Apelativniyat-spetssad-opravda-Daniel-Mitov-i-Hristo-Angelichin/185140/3/0", "text": "Апелативният специализиран наказателен съд (АСНС) потвърди оправдателната присъда на бившия външен министър в кабинета „Борисов 2“ Даниел Митов по обвинението му за злоупотреба с доверие.   Съдът оправда и бившия му заместник Христо Ангеличин, който на първа инстанция получи 4-годишна ефективна присъда, плюс глоба 4000 лв.   Обвинението срещу него бе за безстопанственост, защото не е изпълнил задълженията си да контролира подопечната си дирекция \"Управление на собствеността и материално-техническо осигуряване\" във Външно, съобщ и   Novini.bg .   Според прокуратурата делото се отнасяше до покупка на самолетни билети и логистични услуги за МВнР в период, в който министерството, недоволно от стария си изпълнител избран чрез конкурс, не подновява договора му. Тогава се сключва договор между МВнР и Министерството на земеделието и храните да се ползва техният избран редовно по Закона за обществените поръчки доставчик на билети.   Срещу Ангеличин има още едно дело за безстопанственост, на което на втора инстанция той получи оправдателна присъда. ", "date": "2019.06.07", "title": "Апелативният спецсъд оправда Даниел Митов и Христо Ангеличин"}
{"url": "http://epicenter.bg/article/Prokuraturata--39-godishniyat-mazh-ot-s--Vlado-Trichkov-e-nayaden-ot-kucheta--pochinal-e-ot-kravozaguba/185146/3/0", "text": "На собственика на кучетата, които са причинили смъртта на 39-годишния мъж в с. Владо Тричков, ще бъде повдигнато обвинение. Това каза на брифинг софийският окръжен прокурор Наталия Николова, предаде Агенция „Фокус“.   „Разследването за тoва деяние започна под надзора на Окръжна прокуратура – София, тъй като има настъпила смърт. Но след извършена аутопсия днес се установи, че лицето е починало от кръвозагуба и е наядено от кучета“, заяви Николова.   Тя обясни, че към настоящия момент са извършени два огледа на месторпоизшествието. „На кучетата е назначена дентална експертиза. Предстои предяваване на обвинение, че не са положени достатъчно грижи за кучета, в резултат на което са причинили смъртта на 39-годишен мъж. Обвинението ще бъде повдигнато до довечера и обвиненият ще бъде задържан за 72 часа“, обясни прокурорът.   През 2016 г. в РУ –Своге е бил подаден сигнал срещу собственика на кучетата от с. Владо Тричков, причинили смъртта на 39-годишен мъж. Това каза на брифинг директорът на ОДМВР – София старши комисар Николай Спасов.   „41-годишният собственик на кучетата, причинили смъртта на 39-годишния мъж в село Владо Тричков, не е бил на адреса, на който колегите са го търсили, но са го издирили. Той е оказал изцяло съдействие на органите на МВР и не е оказвал съпротива“, обясни Спасов.   Той уточни, че през 2016 г. е бил подаден сигнал в РУ – Своге за кучетата на задържания.   „Тогава са съставени протоколи да се грижи за животните и да направи така, че те да не напускат двора“, обясни директорът на ОДМВР – София. Спасов уточни, че и починалият е имал куче, но то не е пострадало и е било установено на адреса в селото. „Ние установихме цялото движение на жертвата през деня. Сутринта той си е взел лимонада и кафе, които в последствие се намериха“, каза още той.   От своя страна прокурор Наталия Николова обясни, че 39-годишният мъж е живеел в село Владо Тричков и се е грижил за болната си майка.   По откритото тяло на 39-годишния мъж в с. Владо Тричков няма следи от огнестрелно оръжие, каза още Спасов.   „Вчера е получен сигнал за това, че в района на с. Владо Тричков, местност „Говедарника“, е намерен труп на човек. Незабавно на място са изпратени сили на РУ – Своге, които откриват мъж, чиято самоличност не беше установена на момента. Тя става ясна след около час – 39-годишен мъж, който живее в района на селото“, заяви Спасов. Той уточни, че раните по тялото най-вероятно са от животни и около него е имало следи от животно. По думите му не е имало рани от огнестрелно оръжие. „Беше установено, че в близост до намерения труп има имот с няколко кучета, като на място колегите установяват 5 кучета, както и собственикът им. Кучетата са взети и са настанени във ветеринарна клиника, а собственикът е задържан за 24 часа“, обясни Спасов.  ", "date": "2019.06.07", "title": "Прокуратурата: 39-годишният мъж от с. Владо Тричков е наяден от кучета, починал е от кръвозагуба"}
{"url": "http://epicenter.bg/article/Globite-kam-Patna-politsiya---samo-na-raka-/185160/3/0", "text": "Временно няма да може да се извършва плащане на задължения през портала на \"Пътна полиция“ по електронен път, съобщиха от пресцентъра на МВР.  Ограничението е в сила от 17:30 часа днес до 09:00 часа на 8 юни, събота.  Това се налага заради профилактика на Автоматизираната информационна система \"Управление на наложени глоби по наказателни постановления и извършване на плащания по тях през Интернет\" и до Портала за електронни административни услуги – Задължения по документи, издадени от \"Пътна полиция“ – МВР.  ", "date": "2019.06.07", "title": "Глобите към Пътна полиция - само на ръка "}
{"url": "http://epicenter.bg/article/Liderat-na--quot-Vazrazhdane-quot--V-Dogovora-za-ES-ne-e-vklyuchena-klauza-da-priemame-evroto/185148/2/0", "text": "\"Към момента има един позитивен диалог между президентите на България и Русия, но трудно може да очакваме нещо голямо. Румен Радев може да препоръча нещо, но не и да уреди\". Това заяви лидерът на партия “Възраждане” Костадин Костадинов в предаването \"Плюс-минус\" по Нова телевизия. На този форум присъства и президентът на Китай. Ако работим с пропагандни клишета на неолибералния пазарен модел, това е поглед към глобалната икономика, категоричен е Костадинов.   \"Странно е Радев да ходи на икономически форум – той не е икономист. Странно е и посланието, което дава България. Това е сигнал, че страната ни няма цялостен геостратегически модел\", каза още по темата лидерът на „Път на младите” Румен Чолаков, който на последните избори се яви с листата \"Път на младите\" от името на НДСВ.    \"Накъде гледа България, при положение, че целият западен свят отбелязва 75 години от щурма в Нормандия. Преди 2 дни холандският външен министър каза, че е против членството на България в ЕС. В Холандия ни възприемат като пробойна на руските интереси в Европа\", заяви още Румен Чолаков,    Двамата се сблъскаха по темата за еврозоната и за Шенген. Според Костадинов в момента е вредно България да влезе в Шенген заради рехавата политика по отношение на мигрантите. \"В момента рискуваме ако сме първа приемащата държава да ги приемем и оставим на наша територия. В Договора за ЕС не е включена клауза да приемаме еврото\", категоричен е Костадинов.   Той подкрепи падането на санкциите срещу Русия, защото вредят на страната и на ЕС. \"Санкциите са наложени под натиск на Вашингтон\", каза лидерът ан Възраждане. Румен Чолаков потвърди, че е в един момент санкциите ще бъдат отменени, но припомни, че Русия е навлязла на украинска територия. \"аз съм против да се делим от европейската позиция по отношение на санкциите\", отвърна Чолаков.  \"Радев трябваше да е на честванията за десанта в Нормандия\", посочи той.   На въпрос за хибридните войни Костадинов обяви, че евроскептичните настроения сред избирателите са провокирали информациите за хибридни атаки. Той се аргументира с публикации от в. Зора от 1941 г., когато непосредствено преди нападението над СССР е записано, че Русия се намесва във вътрешните работи на България.   \"България имаше влияние в Русия, ние трябва да го възстановим и разширим\", подчерта Костадин Костадинов .", "date": "2019.06.07", "title": "Лидерът на \"Възраждане\": В Договора за ЕС не е включена клауза да приемаме еврото"}
{"url": "http://epicenter.bg/article/Ivan-Takov--Sechta-na-darveta-na-bul---quot-Balgariya-quot--e-nezakonna--sastaveni-sa-dva-akta/185149/2/0", "text": "Сечта на дървета на столичния централен булевард \"България\" №115 е незаконна и вече са съставени два акта. Това каза общинският съветник от БСП Иван Таков, съобщиха от БСП- София.   Той предизвика проверка на мястото в сряда от СДВР, Столичния инспекторат, район \"Триадица\" и \"Зелени системи\", след като получи сигнал от разтревожени граждани, живеещи в съседство на терена с незаконната сеч. Максималната стойност на глобата за юридически лица е 50 000 лева.   \"Това е поредното безобразие в София с унищожаването на дървета. След изсичането на над 60 бора на стадиона в Бистрица, сега това се случва и на централен столичен булевард, какъвто е \"България\", коментира Иван Таков. - При това става дума за гора от над 100 дървета. Вече доказано сечта е незаконна. Потвърдено е и от районната администрация на община \"Триадица\". Съставени са два акта\".   Иван Таков е категоричен, че нарушителят трябва да бъде задължен от компетентните органи да възстанови за негова сметка точно толкова дървета, колкото са изсечени и задължително на същото място.   \"Той няма разрешение за изсичането на гората. Това е растителност на по над 20-30 години. При всички положения унищожените безвъзвратно над 100 дървета с нищо не може да бъдат компенсирани и в това се изразява тежестта на престъплението, каза още Иван Таков. - Безумие е да се случват такива неща днес в центъра на града ни. А да бъде извършена такава масова сеч и някой да си мисли, че тя ще остане незабелязана - не е сериозно\".   Според Иван Таков, проблемът в ситуацията е, че сигналът за престъплението идва от гражданите, а районната администрация не знае за случая. \"Всичко опира до контрола. Само с много строг контрол може да бъдат предотвратени подобни престъпления, коментира още той. - Не мога да си обясня как общинската администрация е проспала изсичането на цяла гора при това на централен столичен булевард. Вижда се с просто око - днес има гора, утре я няма\".   Общинският съветник от БСП добави, че ще следи внимателно развитието на ситуацията. \"Надявам се да не се окаже изведнъж, че след като вече така и така дърветата ги няма, има и наложена глоба, да вземат да издадат разрешение за строителство на парцела, заяви Иван Таков. - Доколкото разбирам, в съседния на изсечената гора парцел е планиран строеж на много голяма сграда. В тази ситуация дори максималната глоба за изсичането на дърветата от 50 000 лева може да се окаже капка в океана за инвеститора и да не е никакъв проблем. По тази логика обаче на територията на София може да не остане нито едно дърво. Затова е толкова важно в подобни ситуации мерките да са изключително строги и тежки. И да не бъдат правени никакви компромиси. И без друго София трудно диша заради замърсения въздух, та остава сега да допуснат и изсичане на дърветата\".  ", "date": "2019.06.07", "title": "Иван Таков: Сечта на дървета на бул. \"България\" е незаконна, съставени са два акта"}
{"url": "http://epicenter.bg/article/Obshtina-Momchilgrad-shte-dorazvie-sotsialnite-uslugi/185151/2/0", "text": "Община Момчилград ще доразвие социалните услуги, предлагани в домашна среда. Това става възможно благодарение на спечелен проект на стойност 299 999,99 по линия МИГ- общини Момчилград и Крумовград.   По проект \"Комплексна грижа за независим живот\" ще бъдат назначени за 13 месеца социален работник и медицински специалист, както и 20 лични асистента, 5 социални асистента, 8 домашни помощника за 12 месеца. Те ще подпомагат хора с увреждания и възрастни над 65 години, които не могат да се самообслужват, съобщиха от община Момчилград.   \"Една от целите, които си постави екипа ни още в началото на мандата беше да се подобри качеството на живот на хората с увреждания и на възрастите. Успяхме да осигурим достъп до здравно-социална грижа в домашна среда, като обхванахме нуждаещите се жители на Момчилград и на малките населени места. Това стана благодарение общинския отдел за европроекти, които не само имат добри идеи, но успяват и да ги реализират. Най-важното е, че имаме последователна политика за доразвиване услугите и надграждане на постигнатото\", заяви кметът на общината Сунай Хасан.   Той допълни, че освен грижата за уязвимите групи, чрез проектите общинска администрация осигурява заетост на безработни в трудоспособна възраст.  ", "date": "2019.06.07", "title": "Община Момчилград ще доразвие социалните услуги"}
{"url": "http://epicenter.bg/article/Ekaterina-Zaharieva-razgovarya-sas-slovashkiya-si-kolega-Miroslav-Laychak/185153/2/0", "text": "Република Албания и Република Северна Македония трябва да получат покана за започване на преговори с Европейския съюз - това е позицията на министрите на външните работи на Република България и на Словашката република Екатерина Захариева и Мирослав Лайчак, които се срещнаха днес в Братислава.   Вицепремиерът Захариева е на работно посещение в Словакия, където участва в конференцията ГЛОБСЕК. Това съобщиха от пресцентъра на Министерство на външните работи.   “Миналата година в Съвета “Общи въпроси”, председателстван от България, дадохме зелена светлина за започване на преговори с Тирана и Скопие. По-добре е да започнем преговорите, защото ще имаме повече инструменти да подпомагаме реформите при нашите партньори, включително спазването на добросъседските отношения”, каза Захариева.   Захариева и Лайчак обсъдиха ситуацията на Балканите и други въпроси от взаимен интерес. Словашката републиката е партньор и съюзник в НАТО и ЕС и страната ни споделя сходни позиции по важните европейски досиета и темите от международния дневен ред.   Лайчак повтори категоричната подкрепа на Словакия за премахването на Механизма за сътрудничество и проверка спрямо България и влизането на страната ни в Шенген.   Словашкият първи дипломат прие поканата да посети страната ни. “Започнах дипломатическата си кариера като стажант в посолството на Чехословакия в София”, спомни си Лайчак.   Словакия вижда възможности за сътрудничество с България в производството на части за автомобили, в насърчаването на старт-ъп компании, в осъществяване на проекта за газопровод „Ийстринг”, който ще свърже най-голямата компресорна станция в ЕС - Велке Капушани (Словакия), с газопреносната система на Унгария, Румъния и България до междусистемната газова връзка между България и Турция.   През 2018 г. износът ни за Словакия е 217 млн. евро, като бележи ръст от близо 5 на сто спрямо предишната година.   Дипломатическите отношения между България и Чехословакия са установени на 27 септември 1920 г. България е поддържала дипломатически отношения с първата самостоятелна Словашка държава през периода 1939-1945 г. На 23.12.1992 г. България призна независимостта на Словашката република и от 01.01.1993 г. между двете държави се установяват дипломатически отношения на равнище посолства.", "date": "2019.06.07", "title": "Екатерина Захариева разговаря със словашкия си колега Мирослав Лайчак"}
{"url": "http://epicenter.bg/article/NZOK-veche-finansira-protsedurite-po-dalboka-mozachna-stimulatsiya-za-patsienti-s-Parkinson-i-distonii/185154/2/0", "text": "Официално днес в УМБАЛ „Свети Иван Рилски” бе даден старт на реимбурсирането от НЗОК на процедурите по дълбоката мозъчна стимулация (ДМС). Досега имплантите бяха финансирани лично от пациентите, като стойността им е около 40 000 лв.   Интервенцията по ДМС в България се прилага само в УМБАЛ „Свети Иван Рилски” от април 2013 год., а преговорите за реимбурсиране на мозъчните пейсмейкъри продължават цели 6 години. Договореният брой процедури, които ще бъдат финансирани до края на годината е осемнайсет, като част от тях са за първична имплантация, а другата за смяна на батериите на вече поставени устройства., съобщиха от болницата.   Първият пациент със сменена батерия, финансирана от НЗОК, е вече факт. Това е 68-годишна жена от Плевен. По-късно днес ще бъде сменена батерията и на още един пациент - 71-годишен мъж, който е с тежка скованост в следствие на спиране работата на устройството заради изчерпан заряд.   „НЗОК чу молбата на лекари и пациенти. Макар че България е последната страна в ЕС, в която ще има тази опция, нашите пациенти с Паркинсон получават лечение, сравнимо с това в най-развитите страни по света. Ползваме само най-модерните устройства. Няма да бъдем Европа на две скорости”, заяви ръководителят на единствения екип, който извършва иновативната терапия в България - доц. Красимир Минкин. Преди да въведе модерното лечение у нас, той се е обучавал във Франция, а заниманията му в областта датират от 2003 година.   Дълбоката мозъчна стимулация (ДМС) е метод за лечение на болестта на Паркинсон. Представлява имплантиране на електроди в специфични мозъчни центрове , които са постоянно стимулирани от подкожно имплантиран генератор, напомнящ сърдечните пейсмейкъри. ДМС е предназначен за пациенти , които са в т.нар. средна фаза на Паркинсон. Тя настъпва между 5 и 10 г. от появата на болестта, когато повечето медикаменти престават да действат.   За съжаление не всеки пациент е показан за иновативната процедура. Затова е изработена специална методика, съвместно със експерти от НЗОК, специалисти по неврология и неврохирургия, чрез която да се подберат тези болни, които биха се повлияли най-добре и да се ограничат страничните ефекти. Стандартите са подобни на останалите експертни центрове по света: пациентите да са до 75 години, да са в добро конгнитивно състояние и да нямат тежки придружаващи заболявания.   Към момента дванайсет нови пациенти са преминали всички предварителни изследвания и са доказано подходящи за имплантиране, а осем предстои да бъдат тествани. При някои от болните единствено финансовият момент е препятствал прилагането на интервенцията досега: имплантите струват около 40 000 лв. – сума непосилна за повечето хора.   Общо трийсет и двама са пациентите, които са се подложили на дълбока мозъчна стимулация за шест години, откакто интервенцията е въведена в България. Всички те са финансирали мозъчните пейсмейкъри със собствени средства.   Резултатите при тези трийсет и двама болни са съпоставими с пациентите по света. 90 % са с много добро повлияване от ДМС, а другите 10 % са с подобрено здравословно състояние.   При 60 % от тях се е подобрила двигателната функция, а 70% са имали намаление на неволевите движения след интервенцията. Това обясни неврохирургът, д-р Калоян Габровски, част от екипа прилагащ иновативната терапия в България още от първия ден.   Освен за пациенти с напреднал Паркинсон, НЗОК ще плаща и за лечението с дълбока мозъчна стимулация на такива с дистонии (неволни мускулни или контракции) и есенциален тремор.   „ДМС е с доказани резултати и при някои други социално значими заболявания като обсесивно-компулсивни разстройства, тежки депресии, зависимости“, разказа доц. Минкин. Известният неврохирург се надява в един бъдещ момент финансирането от НЗОК да обхване и тези диагнози.  ", "date": "2019.06.07", "title": "НЗОК вече финансира процедурите по дълбока мозъчна стимулация за пациенти с Паркинсон и дистонии"}
{"url": "http://epicenter.bg/article/Ermenkov-kam-Karayancheva--Zlepostavyate-Borisov--ne-mu-davate-da-otgovori-za-vaglishtnata-energetika-/185156/2/0", "text": "„Вие злепоставяте премиера Борисов като не му дадохте възможност да отговори на питането ни за въглищната електроенергетика. Убеден съм, че ако научи за това питане, той ще дойде и ще вземе отношение като отговорен човек. Вие му правите мечешка услуга”. С тези думи се обърна народният представител от ПГ на „БСП за България” Таско Ерменков към председателя на НС Цвета Караянчева, съобщиха от пресцентъра на партията.  Той обясни, че заедно с Жельо Бойчев и Атанас Костадинов са подали питане до министър-председателя по един изключително важен въпрос, който касае бъдещето на икономиката, енергетиката и на цялата ни енергийна сигурност, което е елемент от националната ни сигурност – „Каква е общата политика на правителството относно електроенергетиката в страната, базирана на собствен добив на въглища, как правителството дефинира основните определящи елементи на отношението и поведението на изпълнителната власт в решаването на проблемите в сектора?”.  По думите му това питане обаче е било върнато от Караянчева.  „Вие ни го връщате, вероятно защото не сте запозната, че премиерът е лично ангажиран с този проблем. На 07.07.2017 г. той беше един от инициаторите на срещата с хората в Стара Загора и обеща лично да следи за търсенето на решения на възникналите проблеми”, заяви Ерменков.  Депутатите от ПГ на „БСП за България” Ерменков, Бойчев и Костадинов внесоха официално възражение до председателя на НС Цвета Караянчева с искането - питането им да получи отговор от единствения, който може да им го даде - а именно министър-председателят.  ", "date": "2019.06.07", "title": "Ерменков към Караянчева: Злепоставяте Борисов, не му давате да отговори за въглищната енергетика!"}
{"url": "http://epicenter.bg/article/Elena-Yoncheva-/185155/2/0", "text": "\" Това заяви Елена Йончева в предаването \"Лица в лице\" по БТВ. Това е първата медийна изява на водачката на евролистата на БСП след загубата на изборите,  по време на които тя понесе много удари и критики.   Йончева открои три причини за тази загуба. \"  Две години държавата се тресе от „гейтове”. Хората имат нетърпимост към правителството, което управлява България по порочен начин. В Европа при всеки „гейт” правителството си отива. В България разочарованието не прерасна в активност. Четири милиона души не излязоха да гласуват.    Предстои ни много работа, за да спечелим избиратели. Борисов \"яхна\" своя джип, за да прави малки видео постановки, впрегнаха цялата държавна машина в нарушение на закона. Използван бе корпоративният вот, купеният вот. Не е ли предизборна агитация да откриваш по няколко малки предприятия на ден?! Да бъдеш в емисиите непрекъснато не е ли предизборна кампания?! Сривът на преките чужди ивенстиции е тотален. Никой не попита премиерът за това\", каза тя.    За негативната кампания, която тя предприе, Йончева заяви: \"Моята болка е, че тези избори не станаха начало на загубата на ГЕРБ. Нямаще негативна кампания, ние изнасяхме само факти за корупция, искахме хората да знаят.\"    Благодаря на всички, които са гласували за мен и за БСП, получих повече от 82000 преференциални гласа, каза тя в началото на интервюто.   Според нея лидерът на БСП Корнелия Нинова не трябва да подава оставка. \"Мафията, организираната престъпност не могат да бъдат преборени с активноста на една партия, трябват усилията на българската журналистика, на другите партии, на гражданското общество - това е голямата горчива истина от тези избори. Около 70 % от българите не искат да ги управлява ГЕРБ. Четири милиона българи не излязоха да гласуват, на БСП им предстои много работа, за да спечелят доверието на гласоподавателите. БСП трябва да намери сили в себе се и да докаже, че може да управлява, допълни избраната за евродепутат от листата на БСП.  Тя категорично отрече да е водила негативна кампания. \"Защо никой не задава въпроси на Борисов за братовчеда му Ради, за къщата в Барселона, за втората къща на Борисов в Банкя\".  По повод заканата на бизнесмена Саздов, че ще я съди, Йончева заяви: \"Сплашването, ваденете на бухалки продължава вече две години.  В България се насажда страх. Машината на ГЕРБ разполага с огромни ресурси.\"  ", "date": "2019.06.07", "title": "Елена Йончева: Създадохме необосновани очаквания, че тези избори ще са начало на загубата на ГЕРБ"}
{"url": "http://epicenter.bg/article/Rumen-Radev-v-Peterburg--Neobhodim-e-globalen-konsensus-sreshtu-koruptsiyata-i-praneto-na-pari/185159/2/0", "text": "Устойчивото развитие не е само политическо и икономическо предизвикателство, а етап в културното съзряване на човечеството. Негов фундамент е взаимното признаване и приемане на националните културни кодове. Това заяви държавният глава в изказването си на президентския панел на Петербургския международен икономически форум, посветен на устойчивото развитие, съобщиха от прессекретариата на президента. Радев е първият български държавен глава, който участва в авторитетното събитие.  В обръщението си към участниците във форума Румен Радев посочи, че културните различия имат пряк ефект върху средата за сигурност и когато не са разчетени, осъзнати и приети като право на другия, пораждат недоверие и рискове за сигурността, а оттам и за устойчивото развитие. Липсата на културна комуникация е в основата на възприемането на „другия“ като противник“, заяви президентът и припомни думите на големия български революционер Гоце Делчев, който преди повече от век заявява, че разбира света „единствено като поле за културно съревнование между народите“.  Според Румен Радев устойчивото развитие е невъзможно и без устойчиво доверие, сигурност и социален мир. Ликвидирането на масовия глад се оказа недостатъчно за постигане на истинска стабилност, миграционните вълни не затихват, а броят на бежанците се увеличава. Липсата на сигурност и бедността прогонват хората по пътя на миграцията и захранват ксенофобията и национализма в приемните държави.  „Нужен е ефективен модел за гарантиране на сигурност и стабилност, за инвестиции в икономиката, образованието и здравеопазването в страните, от които произхождат мигрантите“, призова държавният глава.  Румен Радев изтъкна необходимостта и от по-ефективен механизъм за глобална сигурност, който да ограничи изкушението от едностранни, силови действия, да привилегирова диалога и многостранната дипломация и да противостои на поляризацията и радикализацията. Според президента устойчивото развитие предполага и преодоляването и предотвратяването на финансови кризи, а това означа по-прецизен контрол на финансовите пазари. Необходим е глобален консенсус срещу корупцията, прането на пари, укриването на данъци и ограничаването на офшорните зони.  „Вярвам, че тези проблеми са познати на всички политически лидери и тук трябва да проявим воля. Темата се дискутира от години и е време за решения“, призова президентът.  „С новото хилядолетие устойчивото развитие зае водещо място в международния дневен ред. В тези години някои държави се възползваха от глобализацията, други се оказаха в ролята на губещи“, посочи Румен Радев. Държавният глава подчерта, че планетата се задъхва от свръхексплоатацията на богатствата ѝ и грандиозния търговски трафик. Населението расте, а ресурсите не достигат. Свободната миграция на капитали в дигиталната ера без ясни правила генерира риск за най-уязвимите общества. Свръхпотреблението, което се превърна в символ на икономическия и личния успех, вече застрашава общото ни бъдеще.  Тези процеси, заедно с подкопаването на международния правов ред и прехода към полицентричен свят генерират нестабилност и според президента един от показателите за това е ежегодният ръст на разходите за отбрана. В резултат на това средата за сигурност не се подобрява, а недоверието расте. Стремежът към технологично превъзходство, гарантиращо политически предимства, също причинява дисбаланси и води до технологичен разрив и недоверие между държавите.  „Неравномерното развитие преобърна много представи и роди нов свят. Кой би предположил преди двадесетина години, че Китай ще се превърне в стожер на идеята за свободна търговия, а САЩ ще налагат протекционизъм? Кой би допуснал, че в Европа, в която от десетилетия утвърждаваме модел на толерантност, отново ще надигнат глава неофашистки и екстремистки движения под натиска на социалните диспропорции и имиграцията?“, посочи Румен Радев.  Според президента е нужен нов, наднационален мироглед на граждани на планетата, който младите вече имат, а политиците все още не могат да си позволят, защото светът е арена на конкуренция и конфликти между държавите.  „Природата обаче ни отправя императивна покана да надмогнем границите на собствените егоизми. Нашите предшественици преодоляха своите противоречия и установиха следвоенния глобален ред в името на мира и ООН бе ключът към този успех“, подчерта Румен Радев. И добави, че точно в зората на студената война е била проявена тази мъдрост към обединение и днес наш дълг е да сторим същото, но за спасението на планетата и човечеството.  Президентът открои икономическия форум в Санкт Петербург като среща на голямата икономика с голямата политика, на който се обсъждат ключовите проблеми на днешното развитие и добави, че приема изпратената до него покана за участие, като признание за способността на България да изгражда мостове между различни региони и култури.  Според Румен Радев преодоляването на предизвикателствата на устойчивото развитие изисква всеобхватен подход, обединяващ широк спектър от инструменти – от политически до културни.  „Ако искаме устойчиво развитие за човечеството, крайно време е всички заедно да определим ясни правила и цели за неговото осъществяване. Според мен мястото за тази дейност е ООН, трябва да се научим да използваме потенциала на тази организация и да укрепим нейните инструменти и механизми“, заяви още българският държавен глава в изказването си на Международния икономически форум в Санкт Петербург.  Румен Радев отправи покана към представителите на международните компании, участващи в икономическия форум, да инвестират в България. Президентът открои като позитивен пример действащите у нас хиляди германски компании, които разширяват дейността си и са допринесли за формирането на 8.3 млрд. евро двустранен стокообмен между България и Германия за 2018 г.  В отговор на въпрос по време на последвалата дискусия за сътрудничеството на България и Китай, включително и в рамките на инициативата „Един пояс – един път“, президентът Румен Радев припомни идеята си за откриване на Център за глобално партньорство на ЕС с Китай в страната ни, който да анализира европейските процедури и законодателство и да предлага ефективни инвестиционни решения от взаимен интерес.  В тазгодишния панел на високо равнище участваха и генералният секретар на ООН Антониу Гутериш, Президентът на Руската федерация Владимир Путин, президентът на Китайската народна република Си Дзинпин, министър-председателят на Словакия Петер Пелегрини и министър-председателят на Армения Никол Пашинян.  ", "date": "2019.06.07", "title": "Румен Радев в Петербург: Необходим е глобален консенсус срещу корупцията и прането на пари (ВИДЕО)"}
{"url": "http://epicenter.bg/article/Radev-se-opana-na-Putin--Ne-priemam--che-Balgariya-nyama-suverenitet-/185161/2/0", "text": "„България има дългосрочно сътрудничество с Русия в областта на енергетиката, което има стратегически измерения. Наблюдаваме дълбоки промени в енергийната и в частност в газопреносната инфраструктура и в резултат на тях България развива потенциал за бъдеща дистрибуция на природен газ към Югоизточна и Централна Европа“. Това заяви президентът Румен Радев в рамките на дискусията на Петербургския международен икономически форум, съобщиха от прессекретариата на държавния глава.  Държавният глава посочи, че в процес на развитие са общите енергийни политики на ЕС, на който България е член и страната ни работи за изпълнение на заложените в тях цели – диверсификация и конкурентоспособност. Тези промени създават по-добри възможности за разширяване на присъствието и на Русия на газовите пазари в Югоизточна и Централна Европа. „Всичко това налага да си отговорим на въпроса как в новите условия можем да продължим нашето стратегическо сътрудничество с Русия“, коментира Румен Радев.  Българският държавен глава отново подчерта, че страната ни очаква да трансформира отношенията си с Русия в областта на енергетиката, в които ценовата политика е съществен елемент.  Президентът Путин заяви от своя страна, че цената на природния газ е обвързана с цената на нефта и определи това като „справедлива цена“. По думите му България е загубила от спирането на проекта „Южен поток“. Според руския държавен глава това не е било суверенно решение на страната ни, а загубените инвестиции в „Южен поток“ представляват цената за евроинтеграцията, която България плаща.  В отговор президентът Радев заяви, че не може да се съгласи с твърдението, че суверенитетът на България е бил ограничен. „Южен поток“ не беше проект само на България, а европейски проект и решението е било общо, добави държавният глава.  Румен Радев подчерта и че независимо от сегашната сложна формула за формирането на цената на природния газ, ние трябва да гледаме отвъд днешния ден.  В рамките на дискусията на въпрос за ефекта от наложените на Русия санкции отговориха президентът Румен Радев и министър-председателят на Словакия Петер Пелегрини.  Българският държавен глава посочи, че санкциите са метод с икономически средства да се променят политически позиции. От такива решения страда бизнесът, а те засягат освен страната, на която са наложени и страните които ги налагат. Често пъти санкциите не са ефективно решение, засягат широки слоеве на населението и създават негативен ефект срещу подобна политика.  „България има негативен опит със санкциите срещу бивша Югославия, в резултат на които се появи черен пазар и организирана престъпност“, припомни още президентът Румен Радев.  ", "date": "2019.06.07", "title": "Радев се опъна на Путин: Не приемам, че България няма суверенитет!"}
{"url": "http://epicenter.bg/article/Balgariya-i-Makedoniya-se-razbraha-za-antichnostta--ima-problemi-okolo-deloto-na-Gotse-Delchev-/185162/2/0", "text": "Българските и македонските учени постигнаха съгласие за античната история и постигнаха сериозен напредък за Средновековието, предаде БГНЕС.  Препоръките на двете правителства за периода на античността, който се изучава от българските ученици в пети клас, а от македонските в шести, са приети от Смесената българо-македонска експертна комисия, която проведе двудневно заседание в Скопие.  Съпредседателят на комисията от македонска страна, проф. Драги Георгиев, заяви, че са приети всички забележки и от двете страни за периода на античната история. Сега предстои те да бъдат изпратени до правителствата и те да действат съгласно процедурата.  Проф. Георгиев заяви, че България и Македония са направили сериозна крачка за разбирателство и по средновековната история.  Проф. Ангел Димитров, който е съпредседател от българска страна, заяви, че двете страни са се договорили да имат още две или три срещи до края на тази година, за да се свърши работата с учебниците по праистория, античност и средновековие и да се започне съвместната работа и анализ на учебниците за модерната епоха.  „Може да изглежда малко за страничния наблюдател, че сме завършили работата за праисторията и античността. Разговорът беше професионален и крачката, която направихме не може да не бъде оценена. На следващата среща можем да завършим и с разглеждането на средновековието“, категоричен е той.  Според него когато се отнасяме професионално и отговорно към задачата, която е поставена в тази съвместна комисия, „ние можем да направим онези крачки напред, които могат да убедят не само правителствата, но и хората, че им помагаме да станат още по-близки и да вървим в една и съща посока“.  По време на днешното заседание българските и македонските учени са обсъдили и общото честване на Гоце Делчев. Проф. Драги Георгиев и проф. Ангел Димитров заявиха, че е постигнато съгласие за личността и делото на Гоце Делчев, но остават някои малки проблеми.  И двамата са убедени, че те ще бъдат преодолени по време на следващата среща, която ще се състои през септември в София. Проф. Димитров изрази увереност, че ще се намери общ език за честването на Гоце Делчев, особено, ако се продължи конструктивният диалог от тази среща.  „Убеден съм, че има достатъчно основания да стигнем до разбирателство, когато се отнасяме сериозно към историческите факти“, категоричен е проф. Димитров.  ", "date": "2019.06.07", "title": "България и Македония се разбраха за античността, има проблеми около делото на Гоце Делчев "}
