{"url": "http://epicenter.bg/article/Pozharnikarite-v-protestna-gotovnost--iskat-otmyana-na-novoto-im-rabotno-vreme/204311/2/0", "text": "Пожарникари на крак в цялата страна, но не заради авария или друго бедствие, а заради нова наредба за работното им време. Синдикатите на огнеборците заявиха готовност да протестират, а ресорният министър Младен Маринов вече ги е уверил, че исканията им за отмяна на новите правила са чути и спорната наредба ще бъде преразгледана. Те обаче остават в протестна готовност.   Наредбата, която е обнародвана миналия петък, слага край на 24-часовите дежурства на екипите. Вместо да застъпват и да си тръгват заедно, те ще работят на различни смени. Ръководителите им ще избират между 8, 12 и досегашните 24-часови.   „Преди години беше направено това, видя се, че не е удачно и сега за втори път се опитват да го въведат като практика, смесването на работното време”, коментира Иван Димитров, Синдикална федерация на служителите в МВР – Русе. „Това може да доведе до забавена реакция по време на произшествие”, обясни Светлин Василев от Областния съвет на НСПС „Огнеборец” – Монтана.   „Нарушава се ритъмът на работа. Представете си, че сутрин застъпват 8-10 или 12 човека, говорим за такъв брой състав в най-големите структури на службите,а след 16 часа останат 7 човека или 8”, обяснява инж. Венцислав Станков, президент на НСПС „Огнеборец”.   Според експертите така ще бъдат застрашени животите и на огнеборците, и на хората, които се нуждаят от помощта им.   „Пожарникарите, като отидат на произшествие, дори без да си говорят, знаят кой какво върши и в момента, в който му извадят служител от екипа, няма кой да му помогне на мястото на пожара”, обяснява Светлин Василев.   „Това всичко рефлектира както върху нас, така и върху вас. Когато има намалени оперативно тактически възможности, това води рискове до невъзможност за евакуация на хората и отработване на произшествието с максимално намаляване на загубите”, обяснява инж. Станков. „Тук се дава право на ръководителите на структури да решават кой служител в каква продължителност, по кое време на денонощието да бъде на оперативно дежурство”.   „За да нямаме извънредни часове, нас ни пускат, освобождават ни от дежурство, казват му компенсации”, обяснява Иван Димитров.   „Има едни минутки домашната смяна, която е на подсилване, докато дойде”, обяснява Ивайло Стоянов, Синдикална федерация на служителите в МВР – Благоевград.   „При нас най-важното нещо: първоначалните минути са най-важни във всяко едно произшествие – да отидат колкото се може повече хора и да локализират нещата в самото му начало”, заявява Иван Димитров.", "date": "2020.01.19", "title": "Пожарникарите в протестна готовност, искат отмяна на новото им работно време"}
{"url": "http://epicenter.bg/article/Novo-nezakonno-smetishte-pod-AM--quot-Struma-quot-/204313/2/0", "text": "Край подлез на автомагистрала \"Струма\" са изхвърлени големи количества животински отпадъци, предаде БНР. За незаконното сметище са сигнализирали жители на Дупница.    Уточнява се, че поне три-четири каруци кости и животински отпадъци са забелязани край подлеза на пътя за с. Блажиево под автомагистрала \"Струма\".    \"След Нова година бяха изхвърлени кокали, глави, шкембета, черва на говеда, на прасета и т. н. Това е в махала Ценеви.\" - коментира дупничанинът Ивайло Иванов, който пътува всеки ден до Блажиево по фермерски дела.  Не е известно кой изхвърля животинските остатъци, предполага се, че наблизо вероятно има нелегална кланица.    \"Роми, касапи, които са купили животни покрай новогишните празници, са направили кайма и суджуци и са изхвърлили кокалите. Освен миризмата, се разпространяват зарази.\" - коментират дупничани.", "date": "2020.01.19", "title": "Ново незаконно сметище под АМ \"Струма\""}
{"url": "http://epicenter.bg/article/Ustanoveni-sa-novi-techove-po-shumenskiya-vodoprovod/204315/2/0", "text": "Около 10 нови теча са установени по водопровода от язовир “Тича“, който захранва Шумен, след пускането на водата вчера сутринта, съобщи БНР.   Едната от авариите е при село Хан Крум в района на предишния ремонт. Днес при обход ще се реши дали повредите могат да бъдат отстранени без да се спира водата.   Това обаче ще се наложи, ако налягането при помпената станция спадне, уточняват от местното ВиК. Заради отстраняването на множество аварии над 100 хил. души в района бяха без вода над 2 денонощия.", "date": "2020.01.19", "title": "Установени са нови течове по шуменския водопровод"}
{"url": "http://epicenter.bg/article/Gen--Atanas-Atanasov--Nito-na-BSP--nito-na-DPS-im-e-do-izbori/204318/2/0", "text": "\"При всички положения аз категорично бих гласувал против това правителство. За съжаление тези, които са в парламента, няма да направят така, или тези, които ще гласуват, ще го направят лицемерно. Нямат интерес да падне това правителство\", заяви в \"Денят започва с Георги Любенов\" по БНТ лидерът на ДСБ генерал Атанас Атанасов.    \"На БСП им предстои избор на лидер, не им е до избори. В ДПС положението е същото, и на тях им предстои национален форум и има някакви вътрешни движения, говори се и за смяна на Карадайъ. Да не говорим за Патриотите, или за т.нар. независими, които знаят, че повече няма да влязат в парламента\", допълни генерал Атанасов. \"Това е едно упражнение на опозицията, която да лъска опозиционния си имидж. За съжаление българският парламент е страшно обезличен. За това много допринасят опозиционните партии с тяхното поведение\", каза той.  Според него Борисов си намира оправдания да не бъде в парламента, защото се дразни, че там се опитват да му се мешат.    Генерал Атанасов заяви, че от ДСБ ще работят да бъде възстановена парламентарната република. \"За целта Борисов трябва да бъде отстранен\", категоричен беше той.", "date": "2020.01.19", "title": "Ген. Атанас Атанасов: Нито на БСП, нито на ДПС им е до избори"}
{"url": "http://epicenter.bg/article/Noviyat-ekoministar--Az-katsa-bez-dano-ne-moga-da-palnya/204319/2/0", "text": "„Тази вода, която ни трябва, я имаме. Това, което е необходимо на Перник, за да няма криза, можем да го осигурим, без да влияем нито на водосбора на „Софийска вода“, нито на деривациите на „Софийска вода“.    Деривациите, които захранват язовира „Белмекен“ за друга каскада, могат да бъдат пренасочвани. От 1993 година, когато е изграден реверсивният тунел, до момента той е използван многократно и с тестова цел, с допълване, с опресняване на вода. Тази система е много добре премислена. Този тунел е двупосочен“. Това обясни в предаването „Неделя 150“ по БНР министърът на околната среда и водата Емил Димитров.  Трябва да се пести водата, категоричен е министър Димитров.  „На много места се нагнетява напрежение… Всеки, който има огромни загуби, не иска да си оправи загубите, а иска да му се увеличи водоподаването. Аз не мога да пълня каца без дъно“, каза той.    „30 години „ВиК – Шумен“ не е направило нищо за водопровода, построен поне 20 години преди това. Решили, че понеже е по-евтина водата от язовир „Тича“ по този водопровод, няма да поддържат останалите сондажи в града. През тези години са откраднати помпите, тръбите. В момента градът има сондажи и възможност да се захрани самостоятелно, но няма инфраструктура... През всичките години в Перник системата е ставала все по-зле. Дори да посоча имената, това няма да оправи системата\", заяви Емил Димитров.   „По оперативна програма „Околна среда“ са осигурени средства, за да може с по около 100 млн. за всяка област да се поднови водопреносната мрежа, пречиствателните станции, целият сектор. ВиК-тата са в тежко положение и нямат собствено съфинансиране, защото програмата от ЕС е – даваме ви 80 млн., вие трябва да дадете 20 млн. от себе си… Този холдинг с тези пари, които ще бъдат дадени, ще може да уреди съфинансирането, което не могат да си позволят повечето ВиК-ата. Тази структура ще помогне на всички“, обясни Емил Димитров.", "date": "2020.01.19", "title": "Новият екоминистър: Аз не мога да пълня каца без дъно"}
{"url": "http://epicenter.bg/article/BSP-razshiryava-konsultatsiite-za-vota-na-nedoverie-s-izvanparlamentarni-partii/204321/2/0", "text": "БСП разширява консултациите за вота на недоверие с извънпарламентарни партии.    В понеделник/20.01.2020г./, в 11.00 часа, в Народното събрание ще се проведе среща с АБВ, а в 13.00ч. с Движение 21. Очаква се отговор от Демократична България, които също са поканени.    В 14.00ч вотът на недоверие ще бъде внесен в деловодството на Народното събрание.", "date": "2020.01.19", "title": "БСП разширява консултациите за вота на недоверие с извънпарламентарни партии"}
{"url": "http://epicenter.bg/article/Vesela-Lecheva--Krizata-na-upravlenieto-e-ochevidna--rezultatite-sa-katastrofalni/204323/2/0", "text": "„В понеделник БСП ще внесе вота на недоверие срещу правителството. Имаме повече от 30 страници аргументи за кризата, причинена от управляващите, а предлагаме и решения на тези кризи. Много ясно са разписани алтернативите в трите сектора – вода, въздух, управление и внос на отпадъци.” Това заяви заместник-председателят на ПГ \"БСП за България\" и член на ИБ на БСП Весела Лечева пред БНР, съобщиха от пресцентъра на партията.   Тя припомни, че през последните 3 години левицата многократно е предизвиквала дебат по отношение на тези жизненоважни системи и начина, по който те се управляват. „Много пъти сме искали управляващите да чуят нашите предложения по отношение на проблемите с водата, вноса на отпадъци и мръсния въздух, но те не го направиха. За съжаление стигнахме дотук- областен град, като Перник, да бъде върнат в 18 век\", каза Лечева. Тя посочи, че Перник е най-яркият, но не единствен пример за липсата на управленски капацитет на това правителство. „Поискахме разговор с парламентарно представените партии в този парламент, за да разберем тяхното мнение по отношение по начина, по който те виждат как се управлява този най-важен сектор в страната ни. Поне на думи тези, които са против сегашното управление, са повече от половината народни представители”, коментира социалистът. Тя припомни, че вече има заявка и от ДПС, че ще подкрепят вотът на недоверие. Лечева коментира, че не е нормално управление, което парадира за стабилност, да доведе до това състояние гражданите си – да се редят на опашки за вода, и то в държава, която разполага с големи водни ресурси: „Кризата на управлението е очевидна. Не е нормално в 21век европейска държава да се управлява по този безхаберен начин. След милиарди инвестиции в този сектор- нищо съществено не е подобрено в последните 10 години, а е доведен до кризисна ситуация”. Весела Лечева подчерта, че всички лостове на управление през последните 10 години са в ръцете на Борисов и ГЕРБ : „Те управляват и европейските средства, и средствата на българските данъкоплатци. Въпреки всичко виждаме какви са резултатите – катастрофа. Пред криза са и други големи области като Шумен,Търговище, Ямбол Ловеч, Варна.\" „БСП е опозиция и най-логичното действие на опозицията е да бъде там, където българските граждани изпитват затруднения и където правителството отсъства”, заяви Лечева. Тя допълни, че в тази ситуация най-нормалното е левицата да поиска вот за недоверие за несправяне на управляващите. „Моя идея е спортният тотализатор да бъде държавно предприятие и да осигурява приходи за социално значими каузи като спорта, образованието и културата. Това беше моя идея и като председател на Държавната агенция за младежта и спорта, но за съжаление тогава не се получи. Това е практика във водещи европейски държави като Франция и Италия”, завърши Весела Лечева.", "date": "2020.01.19", "title": "Весела Лечева: Кризата на управлението е очевидна, резултатите са катастрофални"}
{"url": "http://epicenter.bg/article/-Volya--reshava-okonchatelno-v-sryada-shte-podkrepi-li-vota-na-nedoverie/204324/2/0", "text": "Партия „Воля“ ще излезе в сряда с окончателно решение дали ще подкрепи вота на недоверие, който ще бъде внесен от БСП в понеделник.    Това обяви в предаването „Неделя 150“ по БНР Кръстина Таскова, зам.-председател на партия „Воля“.    „Искаме да стане ясно кой е с жителите на Перник и кой иска да създава криза. Следим и действията на правителството, но засега изглеждат като действия при критично-бедствено положение, а не като действия, които ще разрешат трайно проблема. Въпросът е защо всичко се предприема чак сега. Превенцията и контролът за нас са на първо място“, каза Таскова.    Таскова увери, че решението на партията ще бъде в интерес на хората.    „Основният проблем на държавата е политическото мислене и начина на управление на държавата. Но промяната няма да дойде със смяната на нова системна партия. Това ще си остане липсата на контрол, корупцията, източването на обществените ресурси\".", "date": "2020.01.19", "title": "„Воля“: Искаме да стане ясно кой е с жителите на Перник и кой иска да създава криза"}
{"url": "http://epicenter.bg/article/Atanas-Kostadinov--Votat-na-nedoverie-e-test---koi-sa-opozitsiya--koi-podkrepyat-upravlyavashtite/204309/2/0", "text": "\"Вотът на недоверие е изключителен тест, който ясно показва кои са опозиция, кои подкрепят управляващите и какви са действията или бездействията на всички политически сили\", заяви Атанас Костадинов, депутат на ПГ на \"БСП за България\" за Канал 3, съобщиха от пресцентъра на БСП. Той допълни, че не смята за коректно и оправдано Нено Димов да е единственият отговорен. Съгласи се, че той носи тежка и сериозна отговорност, но добави, че цели 7 министерства имат връзка и отношение по темата с управлението на водите. Костадинов смята, че трябва да се обърне внимание на действията на изпълнителната власт и прокуратурата покрай внасянето на вода на недоверие. Според него чрез вота са принудени всички министерства да започнат да публикуват нови наредби, наръчници, информация и регламенти за справяне с водната криза, така и с боклуците. Самата смяна на Нено Димов е пак заради вота. \"10 годишно управление в сектори \"води\", \"отпадъци\", \"въздух\", доведоха до тези трагични резултати, срам за България. В момента се взимат спешни и радикални мерки, без да се оцени внимателно последващият ефект от взиманите сега мерки. Така не се управлява - държава, воден сектор, процеси\", изказа своите възмущения депутатът на левицата. \"Не сме против спешните мерки, но прехвърлянето на едни води от един воден басейн към друг, според всички тълкувания по темата за водите, е ясен сигнал за сериозна криза. Това е крайно решение, което създава дисбаланс и така ще се създаде поредната криза\", смята Костадинов. Според него в 21-ви век да не се спазва рамкова директива за управление на водите и те да не се управляват единно, е сериозна грешка. \"Не смятам за подходящо създаването на ВиК холдинг. От 66 водно-стопански оператори в България, 36 нямат държавно участие. Изчисленията показват, че близо 60% от тези предприятия остават извън обхвата на този холдинг, като едва 14% са изцяло държавни\", каза депутатът на \"БСП за България\". \"Нашето предложение е да се създаде единен орган за управлението на водите, но по смисъла на рамковата директива, което обаче не означава холдинг. Във водния сектор има четири водни отрасъла - \"ВиК\", \"хидроенергетика\", \"хидромелиорации\", \"вредно въздействие от водите\". Докато не се направят стратегиите за всеки един отрасъл и съответно им отраслово законодателство, е напълно безсмислено да се прави \"шапка на шапката\" и към нея да се прешиват закони. И към момента агенция \"ВиК\" е държавна, към структурата на министерството на регионалното развитие и благоустройство. А това, което Министерски съвет не казва, е че трябва да се спре водоснабдяването от язовир \"Студена\", тъй като водното количество в него е близко до мъртвия минимум от 10%\", допълни Костадинов.", "date": "2020.01.19", "title": "Атанас Костадинов: Вотът на недоверие е тест - кои са опозиция, кои подкрепят управляващите"}
{"url": "http://epicenter.bg/article/Nyama-i-sleda-ot-kradtsite--koito-obraha-mitnitsata-v-Blagoevgrad-/204308/3/0", "text": "Последни горещи новини за чутовния обир на митницата в Благоевград и как са духнали апашите Предполага се, че кражбата е поне за половин милион лева Благоевград,   Продължава издирването на крадците, които пробиха с ъглошлайф касите на митницата в Благоевград. Все още не е ясна самоличността им. Предполага се, че обирът е поне за половин милион лева. Ударът е бил предварително планиран и крадците са били много добре подготвени.     По първоначална информация те са прескочили оградата, след което са влезли в двора на митницата. Оттам, за да стигнат до сградата, те са се качили по аварийна противопожарна стълба, съобщава bTV.   Влезли са вътре през прозорец на третия етаж, който е бил отворен. Знаели са в кое помещение се съхраняват веществените доказателства.   Влезли са там и с ъглошлайф са разрязали две метални каси. Извадили са сребърни накити, както и пари. Точната сума все още се уточнява, но тя е голяма. По време на бягството крадците са разпилели част от плячката в двора на митницата.   Според разследващите, крадците са били поне двама. Предполага се, че наблизо е имало кола, с която са избягали, информира БНТ и допълва, че в разбитите каси не са съхранявани документи по митнически разследвания.   Повече за обира очаквайте в понеделник, когато прокуратурата ще даде подробности и каква е точно открадната сума пари. ", "date": "2020.01.19", "title": "Няма и следа от крадците, които обраха митницата в Благоевград "}
{"url": "http://epicenter.bg/article/Spetsialni-predlozheniya-ot-magazini-ZORA/204322/4/0", "text": "     ", "date": "2020.01.19", "title": "Специални предложения от магазини ЗОРА"}
{"url": "http://epicenter.bg/article/Mazh-ubi-saprugata-si-v-Kyustendil/204320/3/0", "text": "Мъж на 64 години от Кюстендил е задържан снощи по подозрение, че е убил съпругата си.    Сигналът е постъпил в полицията от роднини на 63-годишна жена, починала в жилището си в града.    Предприети са незабавни процесуално-следствени действия от криминалисти на РУ-Кюстендил. Установени са следи от насилие по трупа. Предстои да бъде извършена аутопсия.    Задържан е мъжът, информираха от пресцентъра на МВР.    Иззети са множество веществени доказателства. Работата по започнатото досъдебно производство продължава под прякото ръководство на дежурен прокурор от Окръжната прокуратура в Кюстендил.    През миналата година в Кюстендил са станали 4 умишлени убийства.", "date": "2020.01.19", "title": "Мъж уби съпругата си в Кюстендил"}
{"url": "http://epicenter.bg/article/Prokuror-Kovachki--Okolo-230-000-lv--i-blizo-20-kg--ukrasheniya-sa-otkradnati-pri-obira-v-Blagoevgrad/204331/3/0", "text": "Крадците, извършили крупен обир на митницата в Благоевград, са пуснали всички чешми да текат, запушили са сифоните и в продължение на десет часа водата е проникнала навсякъде и е разрушила кабинетите в митницата. Четири пъти СОТ-ът е подавал сигнал за аларма, но пристигналите на място охранители не намирали нередности и се връщали. Това съобщи районният прокурор Борислав Ковачки на специален брифинг, съобщава БГНЕС.   „Камери са заснели, че крадците са влезли в района в 23:45 часа”, допълни прокурор Ковачки. Припомняме, че в събота крадци обраха митницата в Благоевград. Открадни са всички веществени доказателства, иззети в последните десет години от всички митници от Югозападна България. Обирът бе изключително професионален, използван е заглушител на СОТ, и най-вероятно е ползвана вътрешна информация за съхраняваните веществени доказателства по дела, които се точат с години.   Засега е сигурно, че крадците са влезли през аварийния противопожарен изход и са имали достатъчно време да разбият двете каси в помещението. Складовете на вътрешната митница се охраняван от охранителни фирми на бивши полицаи.   При прескачането на оградата между митницата и бившия вече Домостроителен комбинат, неизвестните крадци са разпилели част от откраднатото.", "date": "2020.01.19", "title": "Крадците в Благоевград наводнили цялата сграда на митницата"}
{"url": "http://epicenter.bg/article/Elizabet-II-naredi-Hari-i-Megan-da-vazstanovyat-2-4-mln--br--liri-za-remonta-na-rezidentsiyata-im/204304/7/0", "text": "Принц Хари и съпругата му Меган вече няма да бъдат действащи членове на британското кралско семейство и няма да използват титлите \"кралски височества\", обяви Бъкингамският дворец, цитиран от БТА.  \"Хари, Меган и Арчи винаги ще бъдат силно обичани членове на семейството\", заявява кралица Елизабет Втора в изявление. Хари и Меган обаче повече няма да получават обществени средства и ще възстановят сумата от 2,4 млн. бр. лири (3,1 млн. долара), похарчена за ремонта на резиденцията им.   Херцогът и херцогинята на Съсекс заявиха, че смятат да върнат 2,4 млн. паунда, похарчени от британския бюджет за ремонта на имението \"Фрогмор Котидж\" в Уиндзор. Това обаче ще остане семейният им дом във Великобритания. \"Признавам предизвикателствата, които трябваше да понесат като резултат от засиленото внимание през последните две години, и подкрепям желанието им за по-независим живот\", заявява кралицата. Тя допълва, че е особено горда от начина, по който Меган е станала част от семейството.   Освен това принц Хари и Меган вече не могат да бъдат официални представители на кралицата.   „След месеци разговори и дискусии от последните дни, аз се радвам, че ние заедно намерихме конструктивния и осигуряващ подкрепа подход към следващите стъпки на моя внук и семейството му. Хари, Меган и Арчи винаги ще си останат любими членове на моето семейство. Цялото ми семейство се надява, че днешното споразумение ще им позволи да започнат да изграждат щастлив и спокоен нов живот“, се казва в изявлението на Елизабет Втора.   В него е посочено, че Хари и Меган разбират, че ще им се наложи да се откажат от изпълнението на кралските си задължения. С благословията на кралицата херцогът и херцогинята на Съсекс ще продължат да поддържат своите частни благотворителни инициативи и връзки, отбелязва текстът от Бъкингамския дворец.   Преди 10 дни Хари и Меган заявиха, че свалят от себе си ангажиментите, свързани с кралската фамилия и че ще се стремят към финансова независимост. Те разкриха, че планират да живеят във Великобритания и в Канада.   От двореца уточниха, че няма да разкрият как ще бъде организирана охраната на Хари и Меган. По-рано журналисти многократно питаха кой и как ще плаща за сигурността на кралската двойка – особено ако ще живее извън пределите на страната. В момента с охраната на членовете на кралската фамилия, в това число на Хари и Меган, е ангажирана британската полиция.", "date": "2020.01.19", "title": "Елизабет II нареди Хари и Меган да възстановят 2,4 млн. бр. лири за ремонта на резиденцията им"}
{"url": "http://epicenter.bg/article/Putin-e-protiv-neogranichen-prezidentski-mandat/204305/7/0", "text": "Руският президент Владимир Путин заяви, че е против идеята властта да се държи неограничено от лидера на страната, както е било при системата от времето на Съветския съюз, предаде Асошиейтед прес, цитира Новини.бг    Той каза това на среща с ветерани от Втората световна война в Санкт Петербург, броени дни след като обяви конституционни промени, които могат да му помогнат да остане на власт след края на президентския му мандат през 2024 година.    На предложението, направено от ветеран на днешната среща, мандатът на руския президент да е неограничен, Путин отговори, че \"би било много обезпокоително да се върнем към ситуацията от средата на 80-те години, когато държавните лидери един след друг оставаха на власт до края на живота си\".  Путин стана президент за първи път през 2000 година, а през 2008 г. стана премиер, след като заради конституционните разпоредби нямаше право да се кандидатира за трети мандат. Дмитрий Медведев, който зае президентския пост след него, бе оценяван като далеч по-слаба фигура. След връщането на Путин в Кремъл Медведев стана премиер. По-рано тази седмица правителството му подаде оставка, след като Путин очерта предложенията си за конституционна реформа.    Премиерският пост бе поет от ръководителя на данъчната служба Михаил Мишустин.", "date": "2020.01.19", "title": "Путин обяви, че е против неограничен президентски мандат"}
{"url": "http://epicenter.bg/article/Misteriya-v-Braziliya--Kokoshka-snese-yaytse-s-datata-na-Apokalipsisa--Video-/204316/10/99", "text": "Бразилски фермер откри удивително яйце, снесено от кокошка във фермата му. Върху черупката му имало загадъчни символи и цифри, съобщават местни медии.   След като новината се разчува, фермерът Раймундо Алюсено става герой. Мъжът признава, че е видял много чудеса в живота си, но всичките те са се вписвал в реалните отклонения и чудатости на природата. Все още никой не е разгадал значението на символите. Има скептици, които не вярват, че тези символи са се появили случайно. Според други, обаче има намесена божествена сила, а посланието всъщност е датата на Апокалипсиса.", "date": "2020.01.19", "title": "Мистерия в Бразилия: Кокошка снесе яйце с датата на Апокалипсиса (Видео)"}
{"url": "http://epicenter.bg/article/Elizabet-II--Reshenieto-za-Hari-i-Megan-e-vzeto-sled-mnogo-mesetsi-razgovori/204330/10/99", "text": "Решението за Хари и Меган е взето след много месеци разговори. Това стана ясно от съобщение на кралица Елизабет II.   Оказва се, че оттеглянето на Меган и Хари от кралските им задължения е било подготвяно по-отдавна, отколкото се смяташе.  В събота вечерта от Бъкингамския дворец обявиха официално какъв ще бъде статутът на принц Хари и Меган Маркъл след раздялата с короната. Звездната двойка вече няма да имат право на титлите „Кралско височество\". Те няма да представляват кралицата и няма да ползват обществения фонд, който финансира кралското семейство. Това ще е факт през пролетта. Младото семейство ще върне на хазната 2,4 милиона лири, с които беше ремонтиран дома им в Лондон.   Елизабет Втора казва, че подкрепя желанието на Хари и Меган за независим живот, а заедно със сина им Арчи, остават обичани членове на кралската фамилия.   Източник: Нова.тв", "date": "2020.01.19", "title": "Елизабет II: Решението за Хари и Меган е взето след много месеци разговори"}
{"url": "http://epicenter.bg/article/Brizhit-Makron-smyata--che-saprugat-y-e-visokomeren/204336/10/99", "text": "\r\n \r\n \r\n \r\n \r\n \r\n  БГНЕС \r\n", "date": "2020.01.19", "title": "Брижит Макрон смята, че съпругът й е високомерен"}
{"url": "http://epicenter.bg/article/Bashtata-na-Megan--Tya-obeztsenyava-britanskoto-kralsko-semeystvo/204338/10/99", "text": "Бащата на Меган Маркъл - Томас, обвини дъщеря си, че \"обезценява\" британското кралско семейство, предаде БТА.    Маркъл отправя упрека към отчуждената си дъщеря в откъс от интервю, разпространен ден след като от Бъкингамския дворец оповестиха, че Принц Хари и съпругата му Меган вече няма да бъдат работещи членове на кралската фамилия, няма да използват титлите \"кралски височества\" и няма да получават обществени средства. Монархията беше хвърлена в смут по-рано през месеца, когато Хари и Меган обявиха, че се оттеглят от задълженията си на старши членове на кралското семейство и възнамеряват да водят независим живот, прекарвайки голямата част от времето си в Северна Америка. Томас Маркъл смята, че 38-годишната Меган е захвърлила мечтата на всяко момиче да стане принцеса. \"Разочароващо е, защото тя всъщност получи това, за което мечтае всяко момиче - да стане принцеса, а сега го захвърля, както изглежда, за пари\", казва бащата.    Интервюто за документален филм на Канал 5 е заснето след като Принц Хари и Меган съобщиха, че се отказват от статута на старши членове на кралската фамилия. Целият филм ще бъде излъчен през \"идните седмици\". Томас Маркъл описва британското кралско семейство като една от най-великите и \"трайни\" институции, допълвайки, че когато Хари и Меган са се оженили през май 2018 г., са поели ангажимент да бъдат част от нея и да я представляват.  Според него с решението си двойката е направила кралското семейство да изглежда \"евтино\", като \"стока от Уолмарт с корона\". \"Нелепо е. Не трябваше да го правят\", казва Томас Маркъл.", "date": "2020.01.19", "title": "Бащата на Меган: Тя обезценява британското кралско семейство"}
{"url": "http://epicenter.bg/article/Svetovni-lideri-se-sabirat-v-Berlin-za-mirnata-konferentsiya-za-Libiya/204307/7/0", "text": "Представители на над десет държави, включително и турският президент Реджеп Тайип Ердоган, държавният секретар на САЩ Майк Помпео и руският президент Владимир Путин се очаква да участват тази неделя в конференция в Берлин, целяща да се постигне мир в Либия, информират световните агенции, цитира Новини.бг.    За участие във форума, чийто домакин е германският канцлер Ангела Меркел, са поканени също премиерът на международно признатото либийско правителство Файез Сарадж и командирът на т.нар. Либийска национална армия Халифа Хафтар.    Файез Сарадж поиска разполагането на международни сили за защита в Либия, в случай че маршал Халифа Хафтар възобнови военните действия, предаде Франс прес.    По-рано тази седмица в Москва се състоя конференция с цел сключването на споразумение за прекратяване на огъня в Либия. Маршал Хафтар я напусна, без да подпише.    Форумът в Берлин предизвика много противоречия заради поканите за участие. Тунис обяви, че няма да участва в международната конференция за съседна Либия, планира за днес в Берлин, защото страната получила късно покана от домакина Германия, предаде Франс прес. Гърция също изрази своето недоволство, че не е поканена миналата седмица.    Вътрешен документ на ООН сочи, че цел на конференцията е постигането на дългосрочно трайно примирие в Либия и прилагането на оръжейното ембарго.    Припомняме ви, че Либия изпадна в хаос от 2001 г., след като бе свален от власт дългогодишният диктатор Муамар Кадафи. Сега в страната има две паралелни правителства: признатото от ООН на Сарадж в Триполи и второ в източния град Тобрук, което е лоялно на Халифа Хафтар.    Европейските държави искат стабилизиране на Либия, която заради вътрешния хаос стана главният транзитен пункт за мигранти от Африка към Европа през Средиземно море, припомня ДПА.", "date": "2020.01.19", "title": "Световни лидери се събират в Берлин за мирната конференция за Либия"}
{"url": "http://epicenter.bg/article/Evropeyskiyat-sayuz-namali-pomoshtta-za-Turtsiya-s-75-/204310/7/0", "text": "  Съкращенията не засягат плащанията, които Европейският съюз извършва към Турция по силата на споразумението за бежанците, съобщиха днес вестници, които са част от германската медийна група Функе, позовавайки се на писмо до Европейския парламент от върховния представител по въпросите на външната политика и сигурността Жозеп Борел.   Европейският съюз е решил да намали първоначално планираната сума за 2020 г. със 75 на сто, пише в писмото на Борел.   Според Европейската комисия Турция ще получи само 168 милиона евро /186 милиона долара/ финансиране по Инструмента за предприсъединителна помощ /ИПП/. От тази сума 150 милиона евро са предназначени за укрепване на демокрацията и върховенството на закона, а останалите 18 милиона евро - за развитие на селските райони.   Предприсъединителната помощ на ЕС има за цел да подпомогне страните кандидатки в процеса на реформи и да подобри тяхната конкурентоспособност. Преговорите за присъединяване на Турция към ЕС обаче са преустановени от години.   Борел оправда съкращенията, като посочи нерегламентираните сондажи на газ от Турция край бреговете на Кипър и военната операция на Турция в Североизточна Сирия, която започна през октомври.", "date": "2020.01.19", "title": "Европейският съюз намали помощта за Турция с 75%"}
{"url": "http://epicenter.bg/article/Uolstriyt-privetstva-reformite-na-Putin-/204312/7/0", "text": "  Оставката на правителството бе водеща новина от Русия на 15 януари. В отговор, финансовите пазари дори не трепнаха. Руските акции приключиха деня с повишение и пребориха конкуренцията. На следващата сутрин московските акции се покачиха с 0.7%.    Въвеждат се нови правила на играта. Съдейки по всичко, властта на следващия президент ще отслабне, а министър-председателят ще получи повече пълномощия.   Сегашното правителство, оглавявано от Дмитрий Медведев, нямаше избор и подаде оставка, за да не пречи на реформата. Путин му благодари за свършената от него работа.   А Уолстрийт се отблагодари на Путин (разбира се в преносен смисъл) с ръст на акциите на борсовия фонд Market Vectors Russia (RSX).   Руските акции продължиха да растат, даже на фона на падащите цени на базовия индекс на нефта MSCI за развиващите се икономики и на двата крупни индекса на Китай - CSI-300 и MSCI China, в този щастлив за американско-китайските отношения ден.    За временен премиер Путин назначи Михаил Мишустин, руски икономист и шеф на Федералната данъчна служба от 2010 г. Кандидатурата му бе одобрена от руския парламент, а има голяма вероятност през 2024 г. той да бъде и следващият руски президент. Мишустин е фигура от обкръжението на Путин и на него се приписва успеха в борбата с фалшивите данъчни декларации за ДДС и реформирането на данъчното ведомство. В негово лице хората виждат привърженик на бизнеса и противник на бюрокрацията.    Сътрудникът на аналитичния отдел на списание The Economist Аделине Ван Хауте смята, че „ще има много неустойчив баланс“ след оставката на кабинета на Медведев до идването на нови хора.   „На Путин му трябва някой достатъчно силен, за да може да управлява страната, но не толкова, че да подкопае приемствеността\".   Какво ще прави Путин след четири години, когато приключи неговият последен президентски мандат, остава загадка. Едва ли някой в Русия вярва, че той спокойно ще излезе в пенсия. Путин е въплъщение на човек, който „не си отива кротко в тъмнината“ (строфа от стихотворение на Дилан Томас, б.пр.).    Според глобалния анализатор от Statfor Сим Так \" Кремъл се опитва да подчертае демократичния характер на промените, но на практика от новите пълномощия ще се възползва едно правителство, което ще остане, както досега, под контрола на Путин и неговото обкръжение.   Изглежда, че сме свидетели на плавен преход от еднолично управление на Путин към една значително по-системна структура на властта. Тази стъпка ще превърне Путин в царствена фигура“.    В аналитичния отдел на списание The Economist предричат, че Путин ще създаде за себе си нова авторитарна длъжност - например, председател на парламента или на Държавния съвет или суперпремиер с разширени пълномощия, която ще заеме след приключване на президентския му мандат.    Като цяло, западните медии не допускат, че Путин предприема реформи с цел демократизиране на системата. По-скоро гледат на него като на новия Романов или руския Си Дзинпин.    Но както Уолстрийт не се притеснява от държавния контрол на Си, така и чуждите инвеститори едва ли ще се сепнат от случващото се в Русия, стига страната да остане отворена за бизнес и да поддържа що-годе мирни и делови отношения със САЩ и Европа.    Превратът на Путин, както го нарекоха медиите, естествено не се харесва на Вашингтон. Трусът, предизвикан от действията на руския президент дава нов повод на русофобите да ругаят Кремъл. Възможно е инвеститорите да изпитват леки опасения от евентуалното въвеждане на нови санкции от страна на настроения враждебно към Русия американски Конгрес.   Но както отбелязва Ван Хауте, \"последователността в икономическата и външната политика е гарантирана, докато на власт е Путин\".     ", "date": "2020.01.19", "title": " \"Форбс\": Уолстрийт приветства реформите на Путин "}
{"url": "http://epicenter.bg/article/Spored-kongresmeni-Tramp-tryabva-da-bade-otstranen-zaradi-natsionalnata-sigurnost/204314/7/0", "text": "Президентът на САЩ Доналд Тръмп трябва да бъде отстранен, за да бъде защитена националната сигурност и да се опази системата за управление на страната.   Това заявяват седемте конгресмени демократи, които ще представляват Камарата на представителите на съдебния процес в Сената във вторник. Те  , за да провокира чужда намеса в своя полза на изборите и е възпрепятствал разследването на конгресмените. Позицията е изложена в меморандум, публикуван на сайта на долната камара.   Конгресмените демократи от Камарата на представителите на САЩ, които водят делото за импийчмънт срещу президента Доналд Тръмп, вчера представиха официалния документ, излагащ техните аргументи в подкрепа на обвиненията в злоупотреба с власт и възпрепятстване на Конгреса, предаде Ройтерс, цитира БНР.   Конгресмените имаха срок до 17,00 ч. (22,00 ч. по Гринуич) вчера (събота) да внесат документа, преди процесът срещу президента републиканец да започне в Сената във вторник, 21 януари. Излагайки тезата си в документа от 111 страници, конгресмените резюмират аргументите, събрани от показанията през седмиците на разследването в Камарата в края на миналата година.   Те искат отстраняването на Тръмп, за да се опази честността на изборите през 2020 г., на които Тръмп търси преизбиране, както и цялата система на управление на САЩ. \"Страната наблюдава и очаква да види как ще отговори Сенатът\", заявяват седемте обвинители.   Адвокатите на Доналд Тръмп представиха вчера своята линия на защита -  , предаде Франс прес.   В първия си писмен отговор на формалната призовка за процеса в Сената, юридическият екип на Тръмп определя обвинителния акт, приет от Камарата на представителите с гласовете на демократите, като \"опасна атака срещу правото на американския народ да избира свободно своя президент\".   \"Това е безсрамен и неправомерен опит да отменят резултатите от изборите от 2016 г. и да се намесят в изборите през 2020 г., които предстоят след броени месеци\", се казва в документа от шест страници, предаде Асошиейтед прес.   Източник, близък до юридическия екип на президента, информира медиите за съдържанието му преди официалното публикуване вчера. Острият му тон ясно показва каква ще бъде реториката на защитата в Сената.   Екипът на президента, воден от юридическия съветник на Белия дом Пат Чиполоне и личния адвокат на Тръмп Джей Секулоу,  , като твърди, че Тръмп не е направил нищо нередно и че е бил третиран несправедливо от демократите в Камарата.   Обвинителният акт е конституционно недопустим и не съдържа никакво престъпление или нарушение на закона. Той нарушава Конституцията, понеже произлиза от разследване на демократите, които грубо са лишили президента от правата му, а процесът за импийчмънт рискува да нанесе трайни тежки поражения на институциите, предупреждава екипът, в който влизат също бившият прокурор Кенет Стар, централна фигура в аферата Моника Люински и процеса за импийчмънт срещу президента Бил Клинтън, и експертът конституционно право Алан Дершоуиц, един от адвокатите на О Джей Симпсън.   Отговорът на Тръмп на призовката на Сената е първият залп в поредицата от аргументи, които трябва да бъдат представени преди формалното начало на процеса. Камарата представи своята теза вчера, Тръмп ще представи по-подробна юридическа теза утре, а Камарата ще може да отговори на тезата на Тръмп във вторник.   Смият Тръмп прекарва уикенда в своя клуб в Мар-а-Лаго, Флорида, и играе голф.", "date": "2020.01.19", "title": "Според конгресмени Тръмп трябва да бъде отстранен заради националната сигурност"}
{"url": "http://epicenter.bg/article/Balgarinat-s-macheteto-ot-Istanbul-e-bivsh-zatvornik/204317/7/0", "text": "Българин попадна във фокуса на медийното внимание в Турция, след като нахлу с мачете в заведение в Истанбул.    Полицията е използвала водна струя и сълзотворен газ, но не е могла да го обезвреди. Българинът е бил прострелян в крака и по-късно е починал в болница.    Има информация, че българинът е бил криминално проявен.    Оказва се, че застреляният в Истанбул българин е имал криминални прояви в миналото и е добре познат на Росен Желязков – бивш шеф на затвора във Варна от 2001 до 2014 г., след това шеф на затворите у нас, а сега – адвокат.    Желязков е разпознал лицето по обявените имена и възрастта му в медийни публикации. Човек със същото име е лежал във варненския затвор, когато Желязков е бил шеф там.    Бившият шеф на затвора във Варна го определи като „проблемен затворник“. Според Желязков застреляният е страдал от параноидна шизофрения и е имал склонност към самоагресия, самонаранявал се е и е правил опити за самоубийство, заради което е бил настанен в Психиатричната болница към затвора в Ловеч.    Росен Желязков не знае какво е правел убитият българин в Истанбул, но сподели пред бТВ, че според него поведението му говори точно за същата ситуация и „може би това е комбинация от алкохол и наркотици“, както и спиране на лекарствата.", "date": "2020.01.19", "title": "Българинът с мачетето от Истанбул е бивш затворник"}
{"url": "http://epicenter.bg/article/Gartsiya-arestuva-balgarin-za-prodazhba-na-bebeta/204325/7/0", "text": "Арестуваха българин на границата в Гърция. Полицията го издирва от две години със заповед за арест по повдигнато обвинение, съобщава  .   На граничния пункт \"Промахон\" е арестуван 35-годишен български гражданин, срещу когото има повдигнато обвинение за участие в престъпна група за продажба на бебета в Гърция.   Българинът се опитал да влезе в Гърция през нощта с надежда, че няма да проверят личните му документи.   От 2018 година е заповедта за арест, уточняват гръцките власти. Българинът успява да избегне задържане преди две години, когато прекарва три млади българки в напреднала бременност, но от Италия. Полицията е била информирана предварително за този трансфер, като полицайка под прикритие влиза в телефонна връзка с българина и уговарят цена за нелегалното осиновяване.   На пристанище “Игуменица“ при пристигане на автомобила с три българки, арестуваният днес успява да избегне ареста.   Прокуратурата повдига обвинение срещу него и се издирва от 2018 година.", "date": "2020.01.19", "title": "Гърция арестува българин за продажба на бебета"}
{"url": "http://epicenter.bg/article/Kamarata-na-lordovete-otiva-izvan-London/204327/7/0", "text": "Британският премиер Борис Джонсън планира да премести Камарата на лордовете на британския парламент, която заседава в двореца Уестминстър, в Йорк, съобщава в. „Таймс“, цитиран от БГНЕС.   \"Миналата седмица премиерът нареди да започне работа по решаването на практически въпроси, свързани с преместването на Камарата на лордовете\", пише вестникът.   Както бе отбелязано, като основно място за изграждането на нов \"подслон\" на Горната Камара на британския парламент ще бъде неизползваната земя близо до жп гарата Йорк, собственост на държавата. Според плана за \"изтеглянето на Камарата на лордовете от Лондон\" по време наконституционната реформа, която ще стартира през пролетта, ще бъде избрано ново място. Като част от същия процес, правомощията и функциите на Върховния съд и министъра на правосъдието ще бъдат преразгледани.   Освен това дизайнът на новата сграда ще бъде избран въз основа на резултатите от архитектурния конкурс.", "date": "2020.01.19", "title": "Камарата на лордовете отива извън Лондон"}
{"url": "http://epicenter.bg/article/Putin-zayavi--che-ne-gubi-nadezhda-za-razreshavaneto-na-konflikta-v-Libiya/204333/7/0", "text": "Президентът на Русия Владимир Путин не губи надежда на продължаването на диалога за Либия и на разрешаването на конфликта в тази страна, предава ТАСС, цитира Фокус. „Ние не губим надежда, че диалогът ще бъде продължен и ние ще се стремим към това, за да може конфликтът да бъде разрешен“, каза Путин по време на срещата си президента на Турция Реджеп Тайип Ердоган. Путин смята, че Турция и Русия са направили добра стъпка, призовавайки страните в конфликта в Либия да прекратят военните действия и по този начин да се създадат предпоставки за провеждането на конференцията в Берлин. „Според мен, ние направихме много добра крачка по време на срещата в Истанбул, призовавайки страните в Либия да прекратят огъня, да прекратят военните действия и въпреки факта, че се случиха определени инциденти, и двете страни взеха предвид нашия призив и мащабните военни действия са прекратени“, каза руският държавен глава. „Според мен това вече е много добър резултат, който създаде предпоставка за днешната многостранна среща в Берлин“, добави Владимир Путин.", "date": "2020.01.19", "title": "Путин: Не губим надежда за разрешаването на конфликта в Либия"}
{"url": "http://epicenter.bg/article/Papata-izrazi-nadezhda-konferentsiyata-v-Berlin-da-dovede-do-mir-v-Libiya/204334/7/0", "text": "Папа Франциск изрази днес надежда, че конференцията в Берлин може да доведе до мир в Либия, предаде БТА.    \"Истински се надявам, че тази толкова важна среща на върха може да бъде началото на пътя към края на насилието и на договорено решение, което да доведе до мир и така желаното стабилизиране на страната\", каза главата на Римокатолическата църква.    Представители на над десет държави, включително и турският президент Реджеп Тайип Ердоган, държавният секретар на САЩ Майк Помпео и руският президент Владимир Путин се събират за конференция в Берлин, целяща да се постигне мир в Либия. За участие във форума, чийто домакин е германският канцлер Ангела Меркел, са поканени също премиерът на международно признатото либийско правителство Файез Сарадж и командирът на т.нар. Либийска национална армия Халифа Хафтар.  Припомняме, че Либия изпадна в хаос от 2001 г., след като бе свален от власт дългогодишният диктатор Муамар Кадафи. Сега в страната има две паралелни правителства: признатото от ООН на Сарадж в Триполи и второ в източния град Тобрук, което е лоялно на Халифа Хафтар.    Европейските държави искат стабилизиране на Либия, която заради вътрешния хаос стана главният транзитен пункт за мигранти от Африка към Европа през Средиземно море.", "date": "2020.01.19", "title": "Папата изрази надежда конференцията в Берлин да доведе до мир в Либия"}
{"url": "http://epicenter.bg/article/Erdogan--Tryabva-da-bade-slozhen-kray-na-agresivnoto-povedenie-na-Haftar/204337/7/0", "text": "Турция ще обере плодовете на усилията си по отношение на Либия в предстоящите преговори в Берлин, заяви президентът Реджеп Тайип Ердоган на съвместна пресконференция с руския президент Владимир Путин преди срещата на върха, цитиран от турското англоезично издание Daily Sabah, цитира Фокус. Двамата президенти разговаряха по време на среща между делегациите, в която бяха включени министърът на отбраната Хулуси Акар, министърът на външните работи Мевлют Чавушоглу, ръководителят на Националната разузнавателна организация на Турция (MIT) Хакан Фидан, директорът на пресслужбата на турския президент Фахретин Алтън, говорителят на президента Ибрахим Калън и други високопоставени служители. Ердоган каза, че Турция е наясно с отговорността си по отношение на осигуряването на прекратяване на огъня в Либия, но отбеляза, че в това отношение трябва да си сътрудничат всички участници. „За да има в Либия политически процес, агресивното отношение на Хафтар трябва да приключи“, каза той и добави, че срещата на върха трябва да улесни прехода към политическия процес. Президентът изтъкна и многоизмерното сътрудничество между Турция и Русия, тъй като той нарече 2019 година светла година по отношение на двустранните отношения. „Завършихме много проекти, включително системите за отбрана С-400 с решителност и без да правим никакви отстъпки по нашите национални интереси, въпреки целия натиск, с който се сблъскахме“, каза Ердоган, като отбеляза, че съвместните усилия на двете страни са допринесли значително за разрешаване на конфликтите в региона. Путин от своя страна подчерта, че засега са предприети сериозни стъпки по отношение на политическия процес в Либия. \"Въпреки продължаващите конфликти на място,враждуващите страни ни послушаха и беше постигнато примирие (в Либия)\", каза руският президент. \"Дори фактът, че конфликтните страни в Либия дойдоха в Москва само за преговори за примирие, според мен е успех\", каза той, като благодари на външните министри на двете страни. Путин отбеляза, че двете страни са предприели сериозни стъпки в Истанбул, които проправиха пътя за преговорите в Берлин и имат за цел да финализират проблема на срещата на върха. През ноември Либия и Турция подписаха споразумения, които очертават сътрудничеството по отношение на сигурността и морските въпроси, като разгневиха средиземноморските страни, включително Гърция и администрацията на кипърските гърци, на които дипломатическата маневра не позволява едностранно да се възползват от енергийните ресурси в региона, припомня изданието Правителството на националното съгласие (ПНЦ) на Либия наскоро направи официално искане за подкрепа по въздух, земя и море от турските военни, за да помогне за предотвратяване на офанзива от силите на маршал Халифа Хафтар, който се опитва да поеме контрола над столицата Триполи. Турция подкрепя признатото от ООН ПНС срещу милициите и наемниците на Халифа Хафтар. През април силите на Хафтар започнаха военна кампания за завземане на Триполи от международно признатото правителство. Хафтар обяви на 12 декември, че е наредил на бойците да започнат \"решителна битка\" за превземането на града. Повече от 280 цивилни и 2000 бойци са убити от началото на нападението на Хафтар над Триполи, според ООН. Сраженията са прогонили около 146 000 души, като продължаващото насилие заплашва да потопи Либия в жесток хаос, след прогонването и убийството на дългогодишния диктатор Муамар Кадафи. Анкара се присъединява към Италия и Катар в подкрепа на законното правителство на премиера Файез Сарадж в Триполи. Междувременно съперничещите сили, базирани на изток, се подкрепят от Франция, Русия, Йордания и Обединените арабски емирства, заедно с други ключови арабски държави.", "date": "2020.01.19", "title": "Ердоган: Турция ще обере плодовете на усилията си в Либия на Берлинската конференция"}
{"url": "http://epicenter.bg/article/Milioni-rusnatsi-uchastvaha-v-traditsionnite-kapaniya-v-ledeni-vodi/204339/7/0", "text": "Милиони смели руснаци участваха днес в традиционните къпания в ледени води, за да отпразнуват честваното днес от Руската православна църква кръщение на Исус Христос в река Йордан, предаде ДПА, цитира Дарикнюз.   И много невярващи почетоха тази традиция в най-голямата страна на планетата. За къпането в ледените води се казва, че укрепва тялото и пречиства душата.    Общо над 2 млн. души са се включили тази година в къпанията в реки и езера, съобщи руското вътрешното министерство.  Потапяйки се в ледените води, вярващите смятат, че се очистват от греховете. Ритуалът е придружаван от звън на камбани.", "date": "2020.01.19", "title": "Милиони руснаци участваха в традиционните къпания в ледени води"}
{"url": "http://epicenter.bg/article/ES-prizovava-za-nalagane-na-sanktsii-na-dostavchitsite-na-orazhie-za-Libiya/204342/7/0", "text": "ЕС на конференция за Либия в Берлин ще призове Съветът за сигурност на ООН активно да използва механизма на санкции срещу всички страни, които нарушават ембаргото на ООН за доставки на оръжие в Либия. Това заяви пред ТАСС в неделя дипломатически източник в Брюксел. \"ЕС настоява за стриктно спазване на оръжейното ембарго в Либия. На конференция в Берлин ЕС ще се застъпи за активното прилагане на санкции на ООН срещу всички страни, които нарушават това ембарго\", заяви дипломатът. \"Намаляването на количеството оръжия в региона трябва да допринесе за военната декларация.\" По-рано ЕС реагира остро на съобщението на Турция, че изпраща войски в Либия, за да подкрепи признатото от ООН Правителство на националното съгласие (ПНС). В изявление на външнополитическата служба на ЕС се подчертава, че това решение \"само ще изостри конфронтацията в Либия\".   Миналата година Турция сключи споразумение с ПНС за разграничаване на морското пространство в Източното Средиземноморие, въз основа на което възнамерява да участва в сондажни дейности за търсене на въглеводороди в спорни води в този регион. Действията на Турция са оспорвани от Кипър и Гърция, които имат подкрепата на Брюксел.   Източник: Фокус", "date": "2020.01.19", "title": "ЕС призовава за налагане на санкции на доставчиците на оръжие за Либия"}
{"url": "http://epicenter.bg/article/Boris-Dzhonsan-predupredi-Vladimir-Putin-zaradi-napadenieto-sreshtu-Skripal/204343/7/0", "text": "Британският премиер Борис Джонсън предупреди руския президент Владимир Путин за \"дръзката\" атака на Москва срещу бившия шпионин Сергей Скрипал през 2018 г., съобщи Даунинг стрийт, цитирана от AFP. На първата си официална среща с Путин, откакто стана министър-председател през юли, Джонсън му е казал в Берлин, че \"безразсъдното използване на химическо оръжие и дръзкият опит за убийство на невинни хора на територията на Обединеното кралство ... не трябва да се повтарят\", заяви кабинетът му в изявление.   Източник: Фокус", "date": "2020.01.19", "title": "Борис Джонсън предупреди Владимир Путин заради нападението срещу Скрипал"}
{"url": "http://epicenter.bg/article/Pompeyo-i-Erdogan-sa-napusnali-berlinskata-konferentsiya-za-Libiya/204346/7/0", "text": "Държавният секретар на САЩ Майк Помпейо и турският президент Реджеп Тайип Ердоган са напуснали мирната конференция за Либия в Берлин, съобщи БТА.    Агенцията се позовава на източници, участващи в разговорите. Реджеп Ердоган с част от делегацията си е напуснал сградата на канцлерството, където е организирана конференцията. Не се очаква той да се върне.    Турската страна е изиграла конструктивна роля в днешните разговори, казаха източниците на ДПА. Според дипломатически източници на италианската агенция АНСА враждуващите страни в Либия - Правителството на националното съгласие на Файез Сарадж и командващият Либийската национална армия Халифа Хафтар - са се съгласили да създадат военна комисия за мониторинг на примирието между тях, предаде ТАСС.", "date": "2020.01.19", "title": "Помпейо и Ердоган са напуснали берлинската конференция за Либия"}
{"url": "http://epicenter.bg/article/Mashtabni-politseyski-proverki-v-Plovdivsko/204332/3/0", "text": "Окръжна прокуратура Пловдив разпореди мащабни полицейски проверки в цялата област тази нощ. Това съобщиха от пресцентъра на прокуратурата. Проверките са във връзка със зачестилите случаи на пътнотранспортни произшествия в резултат от шофиране в нетрезво състояние или след употреба на наркотични вещества. В хода им са участвали служители на специализирани полицейски сили, на пътна полиция и на районните управления, които проверили 1436 автомобила и 1737 лица на територията на Пловдив и областта, уточниха от пресцентъра на ОД на МВР, цитирани от БТА.   В резултат са започнати 19 бързи производства - две за предлагане на подкуп на полицейски служители, десет за шофиране в нетрезво състояние с концентрация на алкохол в кръвта над 1,2 на хиляда, пет за шофиране след употреба на наркотични вещества и две за държане на наркотични вещества. Извършителите са били задържани. На територията на Първо РУ в Пловдив е задържано едно лице за агресивно поведение към служителите на реда, уточняват и от полицията.   По Закона за движение по пътищата са съставени 120 акта и 126 фиша за нарушения.", "date": "2020.01.19", "title": "Мащабни полицейски проверки в Пловдивско"}
{"url": "http://epicenter.bg/article/Korneliya-Ninova-vav--quot-Feysbuk-quot--Vreme-e-da-se-obedinim-vsichki--koito-iskame-promyana/204326/2/0", "text": "Време е да се обединим всички, които искаме промяна. Това написа лидерът на БСП Корнелия Нинова на страницата си във \"Фейсбук\", съобщиха от пресцентъра на партията.   \"Разширяваме консултациите за вота на недоверие с извънпарламентарни партии. В понеделник ще се срещнем с АБВ и Движение 21. Очакваме отговор за среща с Демократична България. Получихме подкрепа и допълнителни мотиви от граждански организации. Време е да се обединим всички, които искаме промяна. Тя минава през смяна на сегашното безхаберно, некомпетентно и корумпирано управление. То вече е вредно за страната. Има толкова умни, подготвени и почтени българи. Нека им дадем възможност да реализират алтернативата\", пише още Корнелия Нинова.", "date": "2020.01.19", "title": "Корнелия Нинова във \"Фейсбук\": Време е да се обединим всички, които искаме промяна"}
{"url": "http://epicenter.bg/article/Borisov--Balgarskata-ikonomika-prodalzhava-da-se-razviva-ustoychivo--Video-/204328/2/0", "text": "Премиерът Бойко Борисов се срещна с управляващия директор и председател на Изпълнителния съвет на Международния валутен фонд (МВФ) Кристалина Георгиева. Основен акцент в разговора им в Министерския съвет беше сътрудничеството на България с международната организация и възможностите то да се развива с оглед приоритетите на Кристалина Георгиева като ръководител на МВФ.   В срещата участва и министърът на финансите Владислав Горанов. Борисов изтъкна разумната фискална политика, която България води и която е отчетена от международните кредитни агенции. Премиерът посочи, че българската икономика продължава да се развива устойчиво, без да натрупва макроикономически дисбаланси и че страната ни има стабилен напредък по присъединяването към ERM II.   Кристалина Георгиева поздрави правителството за постиженията в областта на фискалната политика и отбеляза, че това е добър стимул за реализацията на набелязаните от кабинета управленски приоритети. На срещата бяха обсъдени също предизвикателствата пред глобалното икономическо развитие. Премиерът Борисов и Кристалина Георгиева се обединиха около разбирането, че осигуряването на по-силен и устойчив растеж следва да продължи да бъде водещ принцип в икономическите политики в световен мащаб. В рамките на разговора Борисов подчерта, че изборът на Георгиева начело на МВФ през септември миналата година е голямо постижение за България. Министър-председателят пожела успех на Георгиева на отговорната й позиция, като изрази увереност, че професионалните й успехи за развитието на МВФ ще имат позитивно отражение и за авторитета нашата страна в международен план.", "date": "2020.01.19", "title": "Борисов: Българската икономика продължава да се развива устойчиво (Видео)"}
{"url": "http://epicenter.bg/article/Pargov--Stolichna-obshtina-ne-mozhe-da-se-opravi-s-tsentralnata-chast--kakvo-ostava-za-mesta-kato-Voluyak/204329/2/0", "text": "Общинските съветници на БСП в София имаме положително становище за транзита на вода от \"Белмекен\" през водопровода на столицата за Перник. Това каза председателят на Градския съвет на БСП - София Калоян Паргов пред журналисти във Волуяк, предаде \"Фокус\".   \"Обсъдихме го на група онзи ден. Групата имаше положително становище. Очакваме предложението да влезе в СОС за обсъждане по комисии и за решение. Подобни ситуации могат да възникнат и в други части на страната. Трябва да се помисли за тази връзка между различните водоеми, за да може да се прехвърлят едни количества вода от един в друг водоем, за да можем да се реагира в такива кризисни ситуации\", заяви още Паргов. Той посочи, че тази седмица е провел телефонен разговор с кмета на Перник Станислав Владимиров. \"Той се обади лично и помоли за подкрепа. В тази връзка го обсъдихме и на групата в четвъртък. Вследствие, на което излезе това на първо четене положително становище, при положение, че това не застрашава водата на София. Уверението е, че няма такава опасност на този етап. Паргов обърна внимание, че това технологично решение се чака от няколко месеца. \"Знаем за проведени разговори. Онзи ден беше обявено. Преди 30 години подобни връзки имаше в цяла България. Това е наложително като бъдещи инвестиции във ВиК да бъдат изградени такива връзки и в случай на аварии и такива ситуации да може да се прехвърля вода от един в друг водоем\", коментира той. По думите му водохващанията на \"Белмекен\" през язовир \"Бели Искър\" през системата на \"Софийска вода\", стигащи до \"Мало Бучино\" и оттам през бъдещия 13-14-километров водопровод, ще даде възможност Перник в ситуация на криза да получава вода.\"Условието ни е това да бъде в кризисна ситуация, а не постоянен процес. Разбира се, КЕВР ще изчисли цената на водата, която ще ползват перничани. Предвид близостта и свързаността на София и Перник налага да проявим тази солидарност, като това не застраши водата на софиянци\", каза председателят на столичните социалисти. \"Имаме увереност, че на този етап няма опасност от воден режим в София, слава Богу\", каза още Паргов и обърна внимание още, че държавата трябва да отпусне средства за ремонт на стената на язовир \"Бели Искър\", за да не стане аварийна ситуация и в столицата.   Столична община не може да се оправи с централната част на града, какво остава за населените места като Волуяк, които са отвъд Околовръстната дъга. Това каза още председателят на Градския съвет на БСП - София Калоян Паргов пред журналисти във Волуяк..   Паргов поясни, че е поел ангажименти към жителите на Волуяк още в предизборната кампания на територията на район \"Връбница\". \"Те са свързани с исканията за нормален живот. В 21 век качеството на живот изисква да има осветление, да има асфалтирани улици, канал и вода и да има ред и порядък\", заяви Паргов. \"Предстои обсъждане на бюджета, заявки много имаше как ще се връщат парите при хората. Това, което ще държим в бюджета е 20 % от приходите, които идват от съответните райони да се върнат под формата на инвестиции. Не да ги смятаме само под формата на издръжка на образователните и здравните функции, но под формата на инвестиции. Това означава инвестиции в канал и вода, в квартална инфраструктура: асфалт, бордюри, тротоари и инвестиции в осветлението. Крайно време е да се вземе мащабно и генерално решение за осветлението на града. По начина, по който се развива последните 10-15 години, очевидно няма как да решим този проблем. Виждате, че самото осветление е от време оно\", каза Паргов. Според него има модерни способи и общината трябва да потърси начини да инвестира в тях. \"Поканих част от протестиращите да си направят представителен комитет от трима-четирима души и в Комисията по транспорт в 14.30 да поставим този въпрос. Тъй като сега е моментът, тъй като сега се гледа бъдещето разписание за тази година, като част от бюджета. Същите представители ще проведем среща следващата седмица с изпълнителния директор на \"Софийска вода\".   Очевидно в така наречения план за канал и вода, финансиран по европейски програми в размер на 360 млн., доста от населените места ще останат извън него. Ще се търси варианти ли от \"Софийска вода\" да бъдат финансирани или възможност в следващите периоди\", посочи Паргов и обърна внимание, че това много отдалечава хората да живеят нормално. Владимир Петров от \"Обеля\" 1 коментира, че подкрепя исканията на село Волуяк. \"Тази част на село Волуяк след жп прелеза, жп гарата няма канализация, липсва водопровод, градският транспорт не се движи в тази част на селото. Твърденията са, че прелезът е много голям, бариерата е дълго време пусната, коловозите са много и автобусът на градския транспорт не може да минава през тях. Съответно тук в тази част на селото живеят над 500 души. Децата и възрастните хора няма с какво да се придвижват до последната спирка на автобуса. Няма инфраструктура, повечето улици са върху частни имоти. Има черни улици\", обясни Петров.", "date": "2020.01.19", "title": "Паргов: Общинските съветници на БСП имаме положително становище за транзита на вода от \"Белмекен\""}
{"url": "http://epicenter.bg/article/Vodata-v-Svishtov-veche-e-godna-za-piene/204335/2/0", "text": "Питейната вода в Свищов вече е бистра и годна за пиене. Това съобщи кметът на града Генчо Генчев. Свищов и селата Вардим и Царевец се водоснабдяват по стария водопровод. Продължава работата в района на село Вардим по отстраняване на аварията по новия полиетиленов водопровод. Тежката авария е в района на тласкателното съоръжение, през което водата с голямо налягане навлиза в полиетиленовия водопровод и той се е пръснал, защото тръбите, от които е изграден, не отговарят на стандартите, поясни кметът на Свищов Генчо Генчев, цитиран от БНР.   Аварийните екипи на водоснабдителното дружество уверяват, че до края на деня аварията ще бъде отстранена. В момента 25 000 жители на Свищов и селата Вардим и Царевец се водоснабдяват през стар, компрометиран 60-годишен стоманен водопровод, който също често аварира.   Подаваната през него питейна вода вече е бистра и е годна за питейни и битови нужди, увери кметът на Свищов.   \r\n \r\n \r\n \r\n", "date": "2020.01.19", "title": "Водата в Свищов вече е годна за пиене"}
{"url": "http://epicenter.bg/article/Eto-kak-idva-nezakonniyat-bokluk-na-Italiya-v-Balgariya/204340/2/0", "text": "Какво се случва с италианския боклук, заради който прокуратурата обяви, че разследва и заместник-министър в ековедомството? Проверки бяха извършени на пристанище Варна, откъдето се предполага, че влиза боклукът. Неправителствената организация „Легамбиенте\" първа подава сигнал срещу италианската мафия за търговията с боклук.    Техен представител разказа пред Нова телевизия, че първите сигнали за екопрестъпления в Италия се появяват в зората на 90-те години. В зоната между градовете Неапол и Казерта екозащитниците засичат хиляди нелегални сметища за токсични материали и горене на пластмасови отпадъци. Затова и тази зона се нарича „Огнената земя”.  Екозащитниците от „Легамбиенте”, които са най активната организация за опазване на околната среда в Италия, засичат близо 5 000 сметища и отчитат, че земя на площ от 1763 кв. километра е натровена.    Неаполитанската област Кампаня е една от най-плодородните зони в Южна Италия. Обществото буквално експлодира, след като научава. Прокуратурата започва серия от разследвания и установява връзката между бизнесмени от Северна Италия с местната мафия „Камора”, които с помощта на някои местни политици са организирали канал за разтоварване и горене на отпадъците край Неапол. Италианските власти създават специално звено за разследване на екомафията и поставят екопрестъпленията под ударите на наказателното право за сериозни престъпления.   През 2007 година ЕК осъди Италия, че е допуснала 4 860 нелегални сметища на своя територия. Зоната край Неапол влиза под контрола на военните за 4 месеца. Сметища са затворени, Неапол се изчиства от боклука, а Италия регламентира износа на отпадъци. Оттогава са засечени и пратки с боклук за България. Неаполитански боклук бе засечен на пристанището във Варна, а вчера пак там е открит боклук от Салерно.    „Още преди 20 години богатият индустриален Север имаше нужда да се отърве от отпадъците си. Трафикът хваща посока, където намира канал, а за мафията това е средство за печалба, което не може да пропусне”, каза Микеле Буономо.    „Тук при нас се оформи един „триъгълник на смъртта” с токсични вещества. България се появи по-късно на престъпната карта. Легалните канали са към Африка, Азия, а в Европа – Австрия, Португалия и Швеция. Нелегален трафик сме засекли и към Индия и Китай”, коментира още Буономо.", "date": "2020.01.19", "title": "Ето как идва незаконният боклук на Италия в България"}
{"url": "http://epicenter.bg/article/Partiya--quot-Ataka-quot--zadade-pet-vaprosa-na-BSP-za-vota-na-nedoverie/204341/2/0", "text": "Във връзка с вота на недоверие към правителството, иницииран от БСП, Атака посочва, че принципите ѝ от нейното създаване са били България да бъде колкото се може по-самостоятелна държава в днешния глобален свят; да следва интересите на своите граждани и да ги поставя над чуждите интереси.    Ако партия Атака беше избрана да управлява България, щеше да приложи точно тези принципи, се посочва в позицията.  По различни причини това не се е случило, но ние не можем да се сърдим на българския народ. Обаче имаме пълното право да питаме всеки, който претендира да управлява, в името на какво иска да управлява. Тези въпроси сме ги задавали към всички управляващи партии, включително и към сегашните управляващи от ГЕРБ.    Не сме получавали задоволителни отговори, но винаги сме се надявали този, който е на власт, да проявява разум. Заради липсата на задоволителни отговори днес ние не сме част от Коалиционния съвет, който управлява страната и взема решения. В момента има претендент за властта в лицето на БСП. Те внасят вот на недоверие, с който искат падане на правителството и съставяне на ново.    По този повод Атака пита:    1. Има ли БСП категоричното намерение да направи минималната пенсия 500 лв., а минималната заплата 1500 лв.?    2. Има ли БСП категоричното намерение да прекрати незабавно концесиите за добив на злато и да е в български ръце?    3. Има ли БСП категоричното намерение да закрие чуждите военни бази у нас?    4. Има ли БСП категоричното намерение да свали санкциите срещу Русия?    5. Има ли БСП категоричното намерение да признае с парламентарно решение геноцида над българския народ по време на турското робство, което АТАКА предлага от 2005 г.?", "date": "2020.01.19", "title": "Партия \"Атака\" зададе пет въпроса на БСП за вота на недоверие"}
{"url": "http://epicenter.bg/article/Asen-Lichev--Sliven-sashto-e-pred-rezhim-na-vodata/204344/2/0", "text": "Към този момент, трите най-важни поста в България, по отношение на управлението на водата, се заемат от хореограф, историк и юрист. Съгласен съм, че министърът не трябва да разбира от всичко, но в случая става въпрос за пълен тюрлю гювеч. Това заяви най-дълго управлявалият експерт във водния сектор на екоминистерството у нас Асен Личев в предаването „Неделята\" ма Нова телевизия.    Той бе поканен да коментира водната криза в Перник.    „Ако аз бях поканен да заема поста на министър на МОСВ, първото нещо, което щях да проверя, е върху какво мога да влияя и върху какво - не, от нещата, за които ме карат да се подписвам. Огромната грешка на Нено Димов е, че въобще се е съгласил да подписва графиците за язовирите. Това обаче не е работа на инженерите. Системата е сгрешена“, смята експертът.  „По мое мнение трябва хората, които правят графиците на място, да носят и отговорност за справката”, коментира от своя страна икономистът Владимир Каролев.    Личев обясни, че не може да каже дали екоминистърът е бил подвеждан.    Според Каролев основният проблем е безхаберието, като по негови думи то се умножава. Каролев каза още, че според доклади, до 2022 г.    „12 млрд. лева трябва да влязат във водния сектор. Новосъздаващият се ВиК холдинг ще бъде с бюджет 1 млрд. лева, а и той ще се занимава само с довеждащата инфраструктура до ВиК системите на града – тоест язовири и магистрални водопроводи?“, пита се той.  „Ако сте чели оскъдната информация за функциите на холдинга, единственото, което може да се направи като генерален извод, е, че той ще се занимава само с държавни дружества. Те например са отчели, че „Софийска вода” е добър оператор и не заслужава чужда помощ”, коментира Личев. Там обаче оставали 15 общински и няколко частни дружества.    „По публичните данни, които има към този момент, потенциално застрашен от воден режим е само град Сливен със състоянието на язовир „Асеновец”. Ако не падне сняг до 15 март, към май месец може да се наложи и там да има режим”, обясни Личев. Той допълни, че водата не е обикновен търговски продукт, а е наследство, което трябва да бъде опазвано и съхранявано за поколенията.    „Тя е публична и държавна собственост само до момента на водовземането от язовира. Питейната вода става такава, едва след като мине през пречиствателната станция. Приоритет е населението пред промишлеността. Интересно обаче е, че след като на служителите на ВиК Перник е съобщено, че вече трябва да има режим, те не знаели къде са спирателните кранове и са търсили няколко дни чертежите, за да ги намерят”, каза още Каролев.", "date": "2020.01.19", "title": "Асен Личев: Сливен също е пред режим на водата"}
{"url": "http://epicenter.bg/article/Sacheva--Ogranicheniyata--zalozheni-v-zakona-za-lichnata-pomosht--ostaviha-hora-s-uvrezhdaniya-bez-asistent/204345/2/0", "text": "От началото на годината около 13 000 души останаха без личен асистент. Това са хора със степен на увреждане под 90%, т.е. между 50 и 70%. Една част от тях са и хора, които нямат ТЕЛК-ови решения. Това са възрастни или самотни хора, над 65 г., които са с трудности в самообслужването. Причината за това са ограниченията, които са заложени в закона за личната помощ. Това заяви министърът на труда и социалната политика Деница Сачева в предаването „Неделята” по Нова телевизия.    „Направили сме всичко възможно, така че да направим национална програма и нуждите на тези хора да бъдат удовлетворени. За съжаление, тази програма може да бъде факт едва от 1-ви март”, каза тя.  „Когато се прави едно законодателство, то трябва да предвиди всичко, включително и преходните периоди. Няма как да се постига нещо, което от една страна се знае, че не е финансово осигурено, а от друга се знае, че има такъв буферен период, в който ще има хора, които ще останат без тази помощ”, подчерта Деница Сачева.", "date": "2020.01.19", "title": "Сачева: Ограниченията, заложени в закона за личната помощ, оставиха хора с увреждания без асистент"}
