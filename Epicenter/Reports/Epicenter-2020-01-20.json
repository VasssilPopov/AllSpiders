{"url": "http://epicenter.bg/article/Rumen-Radev-izrazyava-saboleznovaniya-na-semeystvoto-i-blizkite-na-akad--Blagovest-Sendov/204423/2/0", "text": "Държавният глава Румен Радев изразява съболезнования на семейството и близките на академик Благовест Сендов по повод кончината на изтъкнатия математик, държавник и общественик, съобщиха от прессекретариата на държавния глава.   \"Личност с изключително ярко присъствие, академик Сендов остави забележителна диря в обществения живот на България като държавник и дипломат\", отбелязва президентът Румен Радев.   „Математик със световно признание, академик Благовест Сендов свърза професионалния и личния си път с развитието на академичния и научен живот на България като председател на Българската академия на науките и ректор на Софийския университет. Многобройни са инициативите му, свързани с подкрепата на младите български таланти в математиката и информатика“, посочва държавният глава.   Чест за президентската институция е трайният ангажимент на академик Сендов с наградата „Джон Атанасов“, подчертава още Румен Радев.", "date": "2020.01.20", "title": "Румен Радев изразява съболезнования на семейството и близките на акад. Благовест Сендов"}
{"url": "http://epicenter.bg/article/KNSB--Srednata-zaplata-vav-ViK-sektora-tryabva-da-se-povishi-s-15--/204425/2/0", "text": "Необходимо е спешно увеличение на възнагражденията на работещите във ВиК сектора с 15%. В системата работят 16 хил. души, 6500 от тях към септември миналата година са на минимална работна заплата. Това каза президентът на КНСБ Пламен Димитров на съвместна пресконференция със зам.-министъра на регионалното развитие Николай Нанков след работна среща за проблемите във ВиК сектора, инициирана от конфедерацията и Национален браншови синдикат „Водоснабдител“, съобщиха от пресцентъра на КНСБ.    Заетите в сектора са специалистите, които вярват, че това, което правят, е в полза на хората. Те работят в трудни условия и са основния капитал, без който нищо не може да се случи. Ако искаме да ги запазим, трябват спешни мерки, подчерта Димитров. За КНСБ увеличението на заплатите във ВиК сектора няма алтернатива. Пазарът на труда достигна дотам, че вече има дружества без нито един ВиК инженер и това е реална заплаха за дружествата, предупреди Димитров. Заради това, че няма аварийни групи, канализационната система прилича на надупчено швейцарско сирене. На тези заплати, с такова обществено обругаване на тяхната дейност, никой няма да иска да работи, каза Димитров.    Той посочи, че при средна работна заплата от 1249 лв. в страната за миналата година, във ВиК системата средната заплата е 921 лв. или с близо 40 на сто по-ниска. За да се реализира 15 процента ръст на възнагражденията, са необходими над 30 млн. лв. Средствата могат да дойдат както от вътрешни преструктурирания, така и от реализиране на икономии или повишаване на събираемостта. Стъпките в тази посока и реалният резултат могат да се очакват още в средата на годината.    Пламен Димитров подчерта, че важният въпрос при изграждането на ВиК холдинга, който също бе обсъден на работната среща, е да не се засегнат интересите на работещите в системата.    Зам.-министър Нанков също обясни, че възнагражденията в сектора са ниски. Те изостават с 300 лв. от средната работна заплата в страната. С близки до нейните нива са възнагражденията в дружествата във Варна, Пловдив и Русе, докато в Кюстендил, Перник, Видин и Монтана изостават с 37-40 на сто от средните за страната.    Необходими са механизми, за да започне догонване с по-бързи стъпки. Сред тях са нормативни промени, за да се преодолее свръхрегулацията на сектора, както и промени, свързани с бъдещия ВиК холдинг. Амбициите ни са в новото дружество да бъде включен и лицензиран търговец на електроенергия само за ВиК дружествата, чрез което ще се постигне частично редуциране на разходите за ток, обясни Нанков.    За някои от дружествата разходът за електроенергия на свободния пазар е сериозен. За подобряване на състоянието им ще се работи и за повишаване на събираемостта на вземанията. Несъбраните дългове са за 117 млн. лв., от които 81 млн. са на битови абонати.  ", "date": "2020.01.20", "title": "КНСБ: Средната заплата във ВиК сектора трябва да се повиши с 15% "}
{"url": "http://epicenter.bg/article/Obyaviha-gripna-epidemiya-v-Dupnitsa-i-Sapareva-banya-/204426/2/0", "text": "Грипна епидемия е обявена за общините Дупница и Сапарева баня, казаха от регионалната инспекцията по здравеопазване в Кюстендил,  предаде БНР. Седмичната заболяваемост за Дупница е 242, а за Сапарева баня - 263 на хиляда, уточниха от инспекцията.    От утре, вторник, всички учебни заведения на територията на двете общини преустановяват учебни занятия, които ще бъдат възстановени на 28 януари, стана ясно от писмо на регионалното управление по образованието в Кюстендил.    Заповедта на кметовете ще бъде сведена до всички директори на училища.    Доктор Илияна Кръстева от регионалната здравна инспекция в Кюстендил.    „Обявява се епидемия в тези две общини, считано от утре 21-ви, като се преустановяват консултации на бременни жени и кърмачета, извършване на профилактични прегледи, имунизации, планови операции и свиждания“.", "date": "2020.01.20", "title": "Обявиха грипна епидемия в Дупница и Сапарева баня "}
{"url": "http://epicenter.bg/article/Bez-nito-edin-dokument-stolichnite-obshtinari-obsazhdat-kak-da-se-dade-voda-na-Pernik/204427/2/0", "text": "Това каза кметът на София Йорданка Фандъкова по време на заседание на Постоянната комисия по инженерна инфраструктура и енергийно планиране към Столичния общински съвет, на което се разглежда предложението за решение на водната криза в Перник, като за целта се пусна вода, предназначена за София.    На заседанието присъстват министрите на икономиката Емил Караниколов, на регионалното развитие Петя Аврамова и на екологията Емил Димитров.    Кметът Йорданка Фандъкова обяви, че целта на това заседание е \"чрез него, и чрез всички общински съветници, гражданите на София да се запознаят с това предложение, което на практика засяга Столична община\".   Идеята е вода от \"Белмекен\" да отива към яз. \"Бели Искър\" оттам да влезе във водопреносната мрежа на София и чрез новопостроен водопровод да отива към Перник.   Към този момент обаче няма никакви публични документи за параметрите на плана, за неговото въздействие върху водната инфраструктура на града, състоянието на язовир \"Бели Искър\", разходите за проекта и т.н. Според ГЕРБ водата за Перник идва от язовир \"Белмекен\", а не от язовир \"Бели Искър\". Заседанието се провежда без нито един официален документ по въпроса да е публично достъпен.   \"  каза кметът на града Станислав Владимиров. \"В рамките десет дни язовир \"Студена\" ще достигне до мъртвия си обем, като транзитът на вода от \"Белмекен\" през София ще бъде единствената възможност за перничани\", подчерта той. \"Въпреки че бяха предприети някои мерки от страна на Министерския съвет за увеличаването на притока към язовир \"Студена\", те не дадоха така очаквания ефект. В момента обемът на язовир \"Студена\" е в критичния си минимум\", заяви още Владимиров.  Той посочи, че ежедневно продължава да се понижава обемът на язовира. \"В рамките на може би десетина дни, две седмици, ние ще достигнем до така наречения \"мъртъв обем\" и ще се наложи да черпим вода от основния изпускател\", обясни Владимиров. \"  през водопреносната мрежа на София. Тази идея беше предложена след сериозен експертен анализ и оценка на съществуващата инженерна инфраструктура.   Смятам, че е изключително важно да се получат отговори на всички поставени въпроси“, заяви Фандъкова в началото на заседанието.    Не е ясно как решението на правителството ще се отрази на язовир \"Бели Искър\", който от 2017 г. е обявен за особено опасен и нуждаещ се от спешен ремонт.       През 2017 г. прокуратурата извърши специална проверка на язовира и заключи следното (по думите на тогавашния зам.-главен прокурор Ася Петрова): \"Безспорно сме установили и то на база на технически документи и на доклад на Държавната агенция за метрологичен и технически надзор, че състоянието на този язовир е неизправно, частично работоспособно. Имаме експертен доклад, с този доклад разполага и Държавната агенция за метрологичен и технически надзор за това състояние. Съгласно Закона за водите язовирни съоръжения, които са в това състояние, следва да бъдат подложени на ремонтни и укрепителни дейности. Второ - следва да се ограничи натоварването на язовирното съоръжение.\"    След земетресението в Самоковско отпреди няколко седмици, прокуратурата отново обяви, че проверява изправността на язовира.     \"Стомана Индъстри\" има голямо желание да се върне към язовир \"Студена\", вместо да възстанови водоснабдяването си от язовир \"Пчелина\", който е правен специално за нея.     Борисов обяви във Фейсбук, че водопроводът ще се строи от Мало Бучино до Перник, като директно ще се свърже с ВиК системата на града, без преди това водата да постъпва в яз. \"Студена\". Трасето е 13,5 км., за изграждането му ще са необходими около 25 млн. лв., които вече били осигурени.   Около този план има много неясноти. Уверението, че парите вече са осигурени, навежда на мисълта, че ще се ползват вече наличните милиони в ДКК и оттам - в \"Монтажи\" ЕАД, отпуснати по плана за спешен ремонт на язовирите. През 2018 г. правителството увеличи капитала на \"Държавната консолидационна компания\" с 500 млн. лв. за спешен ремонт на язовири, като парите \"чакат\" на трупчета изготвянето на документация и реално възлагане по строителните дейности.    Регионалният министър Петя Аврамова вече обяви пред БНТ, че строителството ще бъде платено от икономическото министерство.  Не е ясно чия собственост ще е в бъдеще новата инфраструктура. ОТ МРРБ уверяват, че строителното разрешение ще бъде издадено в максимално кратки срокове.    Очаква се идейният проект да бъде готов днес или утре, а строителните дейности да започнат още тази седмица. Според Аврамова вече се работи по доставка на материали. Съгласно ЗУТ разрешения за строеж, които обхващат територията на повече от една област, се издават от МРРБ. При бедствени ситуации са предвидени съкратени процедури, като работните проекти могат да са частични, а документите да се окомплектоват и по време на строителните дейности.    \"Целта е всички граждани на София да получат подробна информация и отговори на всички въпроси, свързани с техническото изпълнение на идеята. Смятам, че това е важно решение, което може да бъде факт само и единствено, ако цялата информация е публична\", заяви кметът на София.   Засега БСП са дали подкрепа \"под условие\", заяви водачът на столичните общинари от левицата Калоян Паргов.  ", "date": "2020.01.20", "title": "Без нито един документ столичните общинари обсъждат как да се даде вода на Перник"}
{"url": "http://epicenter.bg/article/Fandakova--V-Stolichna-obshtina-nyama-ofitsialno-predlozhenie-ot-MS-za-vodnata-kriza-v-Pernik/204433/2/0", "text": "В момента в Столична община няма официално предложение от страна на Министерски съвет. Първата стъпка е Министерски съвет да вземе своето решение достатъчно ясно и аргументирано, за да може да се подготви доклад и да се внесе в Общинския съвет. Тогава ресорните комисии и Столичният общински съвет трябва да вземат своето решение. Кметът на София обаче заяви, че не може да даде точен отговор кога ще стане това. Това каза кметът на София Йорданка Фандъкова пред журналисти в отговор на въпроса кога ще се гласува предложението за решение на водната криза в Перник, предаде Агенция „Фокус“. “В събота на среща в Министерски съвет беше представена идеята на държавата да помогнем за решаването на кризата в Перник, като Общинският съвет на Столична община подкрепи и гласува преминаването на количества вода от „Белмекен“ към Перник с изграждането на допълнителна връзка. Веднага поисках лично ресорните министри да се срещнат с общинските съветници от ресорната комисия, за да се зададат всички въпроси, които задават гражданите на София, така че да се гарантира , че няма да има никакъв риск за София при взимането на това решение”, подчерта Фандъкова. Тя е категорична, че трябва да се знае във всеки един момент какви количества влизат и излизат в язовир „Бели Искър“, както и какви количества се предоставят на Перник, за да може ако има по различни причини дисбаланс, веднага да може да се спре кранът. „Хората в София трябва да са спокойни и сигурни, че Столична община няма да допусне да има риск за града“, увери кметът на София.", "date": "2020.01.20", "title": "Фандъкова: В Столична община няма официално предложение от МС за водната криза в Перник"}
{"url": "http://epicenter.bg/article/Kaloyan-Pargov--Reshenieto-na-MS-za-voda-kam-Pernik-e-dobro--no-porazhda-mnogo-vaprosi-/204434/2/0", "text": "Решението на Министерски съвет от събота е едно добро обмислено и техническо намерение, което обаче буди много въпроси. Днес в столичната комисия присъстваха четирима министри от кабинета, кметът на София г-жа Фандъкова, кметът на Перник г-н Владимиров и представители на ''Софийска вода''. На тази среща бяха зададени много въпроси, но не всички намериха своите отговори, така че предстои и втора среща. Това обясни в предаването ''Плюс-минус'' по Нова телевизия лидерът на БСП-София и председател на групата на социалистите в Столичния общински съвет Калоян Паргов.    ,,Това решение за водоснабдяване на Перник няма да отмени водния режим в града, а ще го поддържа до окончателното решение за безводието в Перник'', поясни Паргов и подчерта, че и в бъдеще ще бъде ползвана тази мярка при подобна кризисна ситуация.    Председателят на групата на БСП в СОС посочи и какво е небходимо да се случи, за да бъде осъществено водоподаването към миньорския град.    ,,На първо място трябва да има решение на Министерски съвет, след това трябва да има доклад на г-жа Фандъкова, на трето място писмо от ''Софийска вода'' и накрая трябва да има съгласуване с областния управител на Софийска област'', обясни Паргов.    Той увери още, че водата, която ще бъде подавана към Перник, ще бъде заплащана от перничани, а не от софиянци.    ,,Да, това е проява на солидарност, но водата ще бъде заплащана от перничани и няма да се отрази върху сметките на софиянци. Самият кмет на Перник заяви, че така е напълно справедливо. Така че допълнителни разходи за столичани няма да има'', категоричен бе социалистът.    По отношение на предстоящия вот на недоверие Паргов напомни, че технологичното решение на правителството от събота не отменя отговорността на виновните за кризата в Перник.    ,,Това решение не замазва отговорността, която трябва да се носи. А самият вот на недоверие е нещо нормално, това е един политически акт. Ролята на една опозиция е не само да бъде алтернатива, но и да диша във врата на управляващите'', допълни в заключение Паргов.", "date": "2020.01.20", "title": "Калоян Паргов: Решението на МС за вода към Перник е добро, но поражда много въпроси "}
{"url": "http://epicenter.bg/article/Audiozapis-vmesto-diktovka-pri-natsionalnoto-otsenyavane-po-balgarski-ezik-sled-4-ti-klas-/204435/2/0", "text": "В националното външно оценяване по български език и литература след 4-ти клас ще има промени. Занапред, текстът за диктовката ще бъде пускан на аудиозапис, вместо да бъде четен от учител, както е в момента, предава БТР.    Целта на промяната е бързината на четене да бъде еднаква за всички ученици и да се преодолее проблемът, произтичащ от прочит, несъобразен с необходимото темпо за писане в отделните класове, обясниха за „Хоризонт“ от просветното министерство.    Оттам смятат, че получената информация за правописните умения на учениците след промяната в изпита ще е по-надеждна, защото няма да е функция на субективен фактор.    В случай на неизправност на устройството, възпроизвеждащо записа, и до невъзможност учениците да изслушат текста за диктовката, директорът на учебното заведение осигурява резервно устройство, уточняват от ведомството.    Националното външно оценяване по български език и литература след 4-ти клас тази година ще се проведе на 27 май.    Очаква се промяната в изпита да влезе в сила тогава.  ", "date": "2020.01.20", "title": "Аудиозапис вместо диктовка при националното оценяване по български език след 4-ти клас "}
{"url": "http://epicenter.bg/article/Tsveta-Karayancheva-izprati-saboleznovatelen-adres-do-blizkite-na-akad--Blagovest-Sendov/204436/2/0", "text": "Председателят на Народното събрание   изпрати съболезнователен адрес до семейството и близките на академик Благовест Сендов, съобщиха от пресцентъра на парламента.   \"Напусна ни една достойна личност, човек с голям математически талант, получил заслужено признание в научните среди не само в България, но и по света\", пише в писмото.   Цвета Караянчева подчертава, че всички ще го помнят не само с научната му работа, но и с дейността му като виден държавник и общественик, дейност, в която той е вложил всичките си сили в името на развитието на България.   \"Като председател на 37-ото Народно събрание, ректор на Софийския университет и председател на Българската академия на науките той остана верен на принципите си и спечели заслужено уважение дори сред опонентите си\", посочва председателят на парламента.", "date": "2020.01.20", "title": "Цвета Караянчева изпрати съболезнователен адрес до близките на акад. Благовест Сендов"}
{"url": "http://epicenter.bg/article/Sapruga-zabi-chuk-v-glavata-na-mazha-si-/204357/3/0", "text": "46-годишен мъж от Бургас е с опасност на живота, след като е ударен с чук по главата. Това съобщиха от ОДМВР - Бургас.    Мъжът е приет в болница на 19 януари т.г. около 21.15 часа в „Шокова зала“ при УМБАЛ - Бургас. 47-годишният мъж, който е от бургаския квартал „Долно Езерово“, е заведен в болницата с рана в областта на главата. Същият е придружаван от съпругата си и двамата си сина (на 23 и 25 години). Пострадалият е настанен за лечение в отделение „Реанимация“ с опасност за живота.    По първоначални данни нараняването е причинено от 43-годишната му съпруга, която го ударила с чук в областта на главата. Жената и двамата ѝ синове са задържани за срок от едно денонощие за изясняване на случая.    Извършен е оглед на местопроизшествието. Направени са фотоснимки и са иззети веществени доказателства. По случая е образувано досъдебно производство.    Работата продължава от служители на отдел „Криминална полиция“ при ОДМВР - Бургас и Второ Районно управление – Бургас.", "date": "2020.01.20", "title": "Съпруга заби чук в главата на мъжа си "}
{"url": "http://epicenter.bg/article/Ima-li-problem-s-yaz---quot-Beli-Iskar-quot--za-koyto-prokurutarata-obyavi-che-e-potentsialno-opasen-/204409/4/0", "text": "обяви на извънредната сесия пред столичната община икономическия министър Емила Караниколов.    Стената на язовир \"Бели Искър\", който е включен в правителственото решение за прокарване на вода от \"Белмекен\" през София за Перник, отдавна е компрометирана, тръбят хидроинженери. За ремонт на язовира от осем години настоява инж. Ганчо Хитров – председател на Националния комитет за подобряване водоснабдяването в България.     Така през 2002 г. се реализира първият етап на ремонтите и течовете се спират. До втори етап обаче не се стига   отколкото задържа по план.    който се намира над всички населени места в община Самоков, но също така и за изграждане на една система, която да предупреждава всички тези населени места по поречието на цялата река\".    и Самоков. Представете си 16 млн. куб. вода, Бели Искър на 14-тата минута няма да бъде тук, както и селата около река Искър.\"   След неясните отговори на институциите през ноември 2016 г. местните хора сезирали главния прокурор за проблема.   Затова има предписание да се поддържа 60% от капацитета му, съобщи днес министър Караниколов.  Но до генералното решаване на проблема не се стига.   От построяването му досега е правен само един частичен ремонт на стената в началото на този век, но експерти смятат, че това е съвсем недостатъчно и необходимостта от обстоен ремонт е съвсем належаща. П      заяви преди два дни и проф. Михаил Константинов. \"Язовирът е на височина от 1900 метра, което е огромна денивелация и ако нещо стане - това ще предизвика огромно наводнение, при което редица селища ще останат под вода\", обяви проф. Константинов и поясни, че \"затова съзнателно се поддържа ниско ниво\".   Натискът на стената е от 15 млн. тона вода. Тя е била строена пред 40-те години с тогавашни материали, а освен това там има проблеми със земетръсните норми и едно тежко земетресение в района може да компрометира стената. На 2000 метра е студено и може да има проблем с реверсивния канал и да замръзнат водата и съоръженията\", предупреди той.     по горното течение на река Бели Искър в подножието на връх Мусала в Рила на около 1900м надморска височина.    Основите на стената полагат италиански инженери през 1939 година, германци продължават строителството. Руснаци го довършват и откриват през 1945 година. От тогава насам сериозни ремонти не са правени.  Намира се на 60 км от София и осигурява около 20% от питейното водоснабдяване на столицата, като служи за допълващ обем на основия водоизточник, язовир \"Искър\".     Водосборната област на река Бели Искър е 28,1 км2, но нараства до 42,5 км2 с довеждането на водите на Пряка река (директно) и на притоците Дарково дере, Шопалата и Люти дол (чрез напорния тунел на ВЕЦ \"Бели Искър\").    Предназначението на язовира е да събира повърхностните води във водосборната зона (основно тези от топенето на снеговете в периода април-юли и от есенните дъждове) и да компенсира лятното и зимното маловодие. При пълен воден резервоар, ширината на язовира е около 530-600м, дължината е 2 800м, а площта на водната повърхност е около 850 000 м2.     За предпазване от разрушения поради честото замръзване и размразяване на водите, язовирната стена е подсилена с 60 см гранитна облицовка. Самата стена е построена върху солидни гранити.     - направена е констатацията, че стената на язовира е опасна и има нужда от незабавен ремонт. За ремонт на язорива от осем години настоява инж. Ганчо Хитров – председател на Националния комитет за подобряване водоснабдяването в България. Искането е подкрепено и от сформирания Обществен инициативен комитет за неотложен ремонт на язовирната стена в лицето на неговия председател Иван Терзийски.  Въпреки уверенията, че най-накрая ще се вземат мерки по отношение на съоръжението, такива до момента не са предприети.    Причината е, че подготовката за подобен ремонт ще отнеме повече от година, дори и институциите да се разберат за това кой ще поеме разходите.   Cпoрeд \"Coфийcкa\" вoдa язoвирнaтa cтeнa нa „Бeли иcкър“ e нaй-oбгрижвaнaтa cтeнa нa вoдoeм в Бългaрия и мoжe дa издържи зeмeтрeceниe c мaгнитуд oт 9 пo cкaлaтa нa Рихтeр.  Това обаче не се споделя от експертите и от главна прокуратура.   \"При строителството на язовир \"Бели Искър\" са допуснати пропуски, които могат да доведат до разрушаване на стените при земетресение и тогава ще бъдат наводнени село Бели Искър и половината община Самоков, предупредиха  преди година от Националния комитет за подобряване на водоснабдяването в България.   Язовирът е собственост на община Самоков и е публична държавна собственост и трябва да бъде в управление на областния управител на Софийска област.  Язовир \"Бели Искър\" е обект от национално значение и за това достъпът до него е ограничен.", "date": "2020.01.20", "title": "Има ли проблем с яз. \"Бели Искър\", за който прокуратурата обяви, че е потенциално опасен "}
{"url": "http://epicenter.bg/article/Anton-Gitsov--Zakonoproektat-na-Valeri-Simeonov-i-deputati-ot-NFSB-ne-e-natsionalizatsiya/204388/11/0", "text": "   Във връзка с внесения от Валери Симеонов и група народни представители от НФСБ проект на закон за изменение на Закона за хазарта, в който в частност се предлага с лотария да се занимава само Българският спортен тотализатор, като 50% от приходите да бъдат насочени за обществено полезни цели, от името на „Евробет“ и Българска асоциация за развлекателни и хазартни игри (БАРХИ) беше разпространена декларация, в която се изразява мнение че \"Национализирането на частен бизнес е недопустим прецедент, който ще доведе до необратими последствия за държавата, законодателната и изпълнителната власт\", и че този законопроект представява \"фундаментално нарушаване на установения от Конституцията на Република България правов ред\".   Реакцията на хазартния бизнес в лицето на „Евробет“ и Българска асоциация за развлекателни и хазартни игри (БАРХИ) е очаквана и разбираема, защото пряко засяга интересите на организаторите на хазартни игри. В декларацията обаче се прокрадва тезата, че държавата не просто отнема правото им да организират такива игри, а ги \"национализира\", което е умишлена спекулация с тази дума, защото национализация представлява коренно различно нещо.   Принципната позиция на частните организатори на хазартедин вид е, че държавата не може да се намесва в този вид частен бизнес.     За това е интересно да се види, как стои този въпрос в други страни по света.     Частните лотарии във Великобритания и САЩ са забранени, във Великобритания има държавна Национална лотария, само по нейна линия се продават т.н. Scratchcards- картончета, които се търкат и разкриват номерца, в лотариите са САЩ, където ги има са щатски такива, т.е. обществени.   Националните лотарии са държавен монопол в страни като Франция, Белгия, Германия, Швеция, Израел, Нова Зеландия и други.     Законопроектът на Валери Симеонов не се разпростира върху дейноста на някои други хазартни игри, които не по- малко създават хазартна зависимост.   \"Хазартът заяви Симеонов през 2018 г.- е паталогично разстройство, той е болест. Това е пандемия, болест, от която боледуват не само младите, но и възрастните хора. Хазартът представлява \"данък бедност\", към него посягат само най-бедните хора\". Този факт се осъзнава в много страни, в които държавата се намесва решително не само по отношение на лотариите, но и спрямо един от най-разпространените видове хазарт- казината.   В някои страни като Израел, Бразилия, Русия, Норвегия и Турция те са направо забранени. В Европа казината са държавни в Холандия, Швеция, Финландия и Молдова, а в други броят им е силно ограничен (само три в Сърбия и две във Финландия например). В Канада има частни, но и над десет държавни казина, от които държавата печели. В редица страни има строг контрол върху онлайн казината. В някои не се допускат чужди оператори, или както е в Швеция, онлайн казината са също държавни.   Във Великобритания се обмисля забрана онлайн компаниите да приемат залагания срещу кредитни карти, практика, която позволява играчите да губят значително повече суми, които могат да си позволят. На особен прицел е един от най-големите играчи в хазартния бизнес Bet365, която е обвинявана за практиката да отпуска кредити на играчи и която е регистрирана и извършва дейност в България.     Какво е положението с казината у нас?   В сайта на Държавната комисия по хазарта казината в страната не са описани нито по бройка, нито по име, съдържа се само информация за компаниите, които имат лиценз да предлагат хазартни игри. Но има един сайт за най-добрите казина в София, от който се вижда, че само в столицата има 25 казина.   Хазартът в България е изключително доходен бизнес: не произвежда материални блага, за които е необходим пазар, складове и транспорт, това е бизнес без никакъв риск, инвестициите са еднократни.   В България при годишен оборот от 3.5 млрд лв. годишно цигарената индустрия е платила през 2017 г. почти 3 млрд. лева като акцизи и ДДС, докато при годишен оборот от близо 3 млрд. лв., хазартната индустрия е платила през 2016г. само 177 млн. лв. Законът за хазарта представлява опит за държавно регулиране на този бизнес, забранява се например да има казина в близост до училища, но не се забранява те да оперират в жилищни сгради, което обезсмисля тази забрана.   В САЩ например няма казина в големите градове, философията е, че в тях живеят много бедни, които ще бъдат изложени на риск, както и че малолетните не бива да имат достъп до зали, предлагащи хазартни игри.   Законопроектът на Валери Симеонов и депутати от НФСБ не е национализация, а навременна мярка от страна на държавата в областта на този вид хазарт и следва да бъде одобрен от българския парламент. Той би бил обогатен и ако предвиди забрана за реклама на хазартните игри в телевизионни предавания, в който спечелили от лотария, разказват колко са доволни и щастливи от печалбата, внушавайки на зрителите, че и те могат подобно на тях да спечелят. И както във Великобритания и други страни да се помисли за забрана на носенето на имената и логото на хазартни компании на фланелките на футболните отбори и на такива от други спортове.", "date": "2020.01.20", "title": "Антон Гицов: Законопроектът за хазарта на Валери Симеонов и депутати от НФСБ  не е национализация"}
{"url": "http://epicenter.bg/article/Kitayski-piesi--za-parvi-pat-na-balgarski-ezik/204373/6/0", "text": "След като отвори първия по рода си Маутай център в София, напитката на дипломацията в Китай, подкрепя първото книжно издание на легендарните “Буря” и “Чайна” от доайените на китайския театър на 20-ти век Цао Ю и Лао Шъ.     Книгата ще бъде първият по рода си том с китайски пиеси, публикуван на български език. Той е съставен с цел да представи два от най-важните образци от съвременната китайска класическа драма - „Гръмотевична буря“ от Чао Ю и „Чайна къща“ от Лао Ше.   Другата цел на издателите е да представи колорита на феномена „говорима драма“, чрез няколко съпътстващи текста, специално написани за книгата. Авторите на тези текстове, проф. Д-р Гонг Баоронг, проф. д-р Уанг Юли и проф. д-р Пен Тао, са важни китайски изследователи, поканени да допринесат за това начинание от българския учен, който е съставил книгата и е неин редактор, проф. Д-р Калина Стефанова.   Книгата включва и текстове за традицията на китайските улични разказвачи и преплитането на тази традиция в модела на западната драматургия на проф. д-р Ю Джианкун и текст за адаптациите на двете пиеси на екран от проф. д-р Лий Вей.   Изданието ще бъде първата от цяла поредица за китайската култура, икономика, история и литература, наречена ВИЖ КИТАЙ.   Планът е да се представят повече театрални пиеси, представени в поредицата, включително традиционни класики, като „Павилионът на божурите” и „Западната камера”, както и съвременни пиеси и книги за китайския традиционен театър.   Амбицията на съставителите е да има достатъчно театрални книги от поредицата, така че те да се превърнат в основа за бъдеща нова дисциплина, която да се преподава в Националната академия за театрално и филмово изкуство в София, България, посветена на китайския театър.   Всяка година ще бъде организиран и фестивал на китайския театър в различни градове в България, в партньорство с Китайския културен център в София.   Премиерата на книгата ще се състои на 22-и януари, сряда, от 18.30 часа в Китайски културен център в София на ул. „Г.С. Раковски” 77", "date": "2020.01.20", "title": "Китайски пиеси, за първи път на български език"}
{"url": "http://epicenter.bg/article/-Apokaliptichna--prashna-burya-s-gradushki-i-poroi-v-Avstraliya-/204360/7/0", "text": "„Апокалиптична“ прашна буря, градушки и порои връхлетяха засегнатите от сушата райони на Австралия през уикенда, като гръмотевици и гигантска градушка удариха източното крайбрежие, докато екстремните метеорологични модели се сблъскаха в опустошената от огън държава-континент, пише АФП.    Южният град на Мелбърн беше ударен от огромна градушка в неделя, а над опустошените от пожар части от щата Виктория за една нощ паднаха обилни валежи, което предизвика нови предупреждения за екстремно време.    От октомври Австралия е връхлетяна от безпрецедентен сезон на бури, а ситуацията се влошава допълнително от климатичните промени.    Огромни площи от страната са изгорели, стотици милиони животни са загинали, повече от 2000 домове са разрушени и най-малко 29 души са станали жертва на пламъците.    Драматични кадри, заснети през уикенда в западната част на Нов Южен Уелс, показват масивна стена от прах, която се носи из отдалечени градове. Местните жители съобщават, че посред бял ден е станало много тъмно.    Силните бури и градушка удариха и столицата Канбера в понеделник, като кадри показват, че бурята е изпочупила клони на дървета. Аварийните служби предупредиха хората там да “стоят далеч от дървета и електропроводи”.    Бюрото по метеорология призова гражданите на югоизточната част на Нов Южен Уелс да бъдат “добре подготвени” за наближаващата буря.    “Силните гръмотевични бури вероятно ще доведат до опасни, локално разрушителни ветрове, големи, вероятно гигантски градушки и обилни валежи, които могат да предизвикат наводнения в района през следващите няколко часа”, се казва в изявление.    Влажното време донесе облекчение на много места, засегнати от пожари по източния бряг, но властите продължават да са нащрек, предупреждавайки, че до края на сезона на пожарите все още има седмици.  ", "date": "2020.01.20", "title": "„Апокалиптична“ прашна буря с градушки и порои връхлетя Австралия "}
{"url": "http://epicenter.bg/article/Natsionalnata-lotariya-e-sezirala-EK-za-ideyata-da-se-odarzhavi-hazarta/204354/8/0", "text": "Националната лотария е сезирала Европейската комисия по повод идеята на Валери Симеонов за промени в Закона за хазарта.   От това, което казва г-н Симеонов единственото, което разбирам е, че той няма никакви познания за нашия бизнес. Той не е длъжен да ги има, но непознаването на Конституцията вече е лошо. Нейните принципи са за свобода на търговията, на бизнеса, на частната инициатива и забрана на монополите. Така коментира предложението на \"Обединени патриоти\" за промени в Закона за хазарта изпълнителният директор на Национална лотария Димитър Ганев в студиото на Нова ТВ.   Припомняме, че „Обединени патриоти\" предлагат промени в Закона за хазарта, а вносител на законопроекта е Валери Симеонов. В тях се залага на първо място забраната за извършване на лотарийни игри от частни фирми, това да стане държавен монопол, както е в много държави от ЕС, защото тогава част от печалбите са гарантирани, че ще отиват в \"Спортния тотализатор\".   „В Конституцията изрично пише къде държавата може да прави монопол. Хазартът не е една от тези области”, посочи още Димитър Ганев. „Това, което даде Симеонов като пример, е Австрийска лотария. Нейният собственик обаче е частна компания. Такава е ситуацията и в Англия, Италия, Гърция, Турция и други \", допълни Ганев. „Знаете, че държавните неща не са особено добре развити. Преди една година ние спечелихме концесията в Молдова. Там има абсолютен държавен монопол – държавата оперира, но чрез нас, ние сме концесионер и за 15 години имаме билети, спортни залози и числови игри”, коментира изпълнителният директор на Националната лотария. „Смятам, че в България хазартът е много добре регулиран и проверяван. Не считам, че една промяна в закона ще доведе до нещо по-добро”, категоричен бе той.   Шефът на Националната лотария разказа, че тотото отделя пари за спорта, но то е имало монопол в тези игри 50-60 години. През 2011 г. той и екипът му решават да видят какво се случва с тези билети, защото си спомнял, че едно време дядовци обикаляли по заведенията с билетчета.    Оказва се, че държавната лотария е фалирала, и лицензът е прехвърлен на тотото. Така той започва да се занимава с този бизнес.    \"Преди да се появим ние, тотото правише 5 милиона, в момента прави 50 милиона, благодарение на това, че ние научихме хората какъв е този продукт. Това е модел, който трябва да бъде прозрачен.\", посочи още Димитър Ганев.    Горанов разпореди проверка на Държавна комисия по хазарта след сигнал за несъбрани 250 хил. лв. такси от лотария  През декември се появи сигнал, според който начинът по който са събирани данъци от държавната и от националната лотария не просто се различава, но бюджетът е пропуснал да събере 250 млн. за последните 5 години, защото частните лотарии плащат в пъти занижена такса.    „Данъци в хазарта няма, има държавна такса, така е решило законодателството. Има 2 начина за плащане на тази държавната такса. Единият е по-голяма основа, по-малка ставка. Другият е помалка основа, по-голяма ставка. Нашите юристи и счетоводители, разглеждайки двата алтернативни варианта прецениха, че за да може да си позволим да изплащаме по-високи печалби на потребителите, е по-добре да изберем вариантът при който плащаме такса върху по-малка основа. Законът дава право да се избира“, обясни Ганев и подчерта, че всяка проверка на комисията по хазарта през последните 5 години потвърждава, че нарушение няма.", "date": "2020.01.20", "title": "Националната лотария е сезирала ЕК за идеята да се одържави хазарта"}
{"url": "http://epicenter.bg/article/Prints-Hari-vrashta-pari-i-titli-zaradi-otkaza-ot-privilegii-/204358/10/0", "text": "Британският принц Хари изрази “голяма тъга” в неделя по начина, по който той и съпругата му Меган трябва да се откажат от кралските си титли като част от раздялата с Кралицата, съобщи АФП.    “Причинява ми голяма тъга, че стигнах до това”, каза принц Хари в първите си коментари относно историческата договорка в събота. “Надеждата ни беше да продължим да служим на кралицата, на хората и на моите военни организации, но без обществено финансиране. За съжаление, това не беше възможно.”, заяви принцът.    Споразумението лишава Хари и Меган от обществено финансиране и ще се наложи те да върнат 2,4 милиона паунда (3,1 милиона долара) от парите на данъкоплатците, изразходвани за реновирането на дома им Frogmore Cottage в близост до замъка Уиндзор.    Хари също беше принуден да се откаже от военните титли, с които беше награден, след като служи два пъти в Афганистан с британската армия.    Принцът обаче каза, че чувства “изключително уважение” към кралица Елизабет II. “За нас беше привилегия да ви служим и ние ще продължим да ви служим.”, заяви той. “Винаги ще изпитвам най-голямо уважение към баба ми, моя главнокомандващ. Невероятно благодарен съм на нея и на останалото семейство за подкрепата, която оказаха на Меган и мен през последните няколко месеца.”    В реч на вечеря на фондация \"Сентебали\" очевидно разстроеният принц Хари, малкият син на британския престолонаследник принц Чарлз, каза, че се чувства много тъжен и че споразумението не е това, което той и съпругата му Меган Маркъл са искали.    В събота Бъкингамският дворец и кралица Елизабет Втора обявиха, че Хари и Меган занапред няма да са действащи членове на британското кралско семейство, няма да ползват титлите \"кралски височества\" и ще се издържат сами.     \"Надявахме се да продължим да служим на кралицата, на Обединеното кралство и на военните асоциации, в които участвам, без да получаваме обществено финансиране. За жалост това не е възможно\", каза принц Хари.    \"Приех го със съзнанието, че това не променя факта кой съм аз и колко ангажиран съм. Но се надявам това да ви помогне да разберете какво съм решил, че се оттеглям от всичко, което познавам, за да прекрача към нещо, за което се надявам, че ще бъде по-спокоен живот\", добави той пред членовете на фондацията, която основа в подкрепа на болни от СПИН деца в Африка.    Херцогът на Съсекс подчерта, че би искал те да чуят истината от него \"не като принц, не като херцог, а като Хари - същия човек, когото мнозина от вас наблюдават как пораства през последните тридесет и пет години, но с по-ясна перспектива\".  Хари ще остане принц и заедно със съпругата си Меган ще запазят титлите си херцог и херцогиня на Съсекс, предвижда още споразумението.    От съобщението на Бъкингамския дворец не стана ясно дали двамата ще могат да продължат да ползват името и запазената марка на своя уебсайт \"Съсекс роял\", както и кой ще покрива разходите по охраната им.    \"Хари като баща на едногодишен син постави добруването на детето си над короната\", коментира германският в.\"Велт\", цитиран от ДПА. \"Защо никой в медиите във Великобритания или Германия не написа \"Браво, Хари\" и \"Благодарим ти, Меган\", пише още изданието.    В речта си Хари отново спомена медиите, които определи като \"могъща сила\".  \"Когато загубих майка си преди 23 години, вие ме взехте под крилото си. Наблюдавахте ме толкова дълго, но медиите са могъща сила. Надявам се един ден нашата подкрепа един за друг да бъде по-силна, защото това е толкова по-голямо от нас\", каза Хари.    Според някои това насочва, че медиите може да са причината за решението му, предаде Асошиейтед прес.   Двамата с Меган ще прекарат известно време в Канада, преди да решат дали да се преместят в САЩ или друга държава.  „Благодаря, че ми дадохте смелостта да направя тази следваща стъпка“, каза принц Хари.  ", "date": "2020.01.20", "title": "Принц Хари призна, че е натъжен, връща пари и титли заради отказа от привилегии"}
{"url": "http://epicenter.bg/article/Ot--Netfliks--predlagat-rabota-na-Hari-i-Megan/204372/10/99", "text": "След като стана ясно, че Принц Хари и Меган Маркъл официално няма да бъдат „старши членове на кралското семейство“, много хора се запитаха какво точно ще работи звездната двойка. От стрийминг компанията „Нетфликс“ вече проявиха интерес, предаде БТВ.    На наградите на продуцентската гилдия, Тед Сарандос от „Нетфликс“ заяви, че много би желал да работи с Принц Хари и Меган Маркъл.    „Кой не би имал интерес? Разбира се!“, коментира той.  Западни кино медии веднага предположиха, че бившите кралски особи биха били ценни придобивки за екипа на „Короната“ – сериал на компанията, който проследява живота кралица Елизабет II след коронясването й.    Все още не ясно дали има официално предложение към двойката.", "date": "2020.01.20", "title": "От „Нетфликс“ предлагат работа на Хари и Меган"}
{"url": "http://epicenter.bg/article/Kakvo-se-sluchva-mezhdu-Dzhenifar-Anistan-i-Brad-Pit---Snimki--Video-/204375/10/100", "text": "През последните месеци световните таблоиди коментират най-обсъжданата бивша двойка Дженифър Анистън и Брад Пит. Според част от тях те отново се виждат и са подновили контактите си. Към момента няма официално потвърдена информация за това, но нещо интересно се случи на наградите на американската Гилдия на филмовите актьори, които бяха връчени на официална церемония снощи. Докато Дженифър Анистън получаваше своята награда от Гилдията на актьорите, камерите уловиха Брад Пит, който не можеше да откъсне поглед от нея на един от мониторите зад кулисите.   Той гледаше Анистън и не спираше да се усмихва, а това определено не остана скрито. По-късно Дженифър Анистън и Брад Пит бяха изловени от камерите на фоторепортерите. Двамата се срещнаха и размениха набързо поздрави, прегръдка, щастливи усмивки и няколко погледа.    Дали погледите и срещата са случайни или не, предстои тепърва да разберем.   Another look at Brad Pitt watching Jennifer Aniston winning her statue for   at the      Източник: Нова.тв", "date": "2020.01.20", "title": "Какво се случва между Дженифър Анистън и Брад Пит? (Снимки, Видео)"}
{"url": "http://epicenter.bg/article/Aktyorskata-gildiya-vrachi-nagradite-si-za-filmovi-i-TV-postizheniya/204383/10/99", "text": "Aктьорската гилдия връчи своите заветни статуетки за изключителни филмови и телевизионни постижения (SAG Awards). Това се случи на 26-тите годишни Награди на гилдията на актьорите снощи в зала „Shrine Auditorium & Expo“ в Лос Ансжелис.   Удостоени с индивидуални награди бяха Хоакин Финикс и Рене Зелуегър за главни роли, Брад Пит и Лора Дърн за поддържащи филмови роли, както и Сам Рокуел, Мишел Уилямс, Питър Дънклидж, Дженифър Анистън, Тони Шалуб и Фийби Уолър-Бридж за телевизионни изпълнения.   Наградите на гилдията на екранните актьори са за изключителни актьорски постижения във филмова и телевизионна драма и комедия. Наградата за най-добър актьорски каст тази година отиде при „Паразит“, докато тези за каст в телевизионна драма и комедия бяха връчени на „Короната“ и „Чудната госпожа Мейзел“.   За най-добър каскадьорски филмов екип бе отличен „Отмъстителите: Краят“, а за телевизионен такъв – „Игра на тронове“. Леонардо ди Каприо връчи на Робърт де Ниро 56-та награда за цялостни постижения.   Номинациите, избрани от съответните комисии за филми и телевизия, бяха обявени на 11 декември 2019 г. Два номинационни панела вземат решения – един за телевизия и един за филми – всеки съставен от 2 500 произволно избрани членове на съюза от всички държави.   Източник: БГНЕС", "date": "2020.01.20", "title": "Актьорската гилдия връчи наградите си за филмови и ТВ постижения"}
{"url": "http://epicenter.bg/article/Grisho-obleche-shantav-antsug-i-poluchi-predlozhenie-za-brak-v-Melbarn/204413/10/100", "text": "Ракета номер 1 в мъжкия ни тенис Григор Димитров започна участието си на Australian Open с победа и… запомнящи се преживявания.   Още преди началото на мача срещу аржентинеца Хуан Игнасио Лондеро хасковлията демонстрира екстравагантен стил, излизайки на корта с тъмнолилав анцуг на жълти точки. Екипът му предизвика разнопосочни реакции в социалните мрежи – от възхищение до сериозни критики.   Grigor Dimitrov's outfit is... ????    \r\n   \r\n По време на двубоя в Мелбърн фенка на Гришо му направи предложение за брак. Дамата развяваше българския трибагреник, върху който беше изписала: „Marry me, Grigor” („Ожени се за мен”).   That moment when you realize   might actually see your proposal ???????? ????????????  |     Източник: Нова.тв", "date": "2020.01.20", "title": "Гришо облече шантав анцуг и получи предложение за брак в Мелбърн (Видео)"}
{"url": "http://epicenter.bg/article/Bridzhit-Bardo-do-Makron--Stiga-dran-dran--Vreme-e-da-deystvate-/204429/10/100", "text": "Известната френска филмова актриса Брижит Бардо написа отворено писмо до френския президент Еманюел Макрон, в което казва, че й е писнало от бездействащото бърборене по въпроса за хуманното отношение към животните.   В нейния Туитър акаунт бе публикувано писмо, подписано от 85-годишната филмова звезда, което отделя много внимание на защитата на животните.   Тя припомня, че по време на среща с президента на страната през лятото на 2018 г. са били представени четири приоритетни мерки, които трябва да се предприемат за защита на животните: забрана за ритуално убиване на животни в кланици, забрана за използване на конско месо, забрана на „концентрационните птицеферми“ за кокошки-носачки и клане на живи мъжки пилета.   “Бяхте смаян да научите, че такива мъчения все още съществуват и се практикуват ежедневно. Отговорихте ми, че във Франция от дълги години не се яде конско месо и бяхте шокиран да научите, че все още се яде. Това ми даде надежда, че най-накрая ще вземете решение по тези въпроси. Трябваше да ми дадете отговор през декември 2018 г., аз все още чакам, въпреки многото ми писма за напомняния, които останаха без отговор, дори от вашия секретар”, пише Бардо.   Френската филмова звезда обвинява президента, че „презира страданията на хората и животните, няма съпричастност, състрадание и чувствителност“.   “Аз съм на 85 години и за 47 години не съм престанала да надавам глас, ораторствам и умолявам Франция да стане пос по-добри условия за животните във всички области. Не мислите ли, че заслужавам отговор, най-малкото внимание от ваша страна?”, апелира тя към държавния глава.   Според Бардо „Франция се е превърнала в територия на жестокостта, тя е в застой и демонстрира регресия“, докато в Европа се вземат решения за облекчаване на страданието на животните.   “И така, господин президент, достатъчно дрън-дрън и стерилни дискусии, преминете към действия. Безчестието се ражда от злоупотребата с власт”, заключава Бардо.   През 2017 г. Бардо призова избирателите във Франция да не гласуват във втория тур на президентските избори в подкрепа на Макрон. Тя заяви, че “програмата на Макрон за животните е смъртоносна, скандална, води към отчаяние и не дава надежда за подобрение в която и да е област”.   Източник: БГНЕС", "date": "2020.01.20", "title": "Бриджит Бардо до Макрон: Стига дрън-дрън! Време е да действате!"}
{"url": "http://epicenter.bg/article/Prints-Charlz-shte-poeme-razhodite-na-prints-Hari-i-semeystvoto-mu-za-edna-godina/204431/10/99", "text": "Наследникът на британския престол принц Чарлз възнамерява да покрива разходите на сина си принц Хари и на неговото семейство в продължение на една година, съобщи вестник \"Телеграф\", цитира Дарикнюз. Според изданието вноските в полза на принц Хари ще бъдат осъществявани от личните средства на баща му, а не от доходите, които той всяка година получава от херцогството Корнуол. Именно от тези пари по традиция се покриват разходите на наследника на британския престол и на неговите деца. Но този източник на средства \"не е неизчерпаем\", пише изданието. По данни на Би Би Си, след брака си с американската актриса Меган Малкъл през май 2018 година принц Хари е получавал от баща си около 2,5 милиона паунда (3,3 милиона долара) годишно, което е покривало около 95 процента от разходите на младото семейство. Понястоящем е трудно да се определи какъв ще бъде размерът на разходите на принц Хари и на неговата съпруга, след като се установят в Канада, като се лишат от официалните си задължения към кралското семейство и съпътстващите ги привилегии и държавно финансиране. Те ще трябва да плащат за услугите на помощен персонал (около 1,3 милиона долара годишно), за задграничните си пътувания и за дом извън пределите на Великобритания. Най-голямото перо в разходите на младото семейство ще бъде за охрана, която ще трябва да им бъде предоставена или от властите в Канада, или от частни фирми. По-рано Бъкингамският дворец отказа да коментира кой ще охранява принц Хари, неговата жена и дете, и за чия сметка.", "date": "2020.01.20", "title": "Принц Чарлз ще поеме разходите на принц Хари и семейството му за една година"}
{"url": "http://epicenter.bg/article/Grigor-Dimitrov-zapochna-s-pobeda-uchastieto-si-na-Australian-Open/204370/8/0", "text": "  След като загуби първия сет, Григор бързо се окопити, показа класа и не даде шансове на съперника си в следващите три части. Димитров записа в актива си 17 аса и шест пробива, като на собствения си сервис сбърка само веднъж. Това е юбилейно 10-о участие на българина в турнира, а днес той записа своята победа №60 в турнири от Големия шлем.   .   В следващия кръг Гришо очаква Леонардо Майер или Томи Пол.   Източник: Канал 3", "date": "2020.01.20", "title": "Григор Димитров започна с победа участието си на Australian Open"}
{"url": "http://epicenter.bg/article/Kiril-Domuschiev-s--quot-Venets-na-pobeditelya-quot--za-prinos-kam-sporta--SNIMKI--/204445/8/0", "text": "Собственикът на \"Лудогорец\" Кирил Домусчиев бе удостоен с \"Венец на победителя\" на церемония, организирана за „Нощта на шампионите”. Наградата се дава като признание за принос към спорта, предаде  .   Лично министърът на младежта и спорта Красен Кралев награди бизнесмена и общественик – Кирил Домусчиев.    Акцент за приноса към спорта бе безспорният успех с разградските „орли” и последвалите титли и подвизи на „зелените” по европейските терени.    „Не очаквах тази награда и се чувствам много трогнат. Тя ме мотивира да продължавам да помагам с каквото мога на българския футбол и спорт. Пожелавам успех на всички номинирани и тези, които ще бъдат наградени. Нека спечелят още много медали и титли”, пожела от трибуната Кирил Домусчиев.  ", "date": "2020.01.20", "title": "Кирил Домусчиев с \"Венец на победителя\" за принос към спорта (СНИМКИ) "}
{"url": "http://epicenter.bg/article/Erdogan--Turtsiya-se-prevarna-v-klyuch-za-mira-v-Libiya/204361/7/0", "text": "Международната конференция за Либия на високо равнище в Берлин вчера е водеща тема на турския печат тази сутрин.    Под заглавие \"Вятър на мира в Либия\" в. \"Тюркие\" пише, че от срещата на върха с участието на турския президент Реджеп Ердоган е било изпратено послание: \"сбогом на оръжията\". Вестникът визира поетия от страните участнички на конференцията за Либия ангажимент да спазват оръжейното ембарго и да не се намесват във вътрешните работи на страната, с цел да се стигне до мир, предава БТА.  Срещата се състоя с участието на представители на 12 държави и четири международни организации и продължи около четири часа, отбелязва \"Тюркие\".    \"Усилие за траен мир\", гласи заглавието по темата на в. \"Ортадогу\". Изданието посочва, че конференцията в Берлин е била опит да бъде осигурено продължаване на примирието в Либия, чиито инициатори бяха Турция и Русия, и траен политически процес. Сред участниците в конференцията в Берлин бяха германският канцлер Ангела Меркел, президентите на Турция - Тайип Ердоган, Русия - Владимир Путин, Франция - Еманюел Макрон, британският премиер Борис Джонсън. Вестникът обръща внимание, че представителите на двете враждуващи страни в Либия - премиерът на либийското правителство на националното съгласие Файез Сарадж и лидерът на Либийската национална армия маршал Халифа Хафтар - са отказали да се срещнат на конференцията, провеждаща се под егидата на ООН, и са останали в различни стаи.    \"Турция се превърна в ключ за мира\", цитира вестникът думите на турския президент Ердоган.    \"Надеждите, които покълнаха отново с прекратяването на огъня и срещата на високо равнище в Берлин, не бива да стават жертва на амбициите на търговците на кръв и хаос\", призова Ердоган. Той предупреди Европа, че ако международно признатото правителство в Либия падне, континентът ще се изправи пред заплаха от тероризъм.    \"С борбата, която води както на място, така и на масата, Турция се превърна в ключ за мира в Либия\", заяви още Ердоган.  Вестник \"Йени Ася\" помества коментар на турски експерт, който казва, че Либия е най-важната страна за САЩ в Северна Африка и Източното Средиземноморие за проекта Голям Близък изток - противоречива американска инициатива от 2004 г., предлагаща реформи в региона.    \"Като се започне от процеса за сваляне на Кадафи от власт, сме свидетели на усилия Либия да бъде проектирана съобразно картата на проекта Голям Близък изток. В този контекст днес в Либия действат две динамики или две сили\", казва ръководителят на Центъра за евразийски стратегически проучвания (АСАМ) проф. Мехмет Сейфеттин Ерол. По думите му \"най-голямата пречка пред плана на САЩ за глобален хаос\" е ООН, която изпълнява полагащата й се конструктивна роля в името на стабилността.", "date": "2020.01.20", "title": "Ердоган: Турция се превърна в ключ за мира в Либия"}
{"url": "http://epicenter.bg/article/Ministar-Karanikolov--Krizata-v-Pernik-ni-otvori-ochite--nyama-da-dopusnem-bezvodie-drugade-/204350/2/0", "text": "Кризата в Перник отвори очите на всички. Затова повече няма да допуснем в други градове това да се случи. Но трябва да направим всичко възможно яз.“Студена“ да си възвърне силата. Това посочи в студиото на Нова ТВ министърът на икономиката Емил Караниколов.    Той посочи, че са направили всичко възможно да бъдат намалени разходите за язовира. Но ако няма приходи на вода в язовира – в \"Студена\" има вода за 33 дена за Перник, преди да влезе в т.нар. мъртва зона. Единственият начин да се възвърне силата му, е да не се взима вода от язовира, както и да бъде почистена гъбата, която просмуква голяма част от водата, опита се да обясни проблема министърът.    Караниколов увери, че софиянци няма да бъдат засегнати от решението част от водата за София да бъде отклонена за Перник и илюстрира това с конкретни цифри. По думите му столичани ползват от 400 – 500 000 куб.м. вода на денонощие, а Перник ще получи 700 000 куб.м. вода за месец. А връзката, която ще подава водата ще бъде в Малко Бучино. Икономическият министър обясни, че язовирите у нас са строени до 70-та година на миналия век. Стените и съоръженията са компрометирани. В язовирите се държат на 60% пълни, затова се сблъскваме с въпроса дали „Студена“ не е източена. Но това може да бъде установено и точно изчислено с т.нар. разходомери, които трябва да има на всеки един язовир.    ", "date": "2020.01.20", "title": "Министър Караниколов: Кризата в Перник ни отвори очите, няма да допуснем безводие другаде "}
{"url": "http://epicenter.bg/article/Pochinal-e-akad--Blagovest-Sendov/204362/2/0", "text": "Починал е акад. Благовест Сендов, научи   от съпругата на академика Анна Сендова. Предполага се, че причината е инфаркт.   На 19 януари 2020 г. на 87-годишна възраст почина световноизвестният български математик акад. Благовест Сендов. Това съобщиха малко по-късно от Българската академия на науките.   „Сендов беше изтъкнат държавник и общественик - ректор на Софийския университет, главен научен секретар на Българската академия на науките, председател на Българската академия на науките, председател на Народното събрание на Република България и посланик на България в Япония”, казват още от БАН.         През 1956 г. завършва висшето си образование в Софийския университет. Специализирал е изчислителна математика в Лондон и Москва. През 1964 г. защитава кандидатска дисертация. Професор е по числени методи в СУ „Св. Климент Охридски“. Автор е на над 200 научни публикации в областта на теорията на апроксимациите, компютърните науки, математическото моделиране в биологията, компютърната геометрия и др., а така също и на 7 монографии и над 30 учебника.    Кандидат на науките от 1964 г., професор от 1968 г.  Член-кореспондент от (1974), академик (1981), председател на БАН (1988 – 1991).  Освен с политическите и научните си изяви, Благовест Сендов е известен и с образователния експеримент „Проблемна група по образованието“, наричан разговорно „Сендовската система“, който инициира, докато е ректор на Софийския университет. ПГО е образователна система, въведена експериментално в 30 училища след решение на пленум по образованието през 1979 г. Системата предлага нови методи на обучение, както и с промяна в учебното съдържание по класове. Учебниците са големи и илюстрирани от Доньо Донев. Част от изучаваните предмети от масовата образователната система са обединени, например предметът „Природа“ обединява изучаването на Биология, Химия, Физика и География, а „Чета, пиша, смятам“ – Математика, Български език и Литература. От пети клас се учи програмиране, като за целта се използва популярният за образователни нужди език Лого. Обучението се провежда целодневно. До V клас учениците не са писмено оценявани. В някои класове учениците започват своето обучение на 6-годишна възраст.   Новаторският образователен процес е замислен с цел демократизация на обучението, което да преминава с лекота под формата на игра и забавление. Въпреки това проектът среща неодобрение, най-вече от страна на някои родители и в интелектуалните среди, а заради включените произведения на Джани Родари е наречен „прозападен“ и Съюзът на българските писатели организира подписка против проекта.    Макар да е безпартиен и син на „враг на народа“, Сендов е избиран многократно за народен представител още по време на социализма.   От 1986 г. е заместник-председател на Съвета за духовно развитие при Министерския съвет, както и председател на Съвета за наука.   Парламентарната му кариера продължава и след 1989 г. в рамките на доминирани от БСП формации. Председател и заместник-председател на Народното събрание от 1995 до 1997 г., съответно от 1997 до 2004 г.    Посланик в Япония от 2004 до 2009 г. и във Филипините (20 април 2006 – 19 септември 2014).  Със своите интелектуални качества, трудоспособност и административни заложби, Благовест Сендов извървява само за 15 години трудния път от асистент, доцент (1963), професор (1968), декан на Математическия факултет (дн. ФМИ; 1970-1973) до ректор (1973-1979) на Софийския университет. Междувременно придобива необходимите научни степени кандидат на науките (1964; дн. д-р) и доктор на математическите науки (1967).    Благовест  Сендов е най-младият доктор на науките, най-младият професор, най-младият ректор по онова време. Той има не по-малко успешно развитие и в Българската академия на науките – старши математик (1961-1963), ръководител на секция Числени методи (1967-1970), зам.-директор на Института по математика с Изчислителен център (1967-1970; дн. ИМИ); зам.-председател и гл. научен секретар (1982-1988) и председател (1988-1991) на Академията.  Междувременно става член-кореспондент (1974) и академик (1981).    По време на интеграцията (1970-1988) на Математическия факултет (дн. ФМИ) на Софийския университет и Математическия институт с Изчислителен център (дн. ИМИ) на БАН в Единен център по математика и механика (ЕЦММ; вж История на ФМИ, История на ИМИ), Бл. Сендов заема длъжностите: зам.-директор (1970-1973) и ръководител на секторите Математическо моделиране (1971-1988), Теория на управлението и операционните изследвания (1972-1978), Математическо образование (1981-1983).    Благовест Сендов е автор на над 270 публикации, от които 170 научни труда, 4 монографии, издадени в авторитетни международни издателства, написал е много учебници, книги, популярни статии.   ", "date": "2020.01.20", "title": "Почина акад. Благовест Сендов"}
{"url": "http://epicenter.bg/article/Korneliya-Ninova-za-Blagovest-Sendov--Dade-mnogo-na-Balgariya-i-na-sveta/204386/2/0", "text": "  Лидерът на БСП Корнелия Нинова каза следното по повод кончината на акад. Благовест Сендов:   \"Благовест Сендов е едно от най- ярките имена в българската наука и образование. Признат учен в целия свят, активен общественик и дипломат.   Той даде много на България и на света в областта на математиката и новите технологии. Беше отдаден на младите математически таланти с цялото си сърце. Подготви десетки свои последователи, които го уважават и ще продължат делото му.   Почивай в мир!\"   Световноизвестният математик почина на 19.01.2020г., на 87-годишна възраст. Предполагаемата причина за смъртта му е инфаркт.  ", "date": "2020.01.20", "title": "Корнелия Нинова за Благовест Сендов: Даде много на България и на света"}
{"url": "http://epicenter.bg/article/Prezidentite-Radev-i-Putin-zaedno-v-Izrael-za-75-g--ot-Holokosta-/204387/2/0", "text": "От 21 до 23 януари президентът Румен Радев ще бъде на посещение в Държавата Израел. Визитата на българския държавен глава е по покана на израелския му колега президента Реувен Ривлин по случай отбелязването на 75-ата годишнина от освобождаването на Освиенцим и Деня за възпоменание на Холокоста. Във възпоменателното събитие се очаква да участват над 40 държавни и правителствени ръководители от цял свят. По време на посещението си в Израел българският държавен глава ще бъде придружаван от съпругата си Десислава Радева. Това съобщиха от прессекретариата на държавния глава.    На събитието ще присъстват още президентите на Русия Владимир Путин, на Франция Еманюел Макрон и на Германия Франк-Валтер Щайнмайер. От Великобритания пристига престолонаследникът принц Чарлз, а от САЩ - вицепрезидентът Майк Пенс. Израел ще бъде представен от премиера Бенямин Нетаняху и от президента Реувен Ривлин.    научи, че президентът Радев и съпругата му ще бъдат в един хотел с Владимир Путин.    На 21 януари Румен Радев ще проведе среща със своя колега Реувен Ривлин в президентския дворец в Ерусалим. Държавният глава ще разговаря в Кнесета и с председателя Юли-Йоел Еделщайн.    По-късно през деня българският президент и водената от него делегация ще се срещнат с членове на института „Яд Вашем“.    На 22 януари Румен Радев ще посети Центъра за мир и иновации “Перес“, както и компанията за автономни автомобили Mobilеye.    На 23 януари българският президент ще представлява страната ни на Петия международен форум за Холокоста в мемориала „Яд Вашем“. Официалното събитие, което отбелязва 75-ата годишнина от освобождаването на Освиенцим и Деня за възпоменание на Холокоста е под патронажа на израелския президент Реувен Ривлин. По-късно в Тел Авив Румен Радев ще присъства на премиерната прожекция на израелско-българския документален филм „Следващото поколение“ на българския режисьор Димитър Гочев. След края на филма държавният глава ще се срещне с представители на българската общност.    В рамките на визитата си президентът Радев ще проведе двустранни срещи със свои колеги.  ", "date": "2020.01.20", "title": "Президентите Радев и Путин заедно в Израел за 75 години от Холокоста "}
{"url": "http://epicenter.bg/article/Vasil-Bozhkov--Grupa-nekompetentni-polititsi-ne-zachitat-Konstitutsiyata--/204392/2/0", "text": "Ден след срещата между Васил Божков и фенове на футболния \"Левски\", собственикът на „сините“ излезе с официална позиция. В нея той заявява, че подготвяните от \"група некомпетентни политици\" промени в закона ще ударят пряко неговата компания, която финансира \"Левски\". Това ще направи финансирането на \"Левски\" от страна на главния спонсор невъзможно. В позицията си Божков нарича внеслите предложението „некомпетентни политици“.    Преди дни лидерът на НФСБ Валери Симеонов обяви, че той и група негови депутати внасят промени в закона, които на практика ще забранят организирането на хазартни игри, включително разпространението на билети, фишове, талони, както и плащането на печалби за хазартни игри, от лица, от обекти или верига от обекти, които не са лицензирани от Държавната комисия по хазарта. Такива игри ще може да организира само държавният \"Български спортен тотализатор\".   След среща при премиера Симеонов обясни, че Бойко Борисов и финансовият министър Владислав Горанов подкрепят законопроекта.         Във връзка с публикациите и появилите сe интерпретации за срещата на г-н Васил Божков с представителите на фен-клубове на ПФК „Левски“, бихме искали да представим официалната му позиция.    В разговора си г-н Божков визира група некомпетентни политици, които показват незачитане или непознаване на Конституцията на Република България, пред която са положили клетва, а не държавата като институция. Същите политици с действията и изказванията си противоречат и на редица европейски закони, разпоредби и норми. Законопроектът, създаден и подкрепен от тях, създава и опасен прецедент в действията на властимащите към частния бизнес.    Същият проект е директно насочен срещу компанията, която финансира ПФК „Левски“. При неговото евентуално осъществяване, поетите и изпълнявани до момента ангажименти за оздравяване и развитие на клуба ще станат неизпълними.   От НКП на Левски поискаха среща с министър-председателя на Република България - Бойко Борисов. Ето какво пишат феновете в сайта си:   \"УВАЖАЕМИ ЛЕВСКАРИ, След вчерашната среща със собствениците и ръководството на ПФК \"Левски\" АД, \"Националният клуб на привържениците на Левски\" взе решение да изпрати писмо, с искане за среща с министър-председателя на Република България.   В последните няколко дни в медийното пространство бяха изнесени редица публикации, че \"Левски\" е изправен пред сериозната заплаха от финансов колапс и фалит в следствие на внесени в Народното събрание законодателни инициативи, които касаят генерална промяна в регулационния режим, уреждащ дейността на дружествата, чийто предмет на дейност е свързан с организирането и провеждането на хазартни игри. Тези опасения бяха потвърдени и на среща между собствениците и ръководството на ПФК \"Левски\" АД и на привържениците.   Дебело подчертаваме, че ние не проявяваме загриженост за ничии частни икономически, финансови или политически интереси, както и че не желаем любовта ни към \"Левски\" да бъде използвана в политически или икономически сделки и противопоставяния.   От друга страна обаче, не можем да не бъдем сериозно притеснени, когато от редица места се чуват мнения и прогнози, че бъдещите промени, касаещи дейността на някои от основните субекти, осигуряващи финансирането на нашия Клуб ще предизвикат неговата фактическа \"смърт\" и той ще бъде закрит и ликвидиран\".  ", "date": "2020.01.20", "title": "Васил Божков: Група некомпетентни политици не зачитат Конституцията! "}
{"url": "http://epicenter.bg/article/Krum-Zarkov-za-konsultatsiite-s-ABV--Namerihme-podkrepa-za-vota-i-motivite-kam-nego-/204394/2/0", "text": "„Проведохме много полезна среща с ПП АБВ. Намерихме подкрепа за нашия вот и мотивите към него. Дадоха ни допълнителна информация, с която те разполагат по отношението на кризата в Перник. Обединихме се около това, че отговорността не трябва да бъде размивана“. Това заяви зам.-председателят на ПГ на „БСП за България“ Крум Зарков след консултации с АБВ в парламента, съобщиха от пресцентъра на партията. Зарков бе категоричен, че отговорността се носи от правителството и че тя е в следствие на неадекватна политика в продължение на години от правителствата на Борисов.    „Не трябва да оставяме този разговор в парламента, а да търсим гражданска подкрепа и енергия, защото за съжаление кризите, свързани с водата, въздуха и боклуците най-вероятно тепърва предстоят“, коментира още народният представител от левицата. Той добави, че консултациите продължават с други партии и политически движения, както и с всеки, който иска да допринесе за намиране на решения.   „Поредна ползотворна среща, този път с Движение 21, които подкрепиха нашата инициатива и оцениха високо мотивите, които сме изработили. С тях споделяме общо разбиране, че не може да се очаква от това правителство, което докара чрез некомпетентността си тази криза, да я реши и да проведе необходимите за страната ни реформи“. Това заяви зам.-председателят на ПГ на „БСП за България“ Крум Зарков след консултации с Движение 21 в парламента.   Зарков уточни, че от левицата отново са получили подкрепа и продължават с разговорите. „Надяваме се обществото да разбере, че така повече просто не може“, заключи депутатът.    От страна на Движение 21, зам.-председателят Данаил Георгиев коментира, че приветстват инициативата за обмяна на мнение и са изразили негативната си оценка за управлението на ГЕРБ пред левицата. Той подчерта, че управлението на ГЕРБ води до влошаване качеството на живот като цяло в страната. „Има дефицит на справедливост“, смята още Георгиев.", "date": "2020.01.20", "title": "Крум Зарков: АБВ и Движение 21 подкрепиха инициативата ни за вота на недоверие "}
{"url": "http://epicenter.bg/article/Borisov-se-sreshtna-s-fenove-na--quot-Botev-quot--zaradi-ubitiya-v-Solun-balgarin--SNIMKI--VIDEO--/204395/2/0", "text": "Премиерът Бойко Борисов се срещна в Министерски съвет с привърженици на ФК „Ботев“ (Пловдив), във връзка със смъртта на 28-годишния фен на „жълто-черните“ Тоско Бозаджийски в Солун. В срещата участваха още главният прокурор Иван Гешев и министърът на правосъдието Данаил Кирилов.    \"За мен е важно, че на тази среща главният прокурор се ангажира да образува досъдебно производство на специален отчет и в България, процесуални действия ще бъдат извършени тук, за да се установи истината за деянието и за загубата на българския ни събрат. Така че смятам, че ще се получи своевременна, бърза и адекватна защита и взаимопомощ по този случай\", заяви министър Данаил Кирилов след срещата.    \"На мен като министър на правосъдието премиерът поръча да задействам всички международни механизми, да уведомя гръцкия правосъден министър, да поискам информация за статута на разследването до момента и да предприема възможните мерки по двустранни споразумения да се предприемат всички действия в посока установяване и ефективност на разследването в Гърция\", добави Данаил Кирилов, цитиран от Канал 3.    Юристката Константина Харизанова, която представлява в Гърция семейството на Тоско Бозаджийски, подчерта: \"Основните ми опасения са, че в хода на разследването до момента нямаме конкретните лица, участвали в това. Имаме двама обвиняеми, но това престъпление е извършено от близо 20 души със закрити лица и те трябва да бъдат намерени и разпознати, освен тези двамата.\"    Срещата дойде след отвореното писмо от миналата седмица, адресирано до Борисов, от Клуба на привържениците на Ботев Пловдив, Сдружение ПФК Ботев и Обединени фракции „Бултрас“. В него трите организации изразяват безпокойство, че случаят ще бъде потулен и виновните ще останат ненаказани. Настояват за безпристрастно разследване, което да разкрие действителните причини за смъртта на Тоско.    „Очакваме пълно съдействие от държавните институции на България и Гърция за разкриване на истината от компетентните органи и справедливи наказания на виновните с цялата строгост на Закона“, се казва още в писмото.  ", "date": "2020.01.20", "title": "Борисов се срещна с фенове на \"Ботев\" заради убития в Солун българин (СНИМКИ, ВИДЕО) "}
{"url": "http://epicenter.bg/article/Noviyat-upravitel-na--quot-V-i-K-quot--Pernik-Borislav-Ivanov-vstapi-v-dlazhnost-/204396/2/0", "text": "Новият управител на \"В и К\" Перник Борислав Иванов от днес встъпи в длъжност, съобщиха от предприятието, предаде БТА.   Той бе избран на Общо събрание на акционерите в дружеството преди 10 дни. Иванов е 35-годишен, инженер със специалност \"В и К\". Преди това е бил проектант на водоснабдителни и канализационни системи, работил е във \"В и К\" - Перник в екипи по проучване, проектиране и организация на дейността по изграждане на водопроводни инсталации и мрежи, също и като началник на пречиствателната станция за питейни води. Задълженията на водоснабдителното дружество възлизат на 13 млн. лв. Очаквам заради влошеното качество на водата, която подаваме, да се намали събираемостта, каза Иванов. Той ще търси компромисен вариант между претенциите на гражданите относно сметките им за вода и необходимостта от постъпления в дружеството. По думите му режимът за подаване на вода към перничани няма да бъде коригиран. Веднага ще започне работа по възстановяване на промишления водопровод за индустриалната зона на Перник, каза Иванов. Във \"В и К\" Перник работят 366 човека, предприятието обслужва 131 930 души.", "date": "2020.01.20", "title": "Новият управител на ВиК-Перник Борислав Иванов встъпи в длъжност "}
{"url": "http://epicenter.bg/article/Karanikolov--Ne-tryabva-da-ima-pritesnenie-po-temata--che-nyakoy-shte-izpie-vodata-na-nyakogo-/204401/2/0", "text": "Не трябва да има притеснение по темата, че някой ще изпие водата на някого. Това каза министърът на икономиката Емил Караниколов време на заседанието на Столичната инженерна комисия, предаде Агенция „Фокус“. „Ще започна със ситуацията в Перник. Към момента както кметът каза - осигурени са средства за ремонтните дейности. Когато изтича в града такова количество вода, ние сме длъжни да предприемем действия“, коментира още министърът. „Правим всичко възможно да спрем течовете на вода в Перник\", каза Караниколов.    За язовир „Студена“ министърът заяви, че са предприети действия да може всяко ручейче и поточе да бъдат отпушени и да тръгне водата. „На моменти ни се получава. Успяхме да вкараме няколко хиляди кубика“, допълни още министърът.    Според него има някакъв частичен успех в сравнение с предишните дни по отношение на спада. „Какво се случи още преди няколко месеца. Края на октомври МОСВ изпрати писмо до НЕК, които оперират язовир „Белмекен“ с искане водните потоци по една от деривациите да бъде част от нея да бъдат отклонени към „Бели Искър“. Това не е нещо, което се прави за първи път“, уточни още министърът.    Караниколов обясни, че „Белмекен“ има 84 млн. куб. литра. „Миналата година към 6 януари е имало 34 млн. Това е по отношение на някой, който казва, че ще е за сметка на енергетиката. Пък и да е, хората и това да имат вода е задължение на всяка държава. Това е тяхно конституционно право. От тази гледна точка нямам притеснения“, допълни още министърът.", "date": "2020.01.20", "title": "Караниколов: Не трябва да има притеснение по темата, че някой ще изпие водата на някого "}
{"url": "http://epicenter.bg/article/Kmetat-na-Pernik--Tranzitat-na-voda-ot--Belmeken--prez-Sofiya-e-edinstvenata-vazmozhnost-/204403/2/0", "text": "В рамките на 10 дни ще достигнем до „мъртъв обем“ на яз. „Студена“ и транзитът на вода от „Белмекен“ през София е единствената възможност за нас. Това каза кметът на Перник Станислав Владимиров по време на заседание на Постоянната комисия по инженерна инфраструктура и енергийно планиране към Столичния общински съвет, на което се разглежда предложението за водната криза в Перник, предаде Агенция „Фокус“.  „Всички вие виждате и следите през медиите какво се случва в моя град последните два месеца. На воден режим сме, вече близо месец сме в бедствено положение. Въпреки, че бяха предприети някои мерки от страна на Министерски съвет за увеличаването на притока към язовир „Студена“, те не дадоха така очаквания ефект. В момента обемът на язовир „Студена“ е в критичния си минимум“, заяви Владимиров.   Той посочи, че за съжаление ежедневно продължава да се понижава обемът на язовира. „В рамките на може би десетина дни, две седмици, ние ще достигнем до така наречения „мъртъв обем“ и ще се наложи да черпим вода от основния изпускател“, обясни Владимиров.    Според него е цяло чудо, че този проблем не е прераснал в по-мащабна криза от друг характер. „Надявам се до няколко дни да започне и подмяната на водопреносната ни мрежа“, уточни Станислав Владимиров.", "date": "2020.01.20", "title": "Кметът на Перник: Транзитът на вода от „Белмекен“ през София е единствената възможност за нас"}
{"url": "http://epicenter.bg/article/Avramova--Nay-barz-za-realizatsiya-e-variantat-prez--Belmeken--da-bade-prenasochena-voda-za-Pernik/204404/2/0", "text": "Технически най-удачен и бърз за реализация е вариантът през „Белмекен“ да бъдат пренасочени количества за Перник. Това каза министърът на регионалното развитие Петя Аврамова по време на заседанието на Столичната инженерна комисия за решението за Перник, предаде Агенция „Фокус“.   Според Аврамова за Перник е необходимо това транзитно преминаване, за да може да се освободи язовир „Студена“ и да се даде възможност той да възстанови своя обем.   „По тази тема не бива да се спекулира. Колкото по-малко политика вкарваме в нея, толкова по-добре за хората\", допълни Аврамова.    „Не се оправдаха нашите очаквания за допълнителен приток от всякакви популярни и непопулярни мерки, които бяхме принудени да вземем. Радвам се, че много хора откликнаха. Много експерти от научните среди. Много хора дори без да сме ги търсили дадоха своите предложения“, заяви още министърът.", "date": "2020.01.20", "title": "Аврамова: Най-бърз за реализация е вариантът през „Белмекен“ да бъде пренасочена вода за Перник"}
{"url": "http://epicenter.bg/article/Ademov--Tryabva-kompleksen-podhod-kam-problema-s-falshivite-bolnichni/204410/2/0", "text": "Граничните органи да подават незабавно информация към Националния осигурителен институт, когато някой напуска България, докато е в болнични. Това е една от мерките за ограничаване на злоупотребите с болнични, предложена в анализ на НОИ. Това каза Хасан Адемов, председател на социалната комисия в парламента, пред БНР.   Той припомни, че темата стана актуална, след като в края на миналата година работодателите представиха анализ, който отчете, че през последните години е нараснал броят на болничните дни, които използват работниците и служителите, а това води до значителен ръст в изплатените суми.   „Това беше основната идея – да се търсят решения как разходите да се оптимизират така, че да не се вреди на бюджета на Държавното обществено осигуряване. По-важното е, на първо място, да не се отнемат права на работници и служители. На второ място, да не страдат останалите работници, които не ползват неправомерно болнични листи“. Министерският съвет е приел на 15-и януари многобройните предложения от НОИ, от работодатели и от синдикати. Хасан Адемов съобщи за БНР, че в едномесечен срок Националният съвет за тристранно сътрудничество (в него вризат работодатели, синдикати и правителство) ще предложи окончателно мерки, с които да се опитат да решат този проблем.   „Няма една единствена мярка, която да реши този проблем. Комплексният подход би могъл да реши този проблем, доколкото той съществува“, подчерта Адемов.   „Представете си един човек, който е с болничен лист, излиза и търси лечение в чужбина?! Това са случаи по-скоро в рамките на т.нар. „изключения“, но всичко във законодателството трябва да бъде предвидено, за да не бъдат ощетени истински болните граждани“, отбеляза Адемов.   Според него трябва да се промени начинът на мислене на тези, които отиват и искат от общопрактикуващите лекари да издават документи с невярно съдържание. По думите му има ясна зависимост, защото недоволните от личния си лекар хора имат право да го сменят на всеки 6 месеца.   „Структурите на Министерство на здравеопазването и всички, които се възползват от медицинската експертиза, трябва да са наясно, че по този начин няма как се продължава“, коментира той.   Според анализа на НОИ има и случаи, в които работодателите се възползват от възможността да накарат работник или служител да си вземе болничен. По този начин, когато има проблеми в предприятието, се пести ресурс от заплатите.   „Най-важен е контролът“, категоричен е Адемов и допълни: „Сега и НОИ, работодателите, НЗОК имат възможност да контролират“, допълни той. ", "date": "2020.01.20", "title": "Хасан Адемов: Нужен е комплексен подход към проблема с фалшивите болнични"}
{"url": "http://epicenter.bg/article/Stanislav-Vladimirov--Pernik-razpolaga-s-piteyna-voda-za-okolo-10-dni/204411/2/0", "text": "За 10 дни ще достигнем до мъртвия обем на яз. „Студена“ и транзитът на вода от яз. „Белмекен“ през София е единствената възможност за нас. Това каза кметът на Перник Станислав Владимиров по време на заседание на Постоянната комисия по инженерна инфраструктура и енергийно планиране към Столичния общински съвет, на което бе разгледано предложението за водната криза в Перник.    „Всички вие виждате и следите през медиите какво се случва в моя град през последните два месеца. На воден режим сме. Вече близо месец сме в бедствено положение. Въпреки, че бяха предприети някои мерки от страна на Министерски съвет за увеличаването на притока към язовир „Студена“, те не дадоха така очаквания ефект. В момента обемът на язовир „Студена“ е в критичния си минимум“, заяви Владимиров.  Кметът на миньорския град допълни, че ежедневно продължава да се понижава обемът на язовира.    Кметът на София Йорданка Фандъкова каза, че интересът на софиянци за нея е на първо място и пред тях е нейната отговорност. „Няма да допусна дребни политически спекулации на тази тема. В тази дискусия няма място за партийни пристрастия и политика. На няколко километра от нас има хора, които реално бедстват“, увери кметът на столицата.", "date": "2020.01.20", "title": "Станислав Владимиров: Перник разполага с питейна вода за около 10 дни"}
{"url": "http://epicenter.bg/article/Nenkov--Za-sazhalenie-na-BSP-votat-na-nedoverie-nyama-da-mine--Toy-tseli-nestabilnost-i-panika/204412/2/0", "text": "За съжаление на БСП вотът на недоверие няма да мине - той цели създаване на политическа нестабилност и паника. Това каза зам.-председателят на ПГ на ГЕРБ Александър Ненков по време на брифинг в Народното събрание след като БСП внесе вот на недоверие срещу кабинета „Борисов“ 3, предаде Агенция „Фокус“.   „Поводът за днешната трибунка е внесеният вот на недоверие от страна на колегите от БСП. Искам да започна от там и да ги уверя, че за тяхно съжаление вотът на недоверие няма да мине. ГЕРБ заедно с „Обединени патриоти“ ще изпълнят управленската програма, за която сме се подписали преди три години и ще довършим своя управленски мандат. Коалицията е стабилна. Вярваме, освен това, че в Народното събрание извън коалицията има достатъчно разумни други народни представители, които съзнават, че евентуално падане на правителството в момента, само ще доведе до нови въпросителни и ще постави под угроза бързото разрешаване на проблема, който е налегнал в град Перник“, заяви още Ненков.    Той посочи, че ГЕРБ внимателно ще разгледа и отговори на мотивите на БСП. „Това, което чухме и преди малко от г-жа Корнелия Нинова тя дори и сега пред вас изрече неща, които не са верни. Например каза за Шумен за това кой ще напълни язовир „Тича“. Самият управител на ВиК дружеството каза, че язовирът е пълен и че има вода за поне 30 месеца. Сами разбирате, че това е една да не кажа лъжа, но със сигурност не е истина. Освен това каза, че бедстват над половин милион български гражадни, което също не отговаря на истината“, допълни още Ненков. Според него и останалат част от мотивите всяват паника в гражданите и нямат решение за това как да се излезе от създалата се ситуация.   „Понеже колегите от БСП много обичат да говорят за модели. Моделът на тяхното управление мисля, че хората още не са го забравили“, допълни още Ненков.   Зам.-председателят на ПГ на ГЕРБ припомни, че на два пъти са им спирали европарите.    Той отбеляза, че мотивите и вотът целят създаване на политическа нестабилност, паника. „И когато говорят за падане на правителството, хубаво е да отговорят на въпроса евентуално те бъдещ кабинет с кого биха направили мнозинство, защото това е най-важно. Едно правителство трябва да може да има мнозинство и да изпълнява своите политики, които да са в подкерпа на гражданите. Този вот по никакъв начин няма да доведе до подобряване на ситуацията“, допълни още депутатът от ГЕРБ.   БСП целят създаването на кризи, нагнетяването на напрежение, подсилването на страховете на хората. Това каза председателят на Комисията по околна спреда и води и депутат от ГЕРБ Ивелина Василева.    „БСП твърдят, че имат алтернатива. Ние сме виждали тяхната алтернатива и сме запознати с „Визия за България“. Един документ, който изцяло неглижира политиките, свързани с опазването на околната среда. Един документ, в който се твърди, че трябва да инвестираме и да финансираме изграждането на инсталации за изгаряне на отпадъци. Един документ, насочен не към хората, а към бизнеса в сектор „Околна среда“, допълни Василева.    „Ще се запознаем с мотивите на БСП и бъдете сигурни, ние имаме отговорно отношение и сме готови за дебат. Смятаме, че тези политики са изключително важни за хората. Тези политики са важни за това да се осигури чиста и здравословна околна среда, която има пряка връзка с живота и здравето на българските граждани. Ние в годините досега сме доказали, че работим за подобряване на околната среда. Бяха изградени над 2500 км водоснабдителна и канализационна мрежа, 51 пречиствателни станции за отпадъчни води. Спомняте си какво беше преди това. Бяха изградени 52 регионални системи за управление на отпадъците.   Наясно сме, че ако има нарушения всеки трябва да носи своята отговорност. Също така сме убедени, че това са политики, които изискват държавническо отношение. Това е и поведението на кмета на Перник, който заедно с правителството работи за облекчаване на ситуацията в Перник. БСП целят създаването на кризи, нагнетяването на напрежение, подсилването на страховете на хората, но ние знаем, че кризите се решават с реални действия. Това изисква мобилизация на всички“, подчерта Василева.", "date": "2020.01.20", "title": "Ненков: За съжаление на БСП вотът на недоверие няма да мине! Той цели нестабилност и паника"}
{"url": "http://epicenter.bg/article/Emil-Dimitrov-pred-SOS--Garantirano-vodata--koyato-shte-podavame-kam-Pernik--ne-e-sofiyska-/204414/2/0", "text": "Към настоящия момент водата, която ще подадем към София, ако започнем проекта, гарантирано не е софийска вода. Няма никакъв проблем, правено е много години. Това каза министърът на околната среда и водите Емил Димитров по време на заседанието на Столичната инженерна комисия за решението за Перник, предаде репортер на Агенция „Фокус“.    „Моята цел беше да кажа има ли вода и може ли да бъде пренасочена. Ще се опитам да бъда разбран правилно. Всичко, което в момента правим, е един язовир, който е построен много отдавна и захранва София и една каскада, която е направена преди 50 години. Какво представлява Националната енергийна система? Представете си един басейн, който постоянно се пълни от много места с различни тръби и постоянно се празни от различни тръби в най-различен момент. Целта на баланса е басейнът винаги да е пълен, да не прелива и в никакъв случай да не слиза надолу. Как се овладява това нещо? Във върхови моменти се задействат мощности, в други се спират\", обясни Димитров.    По думите му ВЕЦ-овете могат да действат в такива моменти, но комуникационно във времето е било трудно да се задейства и затова е създадена помпена акумулираща система - „Белмекен“.    „Когато се наложи спешно да се произведе ток, за 3 минути може да се задейства системата и той започва да се произвежда, а когато не ти трябва - се изключва. Самата система представлява един огромен язовир“, посочи министърът на околната среда и водите.    Той допълни, че язовирът е достатъчно пълен - повече от миналата година и няма никакъв проблем водата да се движи, за да произвежда ток и да се съхранява.    „Следващите 3 - 4 месеца потокът е относително постоянен“, уточни Димитров.    \"Технически най-удачен и бърз за реализация е вариантът през „Белмекен“ да бъдат пренасочени количества за Перник\", каза на заседанието министърът на регионалното развитие Петя Аврамова. Според Аврамова за Перник е необходимо това транзитно преминаване, за да може да се освободи язовир „Студена“ и да се даде възможност той да възстанови своя обем.    „По тази тема не бива да се спекулира. Колкото по-малко политика вкарваме в нея, толкова по-добре за хората\", допълни Аврамова.    „Не се оправдаха нашите очаквания за допълнителен приток от всякакви популярни и непопулярни мерки, които бяхме принудени да вземем. Радвам се, че много хора откликнаха. Много експерти от научните среди. Много хора, дори без да сме ги търсили, дадоха своите предложения“, заяви още министърът на регионалното развитие.  ", "date": "2020.01.20", "title": "Емил Димитров пред СОС: Гарантирано водата, която ще подаваме към Перник, не е софийска "}
{"url": "http://epicenter.bg/article/Prezidentat-Radev-uchastva-v-praznika-za-otkrivane-na-novoto-VVVU-i-vrachvane-boynoto-mu-zname/204415/2/0", "text": "Днес е един дългоочакван ден за българските Военновъздушни сили, за региона на Плевен, за цялата авиационна общност, за всички, свързани живота и съдбата си с българската авиация и ВВС. Това заяви президентът Румен Радев с първите думи на словото си на празника за откриване на новото Висше военновъздушно училище \"Георги Бенковски\" в Долна Митрополия. Днес е ден, посветен на бъдещето на българската авиация и нация, подчерта той. \"Днес слагаме край на една огромна несправедливост - закриването преди 18 години на ВВВУ \"Г. Бенковски\" и свеждането му до факултет \"Авиационен\" към НВУ. Този чиновнически акт едва ли е отчитал най-важното - че авиацията не е просто професия, а призвание, което поставя на изпитание човешките възможности, воля и дух. В това изпитание оцеляват и побеждават само личности с високи морални качества, поставили честта и любовта към авиацията и Родината над собствения си живот и благополучие. Че тези качества започват да се градят от първия ден с постъпването в авиационното училище, където витае авиационният дух, авиационната култура и традиции\", изтъкна Румен Радев. Затова днешното събитие не е просто инвестиция в нашето бъдеще - то е морален акт на възстановяване на гордия български авиационен дух и достойнство, отбеляза държавният глава. Президентът и Върховен главнокомандващ на въоръжените сили след като прие почетния караул присъства на ритуала по връчване на бойното знаме на училището. Ритуалът по връчване бойното знаме е традиция от 1937 г., въведена от Цар Борис III - на новото войсково знаме да се забият златни пирони на дръжката с позлатено чукче, олицетворяващи началото и ангажираността към рода войска. Министърът на отбраната и началникът на ВВВУ забиха два пирона в дръжката на бойното знаме, след което министърът връчи знамето на бриг. ген. Юлиян Радойски, а той го предаде на първия знаменосец - курсант-старшина Милен Симеонов. Отслужен бе водосвет за здраве, благополучие и бъдещите успехи на ВВВУ. Слова произнесоха и председателят на комисията по отбрана в парламента ген. Константин Попов, заместник-началникът на отбраната ген. лейтенант Димитър Илиев и началникът на училището. Изпълнен бе химнът на България, след което личният състав премина в тържествен марш. В базата на училището в Долна Митрополия днес дойдоха много гости, сред които бе висшето командване на армията, командири на военни формирования, бивши началници на училището, дългогодишни инструктори-пилоти, началници на катедри и преподаватели, представители на инженерно-техническия състав, членове на военно-родолюбивите организации, депутати от Плевен и представители на местната власт. С възстановяването на училището е възобновена традиция от 1959 г., когато всички български авиационни училища са обединени в едно Висше народно военновъздушно училище \"Г. Бенковски\". През 1990 г. то става висше военновъздушно училище, а от 1 септември 2002 г. е преобразувано във факултет \"Авиационен\" на НВУ. На 18 април 2019 г. парламентът реши да бъде открито ново ВВВУ. ВВВУ предстои да възстанови инфраструктурата си, да открие нови специалности - за военни и цивилни студенти, нов Професионален сержантски колеж. Ще бъдат създадени иновативни центрове за изследователска дейност, ще има подготовка за обучение и експлоатация на новия самолет F-16, привличане на български и чуждестранни инвеститори и студенти. Целта на ръководството е равноправното участие на училището в интегрираното обучение на кадри за ВВС и гражданската авиация на страните членки на НАТО.", "date": "2020.01.20", "title": "Президентът Радев участва в празника за откриване на новото ВВВУ и връчване бойното му знаме"}
{"url": "http://epicenter.bg/article/BSP-vnasya-dnes-motivite-si-za-vota-na-nedoverie/204348/2/0", "text": "БСП внася днес четвъртия си вот на недоверие към властта. Левицата ще депозира мотивите в деловодството на парламента.   Темата е провал в екологичната политика на кабинета „Борисов 3”. Конкретните обвинения са водната криза в Перник, мръсният въздух и внесеният нелегално от Италия боклук.   До момента БСП получи подкрепата на ДПС. Депутатите от \"Воля\" поискаха време за размисъл, а независимите депутати от „Атака“ не уважиха поканата за разговори със социалистите. Така към момента гласовете срещу правителството са общо 104. Без \"Воля\" и независимите депутати, вотът няма да бъде успешен. След като вотът бъде внесен разискванията по проекта за решение трябва да започнат не по-рано от три дни и не по-късно от 7 дни от постъпването на предложението, а гласуването на проекта за решение се провежда не по-рано от 24 часа след приключване на разискванията. За да мине вотът на недоверие обаче, за него трябва да са гласували повече от половината от всички народни представители. При отхвърляне на предложение за недоверие на Министерския съвет ново предложение по същата тема не може да бъде направено в следващите 6 месеца.", "date": "2020.01.20", "title": "БСП внася днес мотивите си за вота на недоверие"}
{"url": "http://epicenter.bg/article/Bivshiyat-ekoministar-Nona-Karadzhova--Sazdavaneto-na-ViK-holding-e-pravilna-stapka/204349/2/0", "text": "Всички знаят, че довеждащите съоръжения и ВиК мрежите са стари. Създаването на холдинг е един от начините за по-добър контрол и съдействие за водите. Бих направила и още една стъпка напред – предприятие, което да довежда вода за напоителните системи. Доставката на вода трябва да има здраво държавно управление. Това заяви бившият министър на околната среда и водите Нона Караджова в сутрешния блок на БНТ.    : „Това е стъпка в правилна посока, тъй като във вашето студио казах, че една от причините да се стигне до ситуацията в Перник, е моделът, по който се управлява ВиК секторът. Самостоятелни търговски дружества, които в такъв момент на повече аварии от очакваните, на безводие, нямат технически, човешки и финансов ресурс като буфер. Не могат други ВиК на приятелска основа да помагат с техника и кранове. Правителството да обявява бедствено положение, за да може да отпусне пари, тъй като това е единственият законен начин в момента.“ \"Когато говорим за отпадъци трябва ясно да знаем, че има боклук, който се рециклира, такъв, който се извозва в сметища и такъв, който се изгаря. Важно е дали се говори за регламентирани отпадъци или за незаконно управление на боклука. Що се отнася до вноса и износа има ясна регламентация на ЕС“, коментира още тя за боклука от Италия.  , допълни бившият екоминистър.   \"Най-големият риск е да се внася стока, а всъщност да са отпадъци, които могат да са опасни\", разкри Караджова. \"България изгаря около 3% от отпадъците, при 30% средно ниво в ЕС\", коментира тя.   \"Има доста преекспониране на темите за мръсния въздух, водите и боклука\", завърши Нона Караджова.", "date": "2020.01.20", "title": "Бившият екоминистър Нона Караджова: Създаването на ВиК холдинг е правилна стъпка"}
{"url": "http://epicenter.bg/article/Petya-Avramova--Podavaneto-na-ostavka-ne-e-problem--Tova-shte-reshi-li-krizata-/204351/2/0", "text": "Не захранваме Перник с вода от София. Ще използваме ВиК мрежата на София, което ще изисква допълнителен водопровод и помпена станция. Това ще е резервен вариант, както за водоснабдяване на Перник, така и за обратна връзка от язовир \"Студена\" към София. Това заяви в сутрешния блок на БНТ министърът на регионалното развитие и благоустройството Петя Аврамова във вразка с приетото от правителството в събота решение за взимане на вода от Белмекен през София за Перник..   \"Водата няма да се вкарва в язовир “Студена”, а направо във водопреносната мрежа на Перник\", каза още тя.   “Подаването на оставка не е проблем. Виждате, че цялата държавна машина е ангажирана с решаването на водната криза”, коментира Аврамова и попита:“Ако се оттегля, това ще помогне ли за решаването на водната криза?” Припомняме, че част от жителите на Перник поискаха оставката на министър Аврамова. Тя успокои жителите на града, че нямада има повишение на цената на водата.  “Сушата не е само в Перник, а всички ВиК операторите трябва да въведат водни режими навреме, за да не се стига до спирането на водата”, допълни министърът.   “Разчитам на експертизата и следенето на водните нива на всички водоизточници на питейна вода”, заяви Аврамова. \"Водните асоциации няма да отпаднат след създаването на холдинга\", разкри министърът на регионалното развитие и благоустройството.   \"Държавата не се отказва от европейско финансиране за изграждането на АМ \"Струма\". Знаете, че новите екологични изисквания са високи. Тази година ще предприемем мерки за екологията\", завърши Петя Аврамова относно оттеглянето на апликационната форма за работата по автомагистрала \"Струма\". ", "date": "2020.01.20", "title": "Петя Аврамова: Подаването на оставка не е проблем. Това ще реши ли кризата?"}
{"url": "http://epicenter.bg/article/-quot-Volya-quot--BSP-nyamat-nikakvo-reshenie-na-problema-v-Pernik--te-iskat-samo-da-butnat-pravitelstvoto/204352/2/0", "text": "Депутат от \"Воля\": БСП нямат никакво решение на проблема и искат самоцелно да бъде свалено правителството  \"Решението на \"Воля\" дали да бъде \"За\", или \"Против\" вота на недоверие към правителството ще зависи изцяло от това дали БСП и ГЕРБ ще успеят да предложат адекватни мерки за обезпечаване на нормалните условия за живот на гражданите на Перник, докато се излезе от кризата\", заяви Пламен Христов, депутат от ПГ на \"Воля - Българските Родолюбци\" пред БНТ.    \"Ние не разглеждаме вота толкова като политически акт, колкото като един инструмент именно за това\", добави той.    \"Ние трябва да си отговорим на няколко въпроса, преди да вземаме каквито и да било решения. Тези въпроси ги зададохме на БСП в петък - както всички знаят, имахме среща с тях за обсъждане на вота.   Нашите въпроси бяха следните: Ако вотът на недоверие успее и правителството бъде свалено, вие готови ли сте да доизкарате мандата и какви са мерките, които ще предложите за справяне с кризата? Отговорът беше: \"Не, ние няма да поемем и да доизкараме мандата. Отиваме на избори, на служебен кабинет\".   И на втория ни въпрос те отговориха, цитирам: \"Нито това, нито което и да било следващо правителство може да напълни яз. \"Студена\". От това за нас стана ясно, че БСП нямат никакво решение на проблема и за тях самоцелно трябва да бъде свалено правителството\", заяви Христов.    По думите му, обаче, ГЕРБ пък е допуснал кризата и е назначил \"ревизор за екоминистър\".    \"При тази ситуация сами разбирате колко е труден изборът на \"Воля\", за да вземе решение\", каза Христов.    В сряда имаме среща на парламентарната група, където заедно с експерти ще разискваме този въпрос, и ще вземем нашето решение, прибави той.    Христов прогнозира, че кабинетът \"Борисов\" няма да падне, тъй като управляващата коалиция е в цялост и не вижда никакви сигнали тя да се раздели по този начин.", "date": "2020.01.20", "title": "\"Воля\": БСП нямат никакво решение на проблема в Перник, те искат само да бутнат правителството"}
{"url": "http://epicenter.bg/article/Andrey-Raychev-/204353/2/0", "text": "\"Корнелия Нинова няма да успее да събере необходимото мнозинство от 121 депутати, за да мине вотът на недоверие\", прогнозираха пред бТВ политолозите Андрей Райчев и Стойчо Стойчев. \"Вотовете на недоверие не свалят правителства. Вотът на недоверие има за цел да привлече общественото внимание към някой голям проблем и да нанесе щети на правителството\", коментира Райчев. \"Този вот бе замислен преди ареста на министър Нено Димов. Но арестът беше много силен ход и сега за мен този вот изглежда вече безсмислен. Аз съм от тези, за които този арест е правилен и положителен. Това показва, че няма недосегаеми. Не разбирам обаче защо Нено Димов продължава да лежи в ареста, след като вече не е министър. Ако беше действащ министър, да, щеше да може наистина да повлияе на разследването. Но сега той вече не е министър и не виждам смисъл да е в ареста. За мен това няма да е последния арест. Обществото иска възмездие. Водната криза в Перник раздруса много правителството. Водната криза е сериозен проблем и изисква възможно най-бързо решение. Не може в 21 век да държим 100 000 души без вода. Все пак си мисля, че вотът на недоверие няма да успее, а и нито една партия не е готова за предсрочни избори\", коментира Райчев. \"Този вот на недоверие няма да успее. Нито една от партиите в парламента не иска предсрочни избори. Съмнявам се, че г-жа Нинова ще иска да прави избори в БСП и парламентарни. За водната криза в Перник са виновни всички. Моите уважение към настоящия кмет, но къде беше той по време на предизборната кампания и защо не подаде сигнал, че язовир \"Студена\" е празен\", попита Стойчев.   \"За мен идеята за държавното и общинското управление като цяло е сбъркана в България. Има множество контролни органи и роене на всякакви комисии и подкомисии, като по този начин се размива отговорността. За мен е добра идеята за държавен холдинг за водата. Централизацията ще е полезна в този случай. В холдинга ще има един борд от директори, който ще е ясно, че носи отговорност\", заяви той.", "date": "2020.01.20", "title": "Андрей Райчев: Арестът на Нено Димов няма да е последният. Обществото иска възмездие"}
{"url": "http://epicenter.bg/article/Prezidentat-shte-uchastva-v-otkrivaneto-na-VVVU--quot-Georgi-Benkovski-quot--v-Dolna-Mitropoliya-/204355/2/0", "text": "Президентът Румен Радев ще вземе участие днес в тържественото откриване на Висшето военновъздушно училище \"Георги Бенковски\" в Долна Митрополия. В церемонията ще се включи и вицепремиерът и министър на отбраната Красимир Каракачанов. С ритуал ще бъде връчено бойното знаме на възстановеното авиационно училище, предаде БНР.    В 11 часа президентът и върховен главнокомандващ на въоръжените сили Румен Радев ще приеме почетния караул, след което ще наблюдава ритуала по връчване на бойното знаме и ще произнесе слово.    Ритуалът по връчване на бойното знаме включва традиция , датираща от 1937 г. Тя ще бъде спазена и днес като министърът на отбраната Красимир Каракачанов и началникът на Училището ген. Юлиян Радойски ще забият два пирона в дръжката на бойното знаме, олицетворяващи начало и ангажираност към този род войска.  „Да го изведа на национално равнище, на първо място и в международен план да бъде сред първите военни училища в Европа и в света“, каза генерал Радойски за целите, които си е поставил.    За откриването са поканени още военни командири, дългогодишни инструктори-пилоти, преподаватели и военно-родолюбиви организации.", "date": "2020.01.20", "title": "Президентът ще участва в откриването на ВВВУ \"Георги Бенковски\" в Долна Митрополия "}
{"url": "http://epicenter.bg/article/Evelina-Slavkova--Statukvoto-shte-naddelee-pri-vota-na-nedoverie-/204356/2/0", "text": "Вотът на доверие или недоверие е давал резултат по-скоро през 90-те години. Пред последните 10-15 години обаче това не е така, каза в предаването „Преди всички“ по БНР политологът от изследователски център „Тренд“ Евелина Славкова.    „Вотът на недоверие е много силен инструмент на демокрацията и много честото използване води по-скоро до неговото изхабяване, обезценяване, когато наистина не си сигурен, че може да доведе до по-сериозни резултати“, коментира политологът.    Това е четвъртият вот на недоверие, който опозицията внася в Народното събрание за гласуване. И трите до този момент бяха неуспешни. Не мисля, че четвъртият ще бъде по-различен, прогнозира Славкова.    Извън чистата математика – 104 депутати да подкрепят вота, тя изтъкна други аргументи за неуспеха му.    „От друга страна нито една от политическите сили в НС не са готови за избори. Дори на самата БСП ѝ предстои тежка година в контекста на вътрешните избори, които ще претърпи, трябва да си изберат лидер. В момента партията ще бъде много съсредоточена върху изборните отчети по места, кампания, защото сме убедени, че от страна на вътрешната опозиция в БСП ще има кандидати. Там ще се разгръщат интересни процеси и няма как БСП да бъде консолидирана хем да действа по линия на вътрешните избори, хем в посока на предсрочни парламентарни избори.“    По-малките формации пазят спокойствието на правителството, за да бъдат сигурни, че ще изкарат пълен парламентарен мандат, отбеляза още Славкова.    „Защото гаранцията, че няма да намерят място в следващото народно събрание – никой няма гаранция, особено от малките. Така че, по един или друг начин, всеки ще крепи статукво до последно, защото никой не би искал да напусне Народното събрание. Това е тъгата и цинизмът в цялата ситуация. И тук не говорим само за правителството на Борисов, а и за всяко едно правителство, в което всеки се стреми да запази своите позиции, независимо от безобразията, които се случват.“    Как се позиционира ДПС в предстоящия вот? ДПС като част от опозицията не изненадват със становището си да подкрепят вота на недоверие, допълни Евелина Славкова и припомни изказвания на почетния председател на партията Ахмед Доган, че не е време за предсрочни избори.", "date": "2020.01.20", "title": "Евелина Славкова: Статуквото ще надделее при вота на недоверие "}
{"url": "http://epicenter.bg/article/Stanislav-Vladimirov--Pernichani-nyama-da-polzvat-vodniya-resurs-na-stolichani-/204359/2/0", "text": "В събота беше предложено Перник да взима вода от София. Според кмета на Перник Станислав Владмиров това предложение е най-доброто. \"Това дава спокойствие, че няма да изпаднем в още по-голяма криза, това дава възможност за по-бързото пълнене на яз. Студена\", каза той в студиото на сутрешния блок на  .    По негово мнение проблемът няма да се прехвърли от Перник в София. Той обясни, че ще се използва транзитно ВиК структурата на столицата.    „Столичани трябва да бъдат спокойни, че перничани няма да ползват от техните водни ресурси“, заяви Станислав Владимиров. Той обясни, че водоподаването ще е в много малък обем и няма как да повлияе на ВиК инфраструктурата на София. Става въпрос за количества от 300-350 литра.    Станислав Владимиров: „Нормално е между два съседни града да има такъв тип връзки. Двата града са много тясно свързани икономически, нормално е и ВиК инфраструктурно. Тази връзка ще е реверсивна. Може да се наложи някога да се подава вода от яз. Студена към Столична община. Кметът обясни, че няма да има увеличение на цената на водата за Перничани.    ВиК дружеството в Перник вече има нов управител. Кметът Владимиров вече се е срещнал с него. Днес предстои още една среща между двамата.    „Много аварии се отстраниха последните месеци. Следващите няколко дни започва и подмяната на подземната ни инфраструктура с цел да се намалят загубите на питейна вода по улиците на Перник“, каза още Владимиров.    Кметът продължава и със срещите си с ръководството на \"Стомана\". От там са изразили притеснение, че при по-ниски температури техните сондажи няма да могат да доставят необходимата вода за нуждите на предприятието.    В събота е бил обсъден варианта да се ползва вода от яз. Пчелина.    За сега няма риск от стачка на работниците на \"Стомана\".", "date": "2020.01.20", "title": "Станислав Владимиров: Перничани няма да ползват водния ресурс на столичани "}
{"url": "http://epicenter.bg/article/V-SEM-zapochvat-izslushvaniyata-na-kandidatite-za-generalen-direktor-na-BNR-/204363/2/0", "text": "В Съвета за електронни медии започнаха изслушванията на кандидатите за генерален директор на Българското национално радио, който трябва да бъде избран на 22 януари. В надпреварата за поста участват шестима кандидати, припомнят от националното радио.    Изслушванията ще се проведат днес и утре в поредност съгласно входящия номер на заявлението на всеки от кандидатите за участие в процедурата за избор на генерален директор на БНР.    Днес пред членовете на СЕМ ще представят своите концепции Жени Гаджалова, Антон Митов и Андон Балтаков. Другите трима кандидати за поста са Митко Димитров, Даниела Манолова и Александър Велев, които ще бъдат изслушани в СЕМ утре.    До конкурса за избор на нов генерален директор на общественото радио се стигна, след като СЕМ прекрати предсрочно мандата на Светослав Костов в средата на октомври миналата година и избра за временно изпълняващ длъжността Антон Митов.    Светослав Костов пък оглави БНР малко повече от 3 месеца преди да се стигне до предсрочното прекратяване на мандата му заради скандала, който се разрази около спирането на ефирното излъчване на програма „Хоризонт“ за близо 5 часа на 13 септември.  ", "date": "2020.01.20", "title": "В СЕМ започват изслушванията на кандидатите за генерален директор на БНР "}
{"url": "http://epicenter.bg/article/Prof--Georgi-Rachev--Voda-se-krade--tova-e-fakt-i-se-vizhda-po-nivoto-na-ne-edin-ili-dva-yazovira-/204365/2/0", "text": "Водната криза в Перник е показала проблема с водоснабдяването в България и това, че се точат язовири у нас. Това каза в сутрешния блок „Добро утро, България“ на Радио „Фокус“ климатологът проф. Георги Рачев. Според него е ясно, че у нас се точат язовири и при управлението им има безстопанственост, защото големи язовири са по-празни, отколкото трябва да бъдат.    „Искам отговорно да подчертая. От 1999 година в България има повече валежи от нормата и при първия малко по-сух период лъснаха всички проблеми на некадърното управление на българските води. Това не е само с язовирите, това е с водата за напояване, с минералните извори. Краде се вода, това е факт и това се вижда по нивото не на един или два язовира“, каза климатологът.    Проф. Георги Рачев заяви, че проблемът ще продължи, защото няма да има отток и не може да се обвинява природата за безхаберието ни.    Климатологът допълни, че в дългосрочните прогнози се вижда и топъл месец февруари, без валежи.  ", "date": "2020.01.20", "title": "Проф. Георги Рачев: Вода се краде, това е факт и се вижда по нивото на не един или два язовира "}
{"url": "http://epicenter.bg/article/Pochitame-Sv--Evtimiy--dnes-e-i-Petlyovden-s-narodni-rituali-za-zdrave/204366/2/0", "text": "На 20 януари Православната църква почита паметта на св. Евтимий, Патриарх Търновски. Последният търновски патриарх свети Евтимий е роден през 1327 г. Той започва своя дълъг път като монах в Килифаревския манастир до Търново и като книжовник. Той основава известната и реномирана Търновска книжовна школа. В отсъствие на цар Иван Шишман организира и насърчава защитниците на обсаденото Търново.   Легенда разказва, че когато градът пада под турското робство, турчин замахнал с ятаган, за да убие свети Евтимий. Щял да нанесе удар върху светия мъж и се случило чудо – ръката на насилника се вцепенила и увиснала във въздуха. Турците прозрели Божия намеса и се отказали да убиват свети Евтимий. Затова го заточили в Бачковския манастир, където умира през 1402 г.   20 януари е и Петльовден по нов стил. Чества се и на 2 февруари по стария. Народът нарича този празник още Ихтим и Петеларовден. Основното обредно действие е коленето на петел във всяка къща, в която има мъжка челяд. Целта е да растат момченцата здрави, да се развиват като истински юначни мъже. На някои места св. Евтимий се възприема като господар на детските болести и може да предпази малките от \"детеш-ката\" или \"вънкашната\" болест (детски паралич и епилепсия). Празникът е семантично свързан с обредноста на Бабинден, посветен е на здравето и нормалното полово съзряване на момчетата. Обредната жертва се коли на прага на дома (обикновено от 15-16-годишен юноша). С кръвта на заклания петел или направо с отрязаната глава колачът (петеларят) прави кръст по челата на всички момчета в къщата, за да са здрави през годината. Кръст рисува и по външните врати и порти. Главата, обърната на изток, забожда на портата. Краката захвърля на покрива на къщата, а перата запазва - за лековито баене, за украса на празничните знамена (колуни). В къщи, в които има момичета, колят кокошка. Месят се обредни пити, кравайчета, приготвят се баница, зелник и пр. Закланият петел се сварява цял. Част от храната се раздава на роднини и съседи за здраве. Майките на малки момченца ходят при бабата акушерка на гости, даряват я с къдели вълна и наниз люти чушки. Вълната е символ на женското начало, лютите чушки - на мъжкото.   Майките заедно приготвят знамето колун от петльови пера, червени конци, бръшлян и здраве. На този ден имен ден празнуват: Евтим, Евтимия и техните производни - Евта, Евтими, Евтимко, Евтима, Евтимица, Ефта, Ефталия, Тимо, Тимко, Тимчо; Тима, Тимка.   Източник: Канал 3", "date": "2020.01.20", "title": "Почитаме Св. Евтимий, днес е и Петльовден с народни ритуали за здраве"}
{"url": "http://epicenter.bg/article/Milka-Hristova--Iskame-garantsii-za-vodata-na-Sofiya--lipsva-dostatachno-i-ubeditelna-informatsiya/204369/2/0", "text": "„БСП за България\" в СОС ще вземе своето окончателно решение за осигуряване на вода за Перник през водопроводната мрежа на София, когато получи достатъчно информация и отговори на конкретни въпроси, от които да бъдем убедени, че решавайки един изключително тежък проблем в Перник, няма да стане причина за възникването на друг, който да засегне интересите на столичани. Това каза Милка Христова, зам.- председател на СОС, заместник-председател на БСП - София и член на ИБ на БСП пред БНР, съобщиха от пресцентъра на БСП.   „В този смисъл, смятаме че заклинанията и обещанията не са достатъчни, не вършат работа, затова искаме гаранции за водата на София, както и че от заседанията на постоянната комисия по инженерната инфраструктура, както и от тези на останалите комисии, ще получим достатъчно и убедителна информация по поставените въпроси, която към момента липсва\", посочи Христова.    Тя допълни, че от левицата разбират нуждата от спешни мерки за решаване на възникналата хуманитарна криза, но допълни, че подобни отговорни решения не трябва да се взимат само с емпатия и емоции, а и с нужните експертни уверения и информация, че предложените мерки са безопасни и ефективни.   „Трябва да бъдем изключително внимателни- решавайки един проблем, да не създадем друг. Важен е и финансовият аспект тук. Става ясно, че основната отговорност по провеждането на водата и осигуряването на нужното водоподаване ще бъде реализирано от концесионера „Софийска вода“. До момента обаче нямаме надеждна информация относно механизма, по който ще се отчитат тези допълнителни разходи и гаранции дали това няма да се отрази на и без друго високите сметки на столичани, за таксите, които те плащат за водоподаването и използването към Софийска вода\", заяви Христова.    Тя напомни, че е станало ясно какво е предложението на министерството, но заяви, че те нямат никаква проектна готовност, както и че не трябва да се подминава състоянието на язовир \"Бели Искър\", предвид скандалите от 2017-2018-та година относно неговото състояние и възможност стената му да издържи на тежко водоподаване.   „За да се осигури безопасността на стената на язовир „Бели Искър\", ще се поддържат по-ниски нива на водата в него. А сега разбираме, че към него вече са прехвърлени обеми вода от язовир „Белмекен\". И веднага задавам въпрос - как това кореспондира с безопасната му експлоатация, която изисква ниско ниво? Какво е това ниско ниво? Ще бъде ли спазено? Ще бъде ли гарантирана София и всички прилежащи области, в това число и град Самоков, срещу евентуални аварии. Също и състоянието на Рилския водопровод, който осигурява 25% от нуждите на вода на столичани. Не е тайна, че водопроводът е стар. Нямаме данни или проект, че този водопровод ще успее да издържи на водното налягане от подаването на тези допълнителни 300 литра в секунда. Още по-сериозен проблем - няма никаква информация, водопроводът от отклонението до Бучино, което следва да бъде продължено с новия водопровод, има ли нужната проводимост, тъй като Рилският водопровод в различните си части не е с еднакъв капацитет.   Спестява се изключително важното обстоятелство, че Мало Бучино се намира по-ниско от височината на квартал „Изток\" в Перник, до който трябва да бъде отнесена водата. Това задължително изисква създаването на помпена станция, която не може нито да бъде проектирана, нито изградена в рамките на този 35 или 40 дневен срок, който ни се обещава. Как ще се отрази смесването на водата върху качеството на водата, която потребяват софиянци от Рилския водопровод? Ще се отрази ли промяната в налягането в Рилския водопровод на качеството на водоподаването по високите етажи на сградите в София?\", попита Христова.    „БСП за България\" очаква експертни оценки, а не само политически изказвания и обещания, защото притесненията на левицата са по отношение на времето, в което се прави това предложение и по отношение на класическата готовност за неговата реализация.   Милка Христова попита и дали е случаен фактът, че това предложение се обявява точно в седмицата, в която се обявява вотът на недоверие, който е пряко свързан с кризата в сферата на екологията и по отношение на сектори „въздух\", „вода\", „отпадъци\" и дали не е това поредната ПР акция на премиера и правителството, които очакват с това конкретно предложение, което няма как да бъде оценено експертно в такъв кратък период, да се замете отговорността.", "date": "2020.01.20", "title": "Милка Христова: Искаме гаранции за водата на София, липсва достатъчно и убедителна информация"}
{"url": "http://epicenter.bg/article/Borisov--Bog-da-prosti-Blagovest-Sendov---erudiran-uchen-i-politik/204374/2/0", "text": "\r\n \r\n „Бог да прости Благовест Сендов – ерудиран учен и политик.“ Това написа във Фейсбук премиерът Бойко Борисов. \r\n   \r\n „Изказвам най-искрени съболезнования на близките му!“, пише още министър-председателят. \r\n   \r\n На 19 януари 2020 г. на 87-годишна възраст почина световноизвестният български математик акад. Благовест Сендов. Предполага се, че причината е инфаркт. \r\n \r\n \r\n", "date": "2020.01.20", "title": "Борисов: Бог да прости Благовест Сендов – ерудиран учен и политик"}
{"url": "http://epicenter.bg/article/BSP-i-ABV-provezhdat-konsultatsii-za-vota-na-nedoverie-/204376/2/0", "text": "БСП и АБВ провеждат консултации за вота на недоверие, предаде Агенция \"Фокус\".  Срещата се провежда в зала \"Запад\" на Народното събрание и е част от консултациите на социалистите с извънпарламентарните партии.    Недоверието към третото правителство на Бойко Борисов е на тема „Провал в политиката на околната среда и водите“. Сред мотивите на социалистите са кризата с водата в Перник и мръсният въздух.  От страна на БСП в срещата участват зам.-председателите на ПГ на „БСП за България“ Крум Зарков, Георги Свиленски и Христо Проданов. Там е и зам.-председателят на Комисията по околна среда и член на Изпълнителното бюро на партията Манол Генов.    В срещата от страна на АБВ са лидерът на партията Румен Петков, заместник-председателят Любомира Ганчева и председателят на АБВ – София Емил Кало.", "date": "2020.01.20", "title": "БСП и АБВ провеждат консултации за вота на недоверие "}
{"url": "http://epicenter.bg/article/Vezhdi-Rashidov-za-prodadeniya-medalyona-na-han-Omurtag--Nyama-shans-darzhavata-da-si-go-varne-obratno/204380/2/0", "text": "\"Нормалните политически пазарлъци започват да се появяват преди такива вотове. По-важно е това, което се случва. Сериозната част от разговора е, че се прие как за 40 дни да се прокара вода от Белемекен до Перник. Грешки са допуснати от господин другаря Живков\", коментира председателят на комисията по култура в НС Вежди Рашидов в студиото на \"България сутрин\" по телевизия „България он ер“.    Според него всички канали, които са правени в България преди 1989 г., започват да \"гърмят\" по времето на Борисов.    Вода няма, хората са в криза, а те искат да се забавляват да свалят правителството\", каза Рашидов пред Bulgaria ON AIR. Златен медальон с изображение на хан Омуртаг и с потвърден произход е предложен на търг в Ню Йорк. Има ли шанс България да успее да си върне антикварната ценност?    \"Аз бях един малкото министри, който върна от Канада 21 хил. антики, които те не бяха длъжни да ни връщат\", припомни Рашидов.    Според него културно наследство се изнася с протекциите на много високи етажи на властта и няма шанс държавата да върне обратно откраднатия медальон.    \"Свършена е работата. Единстеният шанс е бил да не изпуснем да замине от държавата\", каза той.    В края на май Рашидов организира европейски форум, който да обсъди проблемите в сферата с незаконната търговия на културни ценности.    \"Всичко това е проблем на света и на Европа\", отбеляза Рашидов. Той смята, че са необходими драконовски мерки, които да се борят с престъпниците.    Друга тема, която предизвика обществена реакция, е проектът за реконструкция на площад \"Св. Неделя\". Софийската света митрополия се противопостави на проекта на архитект Фуксас за новата визия на площада.  \"В момента има един прекрасен проект. Църквата ще седи в тази среда като едно бижу, ще се открои. Аз съм против самодейността, която се вихри в България. Всеки втори разбира от всичко. Българската православна църква трябва да се занимава с благотворителност и вярата на хората, а не с архитектура\", категоричен беше Рашидов.   \"Трябва да диша това централно пространство. България е осеяна с паметници, които светят - кич до кич. Градската среда е на всички нас и трябва да е създавана от професионалисти\", отбеляза Рашидов.    По негово предложение в средата на 2020 г. ще бъде преиздаден романът \"Под игото\".   \"Вазов е христоматиен писател. Много деца вече не знаят кой е той. Да бъде точно \"Под игото\" се реши на колективна среща. Но аз бих издал по-непознатите неща на Иван Вазов. Той не е само \"Под игото\", заяви Рашидов.", "date": "2020.01.20", "title": "Вежди Рашидов за продадения медальон на хан Омуртаг: Няма шанс държавата да си го върне обратно"}
{"url": "http://epicenter.bg/article/Stolichniyat-obshtinski-savet-reshava-dali-da-odobri-spasitelniya-voden-plan-za-Pernik-/204381/2/0", "text": "Днес ще бъде обсъдено искането на правителството и кмета на Перник да се ползва водопреносната мрежата на София, за да се насочи вода към Перник от водосбора на язовир \"Белмекен\". Това ще стане по време на заседанието на Постоянната комисия по инженерна инфраструктура и енергийно планиране в Столичния общински съвет. Приложението на решението, което беше взето в събота на среща при премиера Бойко Борисов, зависи от Столична община, предаде БНР.    Водата на София ще бъде запазена, увери столичният кмет Йорданка Фандъкова. В същото време общинските съветници ще разгледат възможността да се помогне на Перник.    \"Получихме предложение и молба от правителството и от кмета на Перник да помогнем да преведем допълнителни количества вода до Мало Бучино, откъдето вече държавата да си изгради връзката за Перник. Говорим единствено и само за ползване на водопреносната мрежа“, уточни Йорданка Фандъкова.    Министърът на околната среда и водите Емил Димитров също увери, че водният спасителен план за Перник с транзитно ползване на подземната ВиК инфраструктура на столицата по никакъв начин няма да засегне водата на София.    „Не е вода на София - само ще я налеем в язовира, а от там ще премине по тръбите и ще замине за Перник. В случай, че има и най-малкото съмнение - кранът ще бъде в ръцете на \"Софийска вода\" и винаги може да го спре“, коментира екоминистърът.    Ще сработи ли планът на управляващите за осигуряване на вода за Перник от язовир Белмекен?    За Пламен Никифоров, дългогодишен директор на дирекция \"ВиК\" в МРРБ, тази идея е „единственото, което в момента може да бъде изпълнено“.    „Въпросът е дали може да се изгради навреме, за да може да се включи в действие преди да започне снеготопенето, защото критичните месеци за Перник вероятно ще бъдат след около месец“, посочи той в предаването \"Преди всички\".    Отклонението на 5 или 10 милиона кубика вода за допълнително водоснабдяване на Перник няма да се отрази в негативни размери на енергодобива, за който се ползва водата на язовир \"Белмекен\", смята експертът.    Язовирът има обем от 144 милиона кубика, а годишно преработва над 240 милиона кубика.    Във връзка с необходимостта от ремонт на стената на язовир \"Бели Искър\", крие ли рискове допълнителното натоварване с вода?    Има ограничения в ползването на язовира до най-високото му ниво. Системата, по която в него ще влизат допълнителни количества обаче не означава, че той ще се напълни повече и ще се създаде по-голямо налягане, заяви Пламен Никифоров.    „Той няма да се натовари статически допълнително, за да създаде проблеми. Това не означава, че там не трябва да се предприемат действия, още може би тази година, за отстраняването на проблемите с язовирната стена“, коментира Никифоров.    Трябва да се провери дали водопроводите до София, през София и до Мало Бучино имат капацитет да проведат допълнително 300 литра в секунда, уточни той. По думите му, едва след множество проверки и хидравлични изчисления може да се осъществи водната връзка между Мало Бучино и Перник.    Трасето е с дължина 13,5 км, но преминава през пресечена местност, което го прави по-трудно за изпълнение. Геоложките проучвания са задължителни заради възможността да има свлачища и зони, през които бъдещият водопровод не може да премине, допълни Пламен Никифоров.    Групата общински съветници от БСП е склонна да подкрепи решаването на хуманитарната криза, която се развива само на 20 километра от София, каза пред „Хоризонт“ Милка Христова, общински съветник от БСП.    Извън емоциите и емпатията обаче групата на БСП ще вземе своето окончателно решение, едва след като получи достатъчно информация и отговори на конкретни въпроси, съобщи Христова.    Не бива да се подминава състоянието на стената на язовир \"Бели Искър\", каза още Христова, според която сега стои въпросът как ще се гарантира, че няма да настъпят евентуални аварии заради допълнителното водно натоварване.  ", "date": "2020.01.20", "title": "Столичният общински съвет решава дали да одобри спасителния воден план за Перник "}
{"url": "http://epicenter.bg/article/GERB--Shte-promenim-zakona--v-sluchaite-na-ubiystva-nyama-da-se-namalyavat-nakazaniyata-na-nepalnoletni/204384/2/0", "text": "Внасяме законодателна промяна в случаите на убийства да не е задължителна редукцията на наказанията на непълнолетни. Това каза по време на брифинг в Министерски съвет народният представител от ПГ на ГЕРБ и член на Вътрешна комисия Маноил Манев след среща Асен Руменов - баща на убитата Андреа от Галиче при премиера Бойко Борисов, предаде Агенция „Фокус“. Манев отбеляза, че срещата е била изключително тежка. В нея участва и главният прокурор Иван Гешев, уточниха от правителствената информационна служба. „На срещата премиерът възложи на мен като народен представител и на колегите от парламентарната група във възможно най-кратки срокове с дебат бърз и комуникация с Прокуратурата да изготвим текст, който да махне всичко това. Някой, който извършва тежко престъпление срещу личността, да знае, че по определение, защото е между 16 и 18 години ще му се размине, ще му бъде намалена присъда. Идеята, която вече знаете и познавате, е да няма предварително гаранция за редукция на престъплението за непълнолетни, извършили престъпление срещу личността\", каза Манев. По думите му това е законодателната мярка, която ще бъде изпълнена.   „Премиерът Борисов категорично застава зад позицията ни и казва, че това не може да продължава така, защото мъката на хората не може да бъде измервана само с обещания за мерки. Трябва да се случи веднага. Важното е също да подчертаем, че на срещата бяха изложени и мерките, които Прокуратурата започва да провежда по отношение на подобни деца. Те ще получат подкрепата на парламентарната група и на политиците. Те са една крачка в правилната и полезната посока\", допълни народният представител от ГЕРБ.   Сийка Милева, говорител на главния прокурор, каза че Иван Гешев е наредил проверка на всички лица с две-три висящи производства и ако има нарушения на мерките за неотклонение, и ако те не се спазват, наблюдаващите прокурори ще искат по-тежки мерки за неотклонение. Целта е намаляване на битовата престъпност и да не се повтаря трагедията в село Галиче.    „Този изрод, извинявам се за израза, първо е направил нападение над беззащитен човек по особено жесток начин. След това и нападение над полицаи. И единственото, което е получил, е пробация и условна присъда. Ако беше наказан тогава, това нямаше да се случи”, каза бащата на Андреа - Асен Руменов.  ", "date": "2020.01.20", "title": "След среща при Борисов - без намалени присъди за непълнолетни, извършили убийства (СНИМКИ, ВИДЕО)"}
{"url": "http://epicenter.bg/article/Borisov-otiva-v-Shveytsariya-za-Godishnata-sreshta-na-Svetovniya-ikonomicheski-forum-v-Davos-/204418/2/0", "text": "Министър-председателят Бойко Борисов заминава за Швейцария, където ще участва в 50-ата Годишна среща на Световния икономически форум в град Давос. Тя ще се проведе от 21 до 24 януари. Темата на тазгодишната среща е „Заинтересовани страни за един кохерентен и устойчив свят”. Очакват се около 3000 участници във форума, сред които президентът на САЩ Доналд Тръмп, федералният канцлер на Германия Ангела Меркел и председателят на Европейската централна банка Кристин Лагард, съобщиха от правителствената информационна служба.    В първия ден от форума премиерът Борисов ще участва в сесията на тема „Диалог за дипломацията на Западните Балкани“. Сесията служи като продължение на стратегическия диалог за Западните Балкани, една от основните инициативи на дневния ред на форума в Давос по темата за Европа. Акцент ще бъде поставен върху регионалното сътрудничество в контекста на икономическото развитие на региона.    Премиерът Борисов ще се включи и в дискусия, посветена на Централна и Източна Европа, като фокус на разговора ще бъдат възможните решения, които бизнесът и правителствените лидери могат да дадат за насърчаването на устойчивия растеж и развитие.    В рамките на първия ден на форума в Давос министър-председателят Бойко Борисов е поканен и на вечеря, давана от основателя на Световния икономически форум професор Клаус Шваб.    В сряда премиерът Борисов ще участва в неформалната среща на световните икономически лидери на тема „Доминираща Европа“. Сред основните акценти на дискусията ще бъдат предизвикателства пред европейската конкурентоспособност.    По време на визитата си в Давос министър-председателят Борисов ще проведе и двустранни срещи.  ", "date": "2020.01.20", "title": "Борисов и Тръмп в Давос за Годишната среща на Световния икономически форум"}
{"url": "http://epicenter.bg/article/Yotova-za-akad--Sendov--Kato-politik-ni-nauchi--che-uspehi-se-postigat-samo-kogato-ima-konsensus/204421/2/0", "text": "Вицепрезидентът Илияна Йотова отбеляза във Фейсбук по повод кончината на бележития учен и общественик акад. Сендов:   \"Акад. Благовест Сендов ще остане в историята на България като един от най-големите съвременни учени със световна слава, известен с новаторския си дух, предал знанията и уменията си на редица поколения. Като политик ни научи, че успехи се постигат само когато има консенсус. Ще запомним чудесното му чувство за хумор, ведрия му поглед към живота и вярата, че \"след нова есен и нова зима на света му предстои пак пролет\". Поклон пред паметта му!\"    ", "date": "2020.01.20", "title": "Йотова за акад. Сендов: Като политик ни научи, че успехи се постигат само когато има консенсус"}
{"url": "http://epicenter.bg/article/Britanskoto-pravitelstvo-obmislya-da-premesti-Kamarata-na-lordovete-izvan-London/204368/7/0", "text": "Британските консерватори съобщиха вчера, че правителството обмисля да премести Камарата на лордовете - неизбираемата горна камара на британския парламент - извън Лондон, за да възстанови връзката с избирателите, предаде ДПА, цитирана от Dariknews.   Председателят на Консервативната партия Джеймс Клевърли заяви, че това е идея, който министрите обмислят. В местните медии бе тиражирана информация, че Камарата на лордовете може да бъде преместена от лондонския Уестминстър в Йорк, малък град в североизточната част на Англия.    Обмисляме различни варианти как да направим така, че всяка част от Обединеното кралство да се чувства свързана с политиката, каза Клевърли пред \"Скай нюз\". Референдумът (за Брекзит) през 2016 г. не беше само за отношенията ни с Европейския съюз, в него ставаше дума и за милиони хора и техните отношения с политиката като цяло, добави той.", "date": "2020.01.20", "title": "Британското правителство обмисля да премести Камарата на лордовете извън Лондон"}
{"url": "http://epicenter.bg/article/Trima-zaklani-v-London--politsiyata-vodi-razsledvane-/204371/7/0", "text": "Трима души са били наръгани и убити в североизточната част на Лондон, като полицията все още изяснява детайлите около престъплението, пише британското издание The Independent, цитирано от Агенция \"Фокус\".    Полицията в Лондон е била повикана близо до железопътна гара в британската столица в късните часове на 19 януари, където е открила телата на трима мъже. И тримата са били мъртви, когато органите на реда са пристигнали.    „Макар разследването на този трагичен инцидент да е в начален етап, това вероятно е тройно убийство“, каза Стив Клеймън, ръководител на разследването.  Той уточни, че на този етап не е известно какъв е бил мотивът за убийствата, и ще се въздържа от допълнителни коментари, докато не бъдат установени повече детайли.    Лондонските спешни служби също потвърдиха, че са получили информация за наръгване близо до гара „Seven Kings”. Те уточниха, че са изпратили множество медицински екипи на местопроизшествието, включително хеликоптер.    „За съжаление, въпреки усилията ни, и тримата мъже бяха обявени за мъртви“, казаха от спешните служби.    Все още няма информация за заподозрени и не са осъществени арести.  ", "date": "2020.01.20", "title": "Трима заклани в Лондон, полицията води разследване "}
{"url": "http://epicenter.bg/article/Sarbiya-e-zakupila-ot-Rusiya-sistemi-za-protivovazdushna-otbrana--Pantsir-S1--/204377/7/0", "text": "Русия и Сърбия са сключили договор за доставка на една батарея от системите за противовъздушна отбрана \"Панцир-С1\", съобщава РИА Новости, като се позовава на източник от московската служба за военно-техническо сътрудничество. Споразумението е било подписано още през 2019 г.    „Вече започна прилагането (на договора), и то ще приключи през 2020 г.“, заявява източникът.    Една батарея включва шест системи „Панцир С1\". В края на октомври 2019 г. президентът на Сърбия Александър Вучич по време на ученията „Славянски щит“ говори за обществени поръчки от такъв тип, но тогава ставаше дума само за една система. Тогава Вучич подчерта, че Белград има желание да закупи и използва и системи за ПВО С-400.    Сърбия е един от най-големите вносители на руско оръжие и военна техника в Европа. По-рано Белград закупи и седем вертолета Ми-17 и Ми-35 от Москва, а също така получи и шест изтребителя МиГ-39, както и десет бронетранспортьора БРДМ-2МС.     ", "date": "2020.01.20", "title": "Сърбия е закупила от Русия системи за противовъздушна отбрана „Панцир С1“ "}
{"url": "http://epicenter.bg/article/Proveryavat-za-bombi-nad-100-uchilishta--detski-gradini-i-targovski-tsentrove-v-Moskva-/204379/7/0", "text": "Повече от 150 обекта в руската столица се проверяват след получени анонимни заплахи за бомби, съобщи представител на московските специални служби, цитиран от ТАСС.   \"Имаше обаждания за заплахи от бомби в 85 училища, 16 детски градини и 20 търговски центъра“, заяви представителят. 11 районни съдилища и всички станции на метрото също се проверяват. Заплахи са постъпили и за всички московски болници.   Проверките се извършват от специалисти на оперативните служби със съдействието на кинолози.   От 28 ноември се наблюдава „бум“ на телефонни обаждания, съобщаващи за заплахи от бомби в различни институции в Москва и Санкт Петербург. Според оценки на руските медии, близо 1,2 милиона души са евакуирани от края на ноември поради фалшиви съобщения за заплахи от бомби. До момента нито една от заплахите не се е потвърдила.", "date": "2020.01.20", "title": "Проверяват по анонимни сигнали за бомби над 150 обекта в Москва "}
{"url": "http://epicenter.bg/article/Dvama-ubiti-i-15-raneni-pri-strelba-v-amerikanskiya-grad-Kanzas/204385/7/0", "text": "Полицията в американския град Канзас, щата Мисури, съобщи за най-малко двама убити и 15 ранени при стрелба пред бар, предаде Асошиейтед прес, цитирана от БТА.   Служители на полицията са били изпратени на място малко преди полунощ след сигнал за стрелба. Силите на реда съобщават, че в различни болници в района са откарани поне 15 ранени, трима от които в критично състояние.    Говорител на полицията поясни, че полицаите са открили \"хаотична сцена\" и е трябвало да потърсят подкрепление. Двама души са открити мъртви на паркинг, включително една жена.    Полицията смята, че стрелецът е единият от загиналите. Говорителят съобщи, че нападателят е открил огън по хора, които са чакали на опашка пред бара, но мотивите все още не са известни. Стрелецът е бил застрелян от въоръжен охранител.  ", "date": "2020.01.20", "title": "Двама убити и 15 ранени при стрелба в американския град Канзас"}
{"url": "http://epicenter.bg/article/Kitay-zabranyava-plastmasovite-torbichki-i-slamki/204390/7/0", "text": "Китай ще забрани неразградимите пластмасови торбички в големите градове и сламките за еднократна употреба в ресторантите до края на тази година в опит да намали отпадъците, съобщава Dariknews.    Страната е един от най-големите потребители на пластмаса в света и планът е насочен към 30-процентно намаление на неразградими опаковки за еднократна употреба в заведенията за хранене в големите градове в рамките на 5 години.    В документ, публикуван в неделя, Националната комисия за развитие и реформи и Министерството на екологията и околната среда посочват, че производството и продажбата на пластмасови съдове и опаковки от стиропор за еднократна употреба ще бъдат забранени до края на годината.    Планът предвижда и забраната на сламки за еднократна употреба в ресторантьорството, а пластмасовите изделия за еднократна употреба трябва да излязат от „активна употреба“ в хотелите до 2022 г.  Властите заявиха, че до 2025 г. планират ефективно да контролират замърсяването с пластмаса и да намалят количеството отпадъци в ключови градове в рамките на новосъздадена система за управление.  Китай е произвел 210 милиона тона боклук през 2017 г., според данни на Световната банка, което е предупреждение, че до 2030 г. производството  може да скочи до 500 милиона тона годишно.    Целите на кампанията се простират също върху пластмасови опаковки, използвани в пощенските услуги. Търговските обекти за пощенска доставка в области като Пекин, Шанхай и Дзянсу ще забранят използването на неразградими пластмасови опаковъчни торби и еднократни пластмасови опаковки до края на 2022 година.", "date": "2020.01.20", "title": "Китай забранява пластмасовите торбички и сламки"}
{"url": "http://epicenter.bg/article/Berlinskata-konferentsiya-za-mira-v-Libiya-priklyuchi-bez-sporazumenie/204398/7/0", "text": "По време на Берлинската конференция командирът на Либийската национална армия (ЛНА) Халифа Хафтар е отказал да подпише споразумение за прекратяване на огъня, твърди дипломатически източник в Москва, съобщава РИА Новости, цитирана от Агенция \"Фокус\". „Той се държеше странно, изключи телефона си, не говореше с никого, и без да предупреди си отиде“, добави събеседникът на РИА Новости. Берлинската конференция за мира в Либия се проведе няколко дни след преговорите в Москва с участието на представители на Русия и Турция. Тогава Хафтар също напусна руската столица, без да подпише споразумение за прекратяване на огъня с правителството на Триполи, ръководено от Файез Сарадж.", "date": "2020.01.20", "title": "Берлинската конференция за мира в Либия приключи без споразумение"}
{"url": "http://epicenter.bg/article/Teheran-smyata-za-irantsi-patnitsite-s-dvoyno-grazhdanstvo-v-svaleniya--quot-Boing-quot-/204402/7/0", "text": "Иран смята пътниците с двойно гражданство, които са били на борда на сваления по погрешка този месец украински самолет, за ирански граждани, съобщи днес говорителят на външното министрество в Техеран, цитиран от БТА.   Иран не признава двойното гражданство. Много от 176-имата души, загинали в катастрофата, бяха иранци с двойно гражданство. Сред загиналите има 57 канадски граждани. \"Информирахме Канада, че Техеран смята хората с двойно гражданство, убити в самолетната катастрофа, за ирански граждани...Иран оплаква смъртта им\", каза говорителят Абас Мусави на излъчвана по телевизията седмична пресконференция. По повод задържането за кратко на британския посланик в Техеран след избухването на протести в Иран заради авиокатастрофата, Мусави каза, че страната му уважава всички чуждестранни дипломати в Иран, стига да не нарушават международното право. Според властите посланикът е бил задържан заради участие в незаконен митинг. Дипломатът заяви, че е бил на бдение за жертвите.   Мусави съобщи още, че министърът на пътищата и градското развитие Мохамад Еслами е заминал за Киев, за да предаде на украинския президент Володимир Зеленски писмо от иранския държавен глава Хасан Рохани във връзка със свалянето на украинския самолет.", "date": "2020.01.20", "title": "Техеран смята за иранци пътниците с двойно гражданство в сваления \"Боинг\""}
{"url": "http://epicenter.bg/article/Putin-smenya-generalniya-prokuror-na-Rusiya--noviyat-obvinitel--1-e-Igor-Krasnov-/204406/7/0", "text": "Президентът на Руската федерация Владимир Путин е внесъл в Съвета на Федерацията кандидатурата на заместник-председателя на Следствения комитет Игор Краснов за длъжността генерален прокурор. Досегашният обвинител №1 Юрий Чайка е освободен поради преминаване на друга работа. Това съобщиха от прессекретариата на Кремъл.    \"Това е решение на президента. Той е внесъл кандидатурата, това е негово право като държавен глава... Що се отнася до Игор Краснов, то с неговите биографични данни можете да се запознаете от ресурсите на Следствения комитет\", обясни прессекретарят на Кремъл Дмитрий Песков.    Съветът на Федерацията ще разгледа освобождаването на Чайка от длъжността, която той изпълняваше от юни 2006 г и назначаването на Краснов на 22 януари, съобщи източник от горната камара на руския парламент.    На каква работа отива Чайка, засега не е известно.    Смяната на главния прокурор идва, след като на 15 януари Владимир Путин обяви пред Федералното събрание мащабни конституционни реформи. В резултат премиерът Дмитрий Медведев и цялото правителство подадоха оставка, а на негово място бе избран шефът на данъчните Михаил Мишустин. В момента върви съставянето на новия кабинет.     Генерал-лейтенант Игор Викторович Краснов е роден на 24 декември 1975 г в Архангелск.    Завършва Поморския държавен университет \"М. В. Ломоносов\" в родния си град.    От 1997 г работи в органите на прокуратурата.    През 2006 - 2007 г е следовател в централния апарат на Генералната прокуратура.    През 2007 г преминава в Следствения комитет. Става старши следовател по особено важни дела при председателя на Следствения комитет.    През април 2016 ге назначен за заместник на председателя на Следствения комитет Александър Бастрикин.    Като следовател води дела от голям обществен интерес, като убийствата политика Борис Немцов, на адвоката Станислав Маркелов и журналистката Анастасия Бабурова; разследвал е разхищенията при строителството на космодрума \"Восточный\" и др.    Награден е с орден \"За заслуги пред Отечеството\" II степен (2011 г).    ", "date": "2020.01.20", "title": "Путин сменя генералния прокурор на Русия, новият обвинител №1 е Игор Краснов "}
{"url": "http://epicenter.bg/article/Bryuksel--ES-i-London-nyama-da-pochnat-pregovori-za-badeshtite-otnosheniya-vednaga-sled-Brekzit/204407/7/0", "text": "Преговорите за бъдещите отношения между Великобритания и Европейския съюз няма да започнат преди края на февруари или началото на март. Това съобщи днес говорител на Европейската комисия, предаде БТА.    Служителят на органа на изпълнителната власт на 28-те отбеляза, че ЕС тепърва ще определи преговорните насоки, а след това е необходимо те да бъдат утвърдени от Европейския съвет. \"Самата комисия може да приеме насоките едва след оттеглянето на Великобритания\", поясни говорителят.    \"Утвърждаването на преговорните насоки ще отнеме време\", добави той. По неговите думи в случая не става дума за забавяне, а за обичаен процес.    Доскоро ЕК изразяваше готовност да започне следващите преговори с Лондон непосредствено след оттеглянето на Великобритания от ЕС. Предвижда се тези нови преговори да завършат до края на годината, когато изтича преходният срок след напускането на Великобритания, насрочено за 1 февруари.", "date": "2020.01.20", "title": "Брюксел: ЕС и Лондон няма да почнат преговори за бъдещите отношения веднага след Брекзит"}
{"url": "http://epicenter.bg/article/Evakuiraha-zhiteli-na-Rim-zaradi-propadane-na-pochvata-v-blizost-do-Kolizeuma/204417/7/0", "text": "Жителите на четириетажна сграда в центъра на столицата на Италия в близост до древния римски амфитеатър Колизеума бяха евакуирани поради пропадане на почвата в основата на сградата, съобщава ТАСС, цитирана от БГНЕС.   Общо 22-ма жители на Вечния град са били евакуирани. Няма пострадали, мярката е предприета от кмета на града по препоръка на пожарната с цел осигуряване на безопасността на гражданите.    Частта от пътното платно, където е възникнало пропадането, временно е отцепена.   Причините за срутването в близост до Колизеума се изясняват.    ", "date": "2020.01.20", "title": "Евакуираха жители на Рим заради пропадане на почвата в близост до Колизеума"}
{"url": "http://epicenter.bg/article/Putin-vnese-v-Darzhavnata-duma-predlozhenie-za-konstitutsionni-promeni-/204432/7/97", "text": "Президентът на Русия Владимир Путин внесе в Държавната дума предложените от него конституционни промени, съобщи говорителят на Кремъл Дмитрий Песков. Долната камара на парламента ще разгледа законопроекта на държавния глава на утрешното си пленарно заседание, предава БНР.    Президентът Путин огласи промените в годишното си послание към Федералното събрание миналата сряда. Те предвиждат предимство на руската конституция над международното право и по-широки правомощия за двете камари на парламента.    Държавната дума ще има правото да избира премиера, вицепремиерите и министрите, а Съветът на федерацията - да назначава ръководителите на силовите ведомства и да отстранява съдиите във Върховния и Конституционни съд след консултации с президента.    Бъдещият държавен глава ще има право на не повече от два мандата. Държавният съвет, който обединява губернаторите на регионите, трябва да се превърне от съвещателен в орган с реални правомощия.    Промените ще бъдат подложени на всенародно гласуване на 12 април, съобщи източник на РБК.    По-рано днес Владимир Путин отстрани главния прокурор Юрий Чайка и внесе в Съвета на федерацията предложение на поста да бъде назначен заместник-председателят на Следствения комитет Игор Краснов.  ", "date": "2020.01.20", "title": "Путин внесе в Държавната дума предложение за конституционни промени "}
{"url": "http://epicenter.bg/article/Tramp--Obvineniyata-za-impiychmant-sa-oskarblenie-kam-konstitutsiyata-/204450/7/96", "text": "", "date": "2020.01.20", "title": null}
{"url": "http://epicenter.bg/article/Akad--Blagovest-Sendov--2017--Edin-politik-tryabva-da-znae-koga-da-sleze-ot-vlast/204389/11/0", "text": "                                                                                                       ", "date": "2020.01.20", "title": "Акад. Сендов, 2017: Погромът над парламента през 1997-а бе добре организиран, Костов го дирижираше"}
{"url": "http://epicenter.bg/article/-Nezavisimaya-gazeta--Svetat-balansira-na-raba-na-katastrofa-/204399/11/33", "text": "Руският вестник “Независимая газета“ публикува материал, озаглавен „Светът балансира на ръба на катастрофа“ на Виктор Литовкин, военен коментатор на ТАСС, който Агенция „Фокус“ предоставя без редакторска намеса и с уточнението, че изказаните мнения и становища са на автора.    В началото на 2020 година толкова много събития се случиха едно върху друго, че беше невъзможно да ги следим, а да ги проумеем още повече. Ето бомбардировките на летището в Багдад от американски дронове, по време на които генерал Касем Сулеймани, командирът на специалните сили на Иранския революционен гвардейски корпус, бе убит. И отплата на Иран с балистични ракети срещу американските военни бази в Северен Ирак - Айн Ал Асад и Ербил, довела до смъртта и нараняванията на 80 души, според иранските медии, макар и американските военни, включително президентът Доналд Тръмп, да твърдят, че никой не е пострадал.    После дойде искането на иракския парламент за изтегляне на всички американски войски от територията между Тигър и Ефрат и категоричният отказ на Доналд Тръмп да направи това, докато Багдад не плати за военните бази, изградени от американците на негова земя. Очакването на мощен удар от Иран срещу САЩ, който постави американските сили в Близкия изток в пълна бойна готовност и неочаквано доста миролюбивото изказване на президента Тръмп, че той няма да продължи да атакува Техеран, а ще се ограничи само до „адски санкции“ срещу Иран и иранските петролни клиенти.    И поредният обстрел на военната база Балад в Ирак, по която бяха изстреляни осем ракети от инсталации тип „Катюша“. Кой е стрелял все още не се знае. Но в базата нямаше американци, ранени бяха само иракски войници. Американският държавен секретар Майк Помпео изрази съчувствието си към тях и заяви, че се моли за бързото възстановяване на ранените и призовава иракското правителство да привлече под отговорност виновните за това нападение срещу иракския народ. Очевидно той не смята за виновни американците, окупирали Ирак.    Между първия и втория обстрел на иракски военни бази, където по някаква причина нямаше американски войски, в небето на Иран се случи ужасна трагедия. Ракетите, изстреляни от иранските сили за противовъздушна отбрана, свалиха украински пътнически самолет \"Боинг\", в който 176 души са пътували от Техеран към Киев. Никой не оцеля. В първите дни след катастрофата политици и експерти от световните медии спореха какво е причинило гибелта на лайнера и неговите пътници - техническа неизправност, терористична атака на борда на самолета, грешка на пилота или обстрел от земята.    Но иранските власти скоро признаха, че техните зенитни системи са го направили по грешка, като са приели в напрегнатата атмосфера под заплахата от американски удар пътническия самолет за крилата ракета. Те се извиниха, включиха експерти от целия свят в разследването на трагедията и обещаха да платят обезщетение на всички роднини и близки на загиналите.    Почти в същите дни, когато тези кървави събития по един или друг начин, свързани със САЩ, се състояха в Ирак и Иран, руският президент Владимир Путин посети Сирия. Той обсъди със сирийския си колега Башар Асад ситуацията в страната и на границата на Сирия и Турция, в зоната за сигурност в провинция Идлиб, където конфронтацията между сирийските правителствени сили и остатъците от победената „Ислямска държава“ ескалира, посети руския команден пункт и след това отлетя до Истанбул, където вече с турския си колега, както и с президента на Сърбия и премиера на България, пуснаха в експлоатация газопровода „Турски поток“, синьото гориво от който минава през Турция и страните от Югоизточна Европа.    Тогава Владимир Путин и Реджеп Тайип Ердоган обсъдиха ситуацията в Либия, договориха се за мерки за прекратяване на огъня в тази страдаща държава. А в понеделник лидерите на противниковите либийски групировки Файез Сарадж и Халифа Хафтар отлетяха за Москва и в рамките на руско-турските споразумения за примирие, изтегляне на враждуващите армии от линията на контакт и наблюдаване на прекратяване на огъня под контрола на ООН.    Страните не успяха да постигнат съгласие. Но фактът, че Русия заедно с Турция ще продължат процеса на помирение на страните в либийския въоръжен конфликт, както правят в Сирия, е очевиден.    Сравнявайки януарските събития през новата 2020 г, откриваме два противоположни подхода към провеждането на международната политика от Вашингтон и Москва. Единият разчита на военна агресия, извиване на ръцете на противниците и крайни мерки за заплаха от пълномащабна война, унищожаване на икономиката и военната инфраструктура, както направи Доналд Тръмп, обещавайки на Иран немислимо наказание за нападение на американски войски. И във втория - опити да се помогне на държави, засегнати от американската агресия и терористични войни, вдъхновени от САЩ, да сложат край на братоубийствената война, стъпка по стъпка за установяване на мирен живот и провеждане на взаимноизгодно политическо и икономическо сътрудничество.    Това, разбира се, трябва да бъде обсъдено отделно. И сега за това, което ми прави впечатление при анализа на януарските събития от новата година. На първо място, продължаването на американската тактика, въведена от модата на Доналд Тръмп и неговата администрация, когато вместо спокоен разговор с противници за международните проблеми, започват информационни интриги, многобройни заплахи за партньорите, особено когато не става въпрос за много мощни държави, обещание за смазващ икономически удар последван от изпепеляващ военен, но когато изнудването не сработи, САЩ изведнъж спират до самия край на пропастта, която води към мащабна война и, както се казва, тихо се изплъзват настрани. Сякаш нямат нищо общо.    Припомнете си заплахите на Доналд Тръмп към лидера на Северна Корея Ким Чен-ун, да го засипе с радиоактивен прах, когато американският президент се опита да принуди противника си да се откаже от ядрени оръжия и да спре тестовете за балистични ракети. Какво се случваше в информационното пространство на САЩ?! Какви ли не епитети Тръмп използва за севернокорейския лидер?! Какви ли не наказания обеща?! Той дори закара до териториалните води на Северна Корея в Японското море три групи ударни авиационни групи, състоящи се от самолетоносачите „Роналд Рейгън“, „Теодор Рузвелт“ и „Нимиц“ с единадесет ескортни кораба, фрегати, разрушители, корвети, стотици крилати ракети „Томахоук“ и др. стотици атакуващи самолети, изтребители и бомбардировачи. Американски стратегически бомбардировачи B-52, способни да носят ядрени бомби и ракети, бяха разположени в бази в Южна Корея. Американска ядрена подводница с крилати ракети на борда акостира в южнокорейското пристанище Бусан.    И какво? Той не успя да изплаши Пхенян.    Да, Тръмп получи лична среща с Ким, обещанията му да намали интензивността на ракетните изпитания в отговор на прекратяването на американско-южнокорейските военни учения край бреговете на Северна Корея, но Пхенян така и не се отказа от ядрените си оръжия, което американският президент поиска. И ако съдим по последните събития, тъй като искането на севернокорейския лидер да спре ученията не е изпълнено, той ще продължи да тества балистичните си ракети. Но американската администрация вече не й е до него.    Спомням си, че САЩ решиха да накажат Сирия за химическа атака, за която се твърди, че е извършена от правителствените сили в град Хан Шейхун. Ударите на 59 американски ракети „Томахоук“, изстреляни от корабите на Шести американски флот „Рос“ и „Портър“, засегнаха сирийската военновъздушна авиационна база „Шайрат“. Преди това американското командване, час преди началото на атаката, предупреди за това руските военни, които бяха в тази база, сирийците, заедно с руснаците излетяха от летището, където останаха само повредени и разглобени самолети. Пентагонът заяви, че \"в резултат на удара по сирийските самолети и поддържаща инфраструктура са нанесени сериозни щети\". Всъщност само седем от 59-те ракети, които поразиха изоставени неизправни самолети, стигнаха до летището, а няколко селски къщи бяха повредени от ракетите, които попаднаха в близко село.    САЩ и техните съюзници по НАТО също постигнаха същия резултат по време на нападението с ракети в покрайнините на Дамаск в отговор на предполагаемо химическо нападение от страна на правителствени сили, организирано от прословутите \"бели каски\" в град Дума и Източна Гута. Те се похвалиха в Пентагона, че са изстреляли над сто крилати ракети по сирийските летища и военни съоръжения, но всъщност, както се посочва от руското Министерство на отбраната, само няколко от тях достигнаха целите си. Беше ударена изоставената сграда на изследователски институт в предградията на сирийската столица.    Преди тази атака началникът на Генералния щаб на въоръжените сили на Русия, генерал Валерий Герасимов, направи официално изявление, че ако дори един руски гражданин пострада в хода на подобни действия, \"ще бъдем принудени да нанасяме удари по носителите на тези крилати ракети\". Може би затова ударите на американските и натовските ракети бяха подбрани толкова внимателно.    Иран също се опита да „деликатно“ да отговори на убийството на своя генерал. Преди да ударят базите „Айн ал Асад“ и в Ербил, те предупредиха иракчаните за това. Те - американците. И никой от американските военни не пострада, което позволи на Доналд Тръмп да заяви, че Пентагонът има „най-добрата система за предупреждение за ракетни атаки в света“ и „силата на американските въоръжени сили е по-голяма от всякога“.    Но истерията, създадена от Вашингтон около смъртта на генерал Касем Сулеймани и изявление за готовност да се отговори на атаките на Иран с цялата военна сила, с която разполага американската армия, доведе ситуацията в Иран до такава висока степен на напрежение, че там се стигна до неизбежен нервен срив. Гибелта на украинския самолет и неговите 176 пътници поради погрешните действия на ирански зенитни войски, които неправилно взеха граждански самолет за американска крилата ракета, стана възмездието за американското присъствие в Близкия изток и информационната агресия, подета от Вашингтон срещу Техеран.    Не искам да съм Касандра, но ми се струва, че пътниците на украинския лайнер са само поредните жертви на безразсъдната американска политика в този експлозивен регион на Земята. Колко още ще има, докато САЩ напуснат този регион, дори не искам да мисля.  ", "date": "2020.01.20", "title": "„Независимая газета“: Светът балансира на ръба на катастрофа "}
{"url": "http://epicenter.bg/article/Evrostat--30--ot-balgarite-ne-mogat-da-si-plashtat-smetkite-/204416/4/0", "text": "България е на второ място в ЕС по невъзможност за плащане на комуналните услуги навреме (30% от домакинствата). Това сочи ново годишно изследване на ЕС за доходите и условията на живот (EU-SILC),  съобщи БГНЕС. Данните се отчитата на базата на период от 12 месеца.    На първо място е Гърция – над 1/3 от домакинствата й (36%) не са способни да плащат навреме сметките си през последните 12 месеца.    Доста след първите две са Хърватия и Румъния (съответно със 17,5% и 14%)    За разлика от тях, малко домакинства не успяват да плащат своите комунални услуги навреме в Нидерландия, Чехия, Швеция и Австрия (всички около 2%).    Подобряването на условията на живот на хората и борбата с бедността и социалното неравенство е централна част в политиките на Европейския съюз. Независимо от това, все още има домакинства в ЕС, които имат трудности да свържат двата края. Почти 7% от домакинствата не са в състояние да плащат навреме комуналните си услуги (отопление, ток, газ, вода и т.н.) поради финансови затруднения, показва новото изследване Евростат. Този дял обаче като цяло намалява постоянно в ЕС – от над 10% от домакинствата през 2013 г.    Сред домакинствата, сблъскващи се с трудности да плащат комуналните си услуги навреме, се открояват тези с деца, които все още са на грижите на родителите си. В ЕС малко под 14% от домакинствата, състоящи се от един възрастен със зависими от него деца, се сблъскват с подобни трудности в сравнение с по-малко от 3% от домакинствата, състоящи се от двама възрастни (с поне един от тях на 65 или повече години). Сред домакинствата с двама или трима възрастни и зависими деца този дял е около 11%.", "date": "2020.01.20", "title": "Евростат: 30% от българите не могат да си плащат сметките "}
{"url": "http://epicenter.bg/article/Karanikolov--Do-14-dni-sobstvenik-na--Beli-Iskar--shte-e-Ministerstvoto-na-ikonomikata--tragva-remont/204419/4/0", "text": "В близките дни крайният собственик на яз. „Бели Искър“, който дълги години не може да си намери собственик, ще стане Министерството на икономиката, а отговорността ще носи Министерството и министърът на икономиката. Към момента очакваме до максимум 2 седмици язовирът да бъде прехвърлен на Министерството. Това каза министърът на икономиката Емил Караниколов време на заседанието на Столичната инженерна комисия, предаде Агенция „Фокус“.    „Всичко по отношение на ремонтите на язовирите в България започна от „Бели Искър\". Той е инфраструктура, по която трябва много сериозно да се работи\", подчерта Караниколов. По думите му ремонтът на язовир „Бели Искър\" ще се случи само и единствено като работа в екип със „Софийска вода\" и Столична община. „Много тежка инфраструктура, но ви уверявам, че всички много внимателно я следим\", допълни министърът на икономиката.", "date": "2020.01.20", "title": "Караниколов: До дни собственик на „Бели Искър“ ще е Министерството на икономиката и почваме ремонт"}
{"url": "http://epicenter.bg/article/UPF--quot-Toplina-quot--priklyuchva-godinata-s-nay-visoka-dohodnost-sred-universalnite-pensionni-fondove/204420/4/0", "text": "УПФ \"Топлина\" приключва годината с най-висока доходност сред универсалните пенсионни фондове. За последния 24-месечен период на годишна база /29.12.2017 г.-31.12.2019 г./ УПФ „Топлина“ е постигнал доходност за последния 24 месечен период на годишна база от 3.10 %.   На второто и третото място се подреждат съответно УПФ \"Съгласие\" с 2.76 % и УПФ \"ЦКБ-Сила\" с 2.39 %, следвани от „УПФ „Бъдеще“ /1,42%/, „Ен Ен УПФ“ /0,90%/, УПФ „ДСК-Родина“ /0,89%/, УПФ „Доверие“ /0,41%/, УПФ „Пенсионноосигурителен институт“ /0,15“/ и „ЗУПФ Алианц България“ /0,10%/.   Резултатите постигнати от пенсионните дружества, управляващи съответните фондове за допълнително пенсионно осигуряване нямат връзка с бъдещи резултати.    Информацията е по данни на КФН, на провелото се заседание на 16.01.2020 г. Тогава КФН определя минималната доходност за задължителните пенсионни фондове за периода от 29.12.2017 г. до 31.12.2019 г. В решението се посочва, че всички фондове за допълнително задължително пенсионно осигуряване са постигнали доходност за посочения 24-месечен период над определеното минимално равнище на доходността за съответния вид фонд.    Данни за доходността за 24-месечния период (на годишна база) и определената минимална доходност може да намерите на сайта на КФН в раздел „Статистика”, ”Статистика и анализи на осигурителния пазар”.  ", "date": "2020.01.20", "title": "УПФ \"Топлина\" приключва годината с най-висока доходност сред универсалните пенсионни фондове"}
{"url": "http://epicenter.bg/article/Sluzhiteli-za-koltsentrove--zavedeniya-i-hoteli--sa-nay-tarseni-v-byurata-po-truda-vav-Varna/204438/4/0", "text": "Кадри за хотели и ресторанти, и служители, владеещи чужди езици за отговаряне на запитвания на клиенти по телефона, са най-търсени през тази седмица във Варна. Това сочи справката с актуалните работни места, обявени от бюрата по труда в града и областта, съобщиха за Радио \"Фокус\" - Варна от Дирекция \"Бюра по труда\" - Варна.   В момента например фирма търси да наеме десетима сервитьори. Предлаганата за длъжността заплата е в размер на 800 лева. Освен да подреждат, почистват и зареждат поверения им район, да полират чаши и прибори, да отсервират своевременно и да поддържа съоръженията и инвентара, с който се работи, бъдещите служители трябва да владеят английски, руски или румънски език. Търсене има и за готвачи, администратори в хотели, охранители и салонни управители. През тази седмица във Варна има обявени и десетки свободни позиции за служители, отговарящи на запитвания по телефона. Кандидатите могат да са със средно или с висше образование, но задължително трябва да владеят немски език. Сериозно търсене с над 20 свободни места има и за шивачи. Сред по-масово търсените кадри са и такива за преподаватели в учебни заведения, както и за помощник-възпитатели. Сред обявите има и такива за учители в детска градина.", "date": "2020.01.20", "title": "Служители за колцентрове, заведения и хотели, са най-търсени в бюрата по труда във Варна"}
{"url": "http://epicenter.bg/article/Hotelieri-i-restorantyori-protestirat-s-zhalti-zhiletki-sreshtu-siviya-sektor-/204443/4/0", "text": "Хотелиерите и ресторантьорите започнат работа с жълти жилетки в знак на протест и с настояване към правителството и парламента за законодателни промени, които да изсветлят бранша. Настоява се и за въвеждане на 5% ДДС за лекарствата, основите хранителни стоки и туризма, предаде БНР.    На национална среща на Българската хотелиерска и ресторантьорска асоциация във Велико Търново беше приета протестна декларация с пакет от мерки за борба със сивия сектор.    От бранша настояват държавата да въведе задължителна регистрация по ДДС на всички обекти в храненето и туризма, поясни съпредседателят на БХРА Вени Петрова:    „Искаме отмяна на наредбата на НАП за запечатване на заведения при открити нередности като крайна и репресивна мярка. Искаме категоризация на всички обекти, които работят като топла точка и като кафе машини. Искаме въвеждане на лимит за издаване на разрешителни на нови обекти. Намаляване на ДДС ставката на 5%“.    Исканията ще бъдат внесени до седмица до ресорните министерства и парламента.    На 25 януари хотелиери и ресторантьори започват символичните си протести, като ще работят с жълти жилетки.    Ако не се стигне до започване на преговори, ще последват ефективни протести, предупредиха от бранша.  ", "date": "2020.01.20", "title": "Хотелиери и ресторантьори протестират с жълти жилетки срещу сивия сектор "}
{"url": "http://epicenter.bg/article/Sadebnoto-delo-sreshtu-Dimitar-Zhelyazkov---Ochite-tragva-po-sashtestvo/204364/3/0", "text": "Съдебното дело срещу Димитър Желязков - Очите тръгва по същество. Освен срещу Димитър Желязков делото е образувано и срещу 12-те участници в ръководената от него организирана престъпна група за разпространение на наркотици, изнудвания и палежи. На подсъдимата скамейка ще застане и дъщерята на Желязков - Станислава, за която обвинението твърди, че е наследила бизнеса на баща си. Заседанието е с начален час 10.00 часа и ще бъде разгледано от 12-и състав на Специализирания наказателен съд. Съдебният процес ще започне с разпит на двама свидетели. Решението за това бе взето от Специализирания наказателен съд на 18 декември 2019 г. след 8-часово разпоредително заседание.  припомня: На 2 август 2018 г. Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната. При акцията бяха задържани 20 души и проверени десетки адреси. От тях в ареста останаха само шестима. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на Община Руен. На следващия ден Бенчев и Узун бяха предадени на българските власти, но Желязков остана в ареста в Истанбул в очакване да бъде екстрадиран у нас. На 5 декември 2018 г. главният прокурор Сотир Цацаров съобщи, че турският съд е дал съгласие за екстрадицията на Димитър Желязков и остава това да направи и турският министърът на правосъдието. На 15 февруари на летище София задочно обвиненият български гражданин бе върнат у нас и предаден на разследващия екип. Фактическото предаване е било осъществено в полицейски участък на летище „Ататюрк“ в Истанбул в съответствие с предложения от ГД „Охрана“ при Министерство на правосъдието на България план, който е бил одобрен и от турското министерство на правосъдието. На 21 февруари 2019 г. Апелативният специализиран съд остави в ареста Димитър Желязков - Митьо Очите. Магистратите не уважиха исканията на защитата на Желязков за домашен арест и изготвяне на съдебно-медицинска експертиза за точното му здравословно състояние.", "date": "2020.01.20", "title": "Съдебното дело срещу Димитър Желязков - Очите тръгва по същество"}
{"url": "http://epicenter.bg/article/Tsentarat-za-gradska-mobilnost-vavezhda-nova-SMS-usluga/204367/3/0", "text": "Центърът за градска мобилност въвежда нова SMS услуга за водачите, чиито автомобили са принудително преместени на наказателен паркинг. Това съобщиха от пресцентъра на ЦГМ. Услугата стартира от 22 януари 2020 година.    Водачите, чиито автомобил е преместен на наказателен паркинг, ще получават кратко съобщение от номер 1902, че колата е на наказателен паркинг, адресът на паркинга и връзка със сайта и контактния телефон на ЦГМ.    Съобщението ще се изпраща на телефона, от който последно е изпратено валидно съобщение за паркиране в зоната за платено локално паркиране. Целта на промяната е да се даде максимално информация на водачите и тя да е полезна за тях.    По този начин ЦГМ ще се опита да спести време и емоции у водачите, които по някаква причина са нарушили правилата при паркиране. Също така забавянето на освобождаване на автомобила от специализиран паркинг може и да доведе до натрупване, че има автомобили, които стоят непотърсени по два - три дни и повече. Текстът на краткото съобщение ще е изписан на латиница.", "date": "2020.01.20", "title": "Нова услуга в София: Пращат SMS, ако паяк е вдигнал колата"}
{"url": "http://epicenter.bg/article/60-godishna-zhena-e-v-tezhko-sastoyanie-sled-napadenie-s-nozh-v-Sofiya/204378/3/0", "text": "60-годишна жена е в тежко състояние, след като е била нападната и намушкана няколко пъти с хладно оръжие пред блок в столичния квартал “Младост“, съобщава БНР.   Инцидентът е станал около 9,30 часа тази сутрин.   Жената е откарана в тежко състояние в Окръжна болница \"Света Ана\".   В района е открит и синът ѝ - на 41 години, също с наранявания.   Изясняват се подробностите за инцидента. Работи се по версията, че мъжът е нападнал възрастната жена, след което е направил опит да се самонарани.", "date": "2020.01.20", "title": "60-годишна жена е в тежко състояние след нападение с нож в София"}
{"url": "http://epicenter.bg/article/Deloto-sreshtu-Mityo-Ochite-ne-tragna/204382/3/0", "text": "Делото срещу Димитър Желязков - Митьо Очите не успя да тръгне. Спецсъдът не успя да разпита първите двама свидетели заради неполучено становище от апелативните магистрати, съобщи NOVA. След като в средата на декември бе взето решение делото да тръгне по същество, защитата го обжалва.   Апелативният спецсъд обаче още не се е произнесъл, което блокира старта на процеса. Дъщерята на Димитър Желязков - Станислава, която също е сред подсъдимите, коментира лаконично, че решението е в ръцете на съда. Решението делото да тръгне днес взе Специализираният наказателен съд още на 18 декември миналата година след 8-часово разпоредително заседание.    ", "date": "2020.01.20", "title": "Делото срещу Митьо Очите не тръгна"}
{"url": "http://epicenter.bg/article/Prokuraturata-pusna-zapis-ot-denya-na-opita-za-otravyane-na-Gebrev--Video-/204391/3/0", "text": "Прокуратурата разпространи запис от охранителна камера на подземен паркинг на дружеството „ЕМКО” ООД в хода на разследването по опита за отравяне на собственика Емилиян Гебрев и сина му Христо.   На кадрите се вижда маскиран човек, който се разхожда между автомобилите на компанията. Записът е изпратен в лаборатория на ФБР, където да бъде направена видео-техническа експертиза. Очаква се чрез нея да бъде установена самоличността на маскирания, който би могъл да е съпричастен към извършеното престъпление. Кадрите са заснети на 28 април 2015 г. – денят, в който е бил извършен опитът за отравяне. През декември от държавното обвинение поискаха помощ от Организацията за забрана на химическото оръжие, за да установят действителния състав на веществото, с което са били натровени Гебрев и синът му.   От прокуратурата са категорични, че опитът за убийство не е свързан с придобиването на завод \"Дунарит\", защото по това време Гебрев не е заявявал интерес към дружеството.", "date": "2020.01.20", "title": "Прокуратурата пусна запис от деня на опита за отравяне на Гебрев (Видео)"}
{"url": "http://epicenter.bg/article/Otneha-knizhkata-na-Angel-Dzhambazki/204393/3/0", "text": "Евродепутатът Ангел Джамбазки е глобен с 1000 лв., а шофьорската му книжка е отнета за една година. Това става известно от публикуван в сайта на Народното събрание отговор на въпрос от депутата Десислав Чуколов към вътрешния министър Младен Маринов по реда на парламентарния контрол, предаде БТА.    В отговора се казва, че Джамбазки е бил спрян на 8 декември около 01:15 часа за проверка от полицейски патрул, с цел водачът да бъде проверен за употреба на алкохол. Дрегерът е отчел 1,55 промила концентрация на алкохол в кръвта на евродепутата. Полицаите са установили още и липса на контролен талон.    Ангел Джамбазки не бил съгласен с резултата от дрегера и поискал да даде кръвна проба. Тя е била взета в болницата в Самоков, а след това изпратена в УМБАЛ \"Св. Анна\". Резултатът от нея е бил 1,08 промила алкохол в кръвта.    От   на министър Маринов се разбира още, че към момента са издадени две наказателни постановления. Административното наказание е лишаване от свидетелство за управление на МПС за срок от една година, глоба от 1000 лева и отнемане на 10 точки от талона. На евродепутатът е издаден и фиш за 10лева за това, че при проверката не е предоставил контролния талон на автомобила. Наложеното на Джамбазки наказание не е обжалвано до момента.    ", "date": "2020.01.20", "title": "Отнеха за година книжката на Ангел Джамбазки"}
{"url": "http://epicenter.bg/article/Razkriha-izmama-s-obeshtanie-za-skap-telefon--nad-100-postradali-ot-shemata/204397/3/0", "text": "След получен сигнал и проведени действия по разследване, служители на отдел „Икономическа полиция“ при ОД на МВР-Варна са разкрили измама, извършвана в група в социална мрежа, съобщават Dariknews. Потребители, членуващи в групата, са били подвеждани, че печелят скъпоструващ мобилен телефон, като за целта единствено трябва да заплатят транспортните разходи по доставката. След като не получават т.нар. „награда“, потребителите на социалната мрежа са въвеждани в заблуда, че ще бъдат компенсирани за платената доставка с код за намаление при пазаруване, но и това не се случвало.    При действията по разследване на случая са установени двамата организатори на схемата - младеж на 20 г. и мъж на 24 г. от Благоевград. Установена е също още една участничка, която е използвана като „муле“ - жена на 32 г.. Тримата са били задържани.    Работата по документиране и доказване на извършеното престъпление продължава под надзора на прокурор от Районна прокуратура. Предполага се, че потърпевшите от измамата са над 100. Сигнали за подобни престъпления са получени в София, Бургас и Панагюрище ", "date": "2020.01.20", "title": "Разкриха измама с обещание за скъп телефон, над 100 пострадали от схемата"}
{"url": "http://epicenter.bg/article/GDBOP-razbi-grupa-za-trafik-na-zheni-s-tsel-seksualna-eksploatatsiya/204408/3/0", "text": "При спецакция на ГДБОП е разбита престъпна група за трафик на жени с цел сексуална експлоатация. Повдигнати са обвинения на трима души.  В действията по разследването са се включили служители на регионалните дирекции на БОП в Пловдив, Пазарджик и Смолян, съобщи Нова.тв     Те са извършени под наблюдението на Специализираната прокуратура. В хода на оперативните действия са установени участниците в схемата – двама мъже на 27 и 42-годишна възраст и жена на 28 години.   Според първоначалната информация, 42-годишният мъж е осъждан, имал е ангажимента да набира и транспортира момичета, които да предоставят платени сексуални услуги в казина и барове в Свиленгра. Другите двама работили в хотели и намирали клиенти за предлаганата „услуга“. Групата е действала на територията на областите Пловдив и Хасково. Тримата участници в групата са задържани в Свиленград. Със заповед за полицейско задържане до 24 часа те са конвоирани до ареста в Пловдив. След това на всеки от тях е наложена мярка за неотклонение „парична гаранция“ в размер на 10 000 лева.   Открити и иззети са мобилни телефони, чрез които комуникирали. Клиент и посредник са издирени и разпитани в качеството на свидетели. Пред съдията са разпитани и част от пострадалите момичета.   Продължават оперативните действия за установяване и на други жертви на трафик, както и на евентуални лица, имащи периферно и второстепенно отношение към престъпната дейност на групата. Работата по пълното документиране на престъпната дейност на групата продължава от служители на БОП - Пловдив, Пазарджик и Смолян.", "date": "2020.01.20", "title": "ГДБОП разби група за трафик на жени с цел сексуална експлоатация"}
{"url": "http://epicenter.bg/article/Devet-dushi-sa-zadarzhani-pri-spetsializirana-politseyska-operatsiya-v-Ruse/204424/3/0", "text": "Девет души са задържани при специализирана полицейска операция срещу употребата и разпространението на наркотици в Русе. Това съобщиха от пресцентъра на МВР и Агенция \"Фокус\".   Акцията е проведена на 17 и 18 януари. В хода на полицейските действия са задържани девет души, на възраст между 17 и 27 г., като у част от тях са открити метамфетамин и марихуана.   При проведени процесуално-следствени действия в жилищата и колите им, полицаите са открили тревна маса, реагираща на марихуана, метамфетамин, прибори за разтегляне и употреба на наркотици, мобилни телефони и др. вещи.   По случая е образувано досъдебно производство за престъпление по чл. 354а, ал. 1 от НК.     Работата по случая продължава под ръководството и надзора на прокуратурата.", "date": "2020.01.20", "title": "Девет души са задържани при специализирана полицейска операция в Русе"}
{"url": "http://epicenter.bg/article/Ivan-Geshev-izbra-zamestnitsite-si-/204428/3/0", "text": "Главният прокурор Иван Гешев отправи предложение до прокурорската колегия на Висшия съдебен съвет за назначаване на г-жа Красимира Алексиева Филипова – прокурор във Върховна касационна прокуратура на длъжност „заместник на главния прокурор” във Върховна касационна прокуратура; г-жа Пламена Цветанова Апостолова – член на Висшия съдебен съвет, на длъжност „заместник на главния прокурор” при Върховна касационна прокуратура и г-жа Десислава Георгиева Пиронева – прокурор в Софийска градска прокуратура на длъжност „заместник на главния прокурор“ във Върховна административна прокуратура. Това съобщиха от пресцентъра на Прокуратурата на Република България.   Така, заедно с директора на Националната следствена служба (НСлС) Борислав Сарафов, който е зам.-главен прокурор по разследването, и след одобрението на Прокурорската колегия на ВСС, заместниците на Гешев ще станат четирима, колкото са и свободните за това места.    е завършила Юридическия факултет на СУ „Св. Климент Охридски” през 1999 г. и е правоспособен юрист от 10.03.2000 г. Притежава богат професионален и административен опит, придобит в продължение на повече от 20 години юридически стаж не само в органите на Съдебната власт.    Заемала е последователно следните длъжности: - съдебен кандидат в Окръжен съд – София от 08.02.1999 г. до 08.02.2000 г.  - експерт – юрист в Областна администрация – Софийска област от 08.02.2000 г. до 11.06.2001 г.  - младши прокурор в Районна прокуратура – Ботевград от 11.06.2001 г. до 11.06.2003 г.  - прокурор в Районна прокуратура – Ботевград от 11.06.2003 г. до 01.08.2003 г.  - прокурор в Районна прокуратура – Костинброд от 01.08.2003 г. до 28.07.2006 г.  - заместник районен прокурор на Районна прокуратура – Костинброд от 28.07.2006 г. до 10.03.2010 г.  - и. ф. административен ръководител на РП – Костинброд от 10.03.2010 г. до 15.07.2010 г.  - заместник окръжен прокурор на Окръжна прокуратура – София от 15.07.2010 г. до 02.01.2014 г.  - заместник на административния ръководител на Апелативна прокуратура – София от 02.01.2014 г. до 06.01.2016г. и от 27.01.2017 г. до 01.11.2019 г.  - заместник министър на правосъдието от 06.01.2016 г. до 27.01.2017 г.  - прокурор във Върховна касационна прокуратура от 01.11.2019 г. и към настоящия момент.   С решение на Висшия съдебен съвет по протокол № 7/07.03.2018 г. прокурор Красимира Филипова е повишена в ранг „прокурор във ВКП и ВАП“.   С последната атестация, приета с решение на ВСС по протокол № 46 от 16.10.2014 г., ѝ е определена положителна комплексна оценка „много добра“.   Със заповеди на главния прокурор от 19.09.2017 г. и 03.12.2019 г. е поощрявана за отлично изпълнение на служебните задължения и доказана висока квалификация с предметни награди и „служебна благодарност“. Притежава значителен професионален опит като прокурор, преминал последователно през всички нива в структурите на Прокуратурата.   Към момента г-жа Красимира Алексиева Филипова е прокурор в отдел „Съдебен” на Върховна касационна прокуратура. Тя има значителен административен опит, придобит като заместник районен прокурор на РП- Костинброд, заместник на административния ръководител – окръжен прокурор на ОП-София, заместник на административния ръководител – апелативен прокурор на АП София и заместник на министъра на правосъдието в период на активни организационни и законодателни промени, свързани с дейността на Прокуратурата и Висши съдебен съвет.     е завършила Юридическия факултет на Югозападния университет „Неофит Рилски” през 2003 г. и е правоспособен юрист от 14.10.2003 г.    Заемала е следните длъжности в различните нива на Прокуратурата на Република България:   - младши прокурор в Районна прокуратура – Петрич от 21.04.2005 г. до 21.04.2007 г.  - прокурор в Софийска районна прокуратура от 21.04.2007 г. до 22.02.2016 г.  - прокурор в Софийска градска прокуратура от 22.02.2016 г. и понастоящем.   С решение на Висшия съдебен съвет по протокол № 35/30.09.2010 г. прокурор Пиронева придобива статут на несменяемост, а с решение по т. 29, протокол № 56/12.11.2015 г. е повишена в ранг „прокурор във ВКП и ВАП“.   С последната атестация от проведено периодично атестиране, приета с решение на Прокурорската колегия на Висшия съдебен съвет по протокол № 24 от 25.07.2019 г. на прокурор Пиронева е определена положителна комплексна оценка „много добра“.   За отлично изпълнение на служебните си задължения и доказана висока професионална квалификация, прокурор Десислава Пиронева е награждавана и от главния прокурор.   Тя има изключително добро познаване на правото на Европейския съюз и международното право – успешно е преминала процедурата за подбор на кандидати за длъжността „Европейски прокурор“ на Република България и пред Комитета по подбор, създаден в съответствие с чл. 14, § 3 от Регламент (EС) 2017/1939 за установяване на засилено сътрудничество за създаване на Европейска прокуратура.   Кандидатурата на прокурор Пиронева е оценена високо, като от Комитета по подбора е полученото официално уведомление за решението, че е класирана на първо място.     е завършила Юридическия факултет на СУ „Св. Климент Охридски” и е правоспособен юрист от 29.11.1994 г. Към момента г-жа Цветанова е член на Висшия съдебен съвет и като такъв притежава значителен административен опит.   С решение на Висшия съдебен съвет по Протокол № 20 от 22.06.2005 г. е предсрочно повишена в ранг „Ръководител на отдел в Национална следствена служба“. На 10.07.2008 г. с решение на Висшия съдебен съвет ѝ е определил положителна комплексна оценка „добра“.    Заемала е последователно следните длъжности:    - следовател в РСС към бившата Столична следствена служба, понастоящем СГП от 01.06.1994 г. до 31.12.1994 г.;  - следовател в бившата Столична следствена служба, понастоящем СГП от 01.01.1995 г. до 01.02.1995 г.;  - следовател, завеждащ отдел в Национална следствена служба от 28.01.2014 г. до 03.10.2017 г.  - член на ВСС от 03.10.2017 г. и понастоящем.   За отлично изпълнение на служебните си задължения и доказана висока професионална квалификация тя е поощрявана със „Служебна благодарност“ с Решение на ВСС от 08.06.2005 г. и със заповед на главния прокурор от 20.09.2016 г.", "date": "2020.01.20", "title": "Иван Гешев предлага за свои заместници Красимира Филипова, Пламена Апостолова и Десислава Пиронева"}
{"url": "http://epicenter.bg/article/Prokuraturata-zapochva-proverki-na-vsichki-kriminalno-proyaveni-s-dve-ili-poveche-visyashti-dela-/204430/3/0", "text": "От вторник прокуратурата започва проверки на всички криминално проявени с две или повече висящи дела. Това съобщи говорителят на главния прокурор Сийка Милева, след среща на премиера Бойко Борисов и главния прокурор Иван Гешев с бащата на убитата в Галиче 18-годишна Андреа – Асен Руменов.    \"Срещата беше тежка. Това, което главният прокурор Иван Гешев ще направи е още утре да разпореди на всички прокуратури проверки на лица с две и три висящи производства. Проверките ще обхваната и мерките за неотклонение, ако не се спазват, ще се искат по-тежки мерки с цел намаляване на битовата престъпност и да не се повтарят случаи като Галиче с тежки човешки драми\", посочи говорителят на главния прокурор,  .    След срещата стана ясно още, че народни представители от ГЕРБ в най-скоро време ще внесат промени в Наказателно-процесуалния кодекс (НПК), с които да не се допуска редукция на присъдите на непълнолетни убийци. Промяната в закона ще цели да няма предварителна гаранция за редукция за непълнолетни, извършили престъпления срещу личността. Сега законът казва, че ако престъплението е извършено от непълнолетен максималната присъда е 12 години. Кабинетът, прокуратурата и експерти започват консултации, с които ще целят създаването на нови законови разпоредби, които да вземат под внимание състоянието на извършителя, за да може той да получи наказание като възрастен.    \"Премиерът Борисов и главният прокурор Гешев обещаха да направят всичко да се прекъсне тази престъпност, която е в момента. Това не бива да продължава, защото животът на много хора ще бъде разбит и унищожен. Това момче, този изрод, извинявам се за грубия израз, но първо е направил нападение над беззащитен човек по жесток начин, след това нападение над полицай и е получил пробация. Ако беше наказан това нямаше да се случи, трябваше да се спре още в самото начало\", заяви след срещата и бащата на убитата Андреа от Галиче Асен Руменов.  ", "date": "2020.01.20", "title": "Прокуратурата започва проверки на всички криминално проявени с две или повече висящи дела "}
{"url": "http://epicenter.bg/article/Prof--Georgi-Bliznashki--Prokuraturata-pokazva-volya-i-tvardost--/204439/3/0", "text": "\"Прокуратурата показва воля и твърдост! Нали това искаха всички- политик в ареста! Това със сигурност успокоява обществото\".  Toва каза Георги Близнашки в предаването \"Опорни хора\" по On Air.   \"А колкото до консултациите на президента за промяна в Конституцията, аз питам - той угажда на чужди интереси ли? Защото така изглежда. Неслучайни са думите на Хейл, а ние нека си припомним кои в България, обслужват американските интереси - това са извънпарламентарни партии, които бяха и във властта\", коментира още Близнашки.    ", "date": "2020.01.20", "title": "Проф. Георги Близнашки: Прокуратурата показва воля и твърдост! "}
{"url": "http://epicenter.bg/article/Zadarzhaha-izvesten-avtokradets-pri-spetsoperatsiya-v--quot-Dragalevtsi-quot---VIDEO--/204446/3/0", "text": "Задържаха за пореден път известен автокрадец в София. При спецоперация на полицията в събота вечерта е заловен Павлин Петров, по прякор Пери. В момента на задържането си, той е свалял части от луксозна кола в „Драгалевци”, предаде Нова тв.    „За него може да се каже, че разполага с добри технически познания както за разкомплектоването на автомобили, така и за отнемането им. Което в значителна степен го улеснява в извършването на тази престъпна дейност”, каза директорът на СДВР Георги Хаджиев.    Освен Пери, в ареста за 24 часа се озовал и съучастникът му Ради Миланов. Повдигнати са им обвинения за вещно укривателство. Прокуратурата обаче ще иска постоянно задържане само за Пери.    „За това деяние, законът предвижда наказание \"лишаване от свобода\" до 6 години. Петров е осъждан и преди. Настоящото деяние се явява извършено в изпитателния срок на предходно негово осъждане”, каза Невена Зартова, районен прокурор на София.    Последното явяване на Пери пред Темида е през април миналата година.    „На 26 март при опит да бъде задържан, прави опит да избяга. Удря служебен автомобил и оказва съпротива”, каза Антон Дерменджиев, началник група в сектор „Противозаконно отнемане на МПС\".    Специалност на Пери са новите автомобили. След всяко задържане сменял методите си на работа. Засега неуспешно. Кражбите на коли в София обаче намаляват, отчитат от полицията.    „Има намаление на противозаконно отнетите МПС-та и леко увеличение, почти минимално, на разкриваемостта”, заяви Хаджиев.    В последните няколко седмици няма данни за кражби на коли, оставени работещи в студеното време.  ", "date": "2020.01.20", "title": "Задържаха известен автокрадец при спецоперация в \"Драгалевци\" (ВИДЕО) "}
{"url": "http://epicenter.bg/article/Bolnogledachi-tormozyat-vazrastni-v-dom-v-Plovdiv--politsiya-i-prokurori-gi-razsledvat--VIDEO--/204447/3/0", "text": "Криминалната полиция и прокуратурата влязоха в дома за възрастни хора с деменция в Пловдив. Разследването е след репортаж на NOVA, който показва бруталното отношение на персонала към пациентите.    Скрита камера е запечатала физически и психически тормоз, на който са подложени обитателите на центъра. От общината поискаха оставката на управителката и уволнение за всички служители, държали се грубо с възрастните хора.    Веднага след излъчването на репортажа на Вероника Димитрова, институциите се задействаха. Прокуратурата се самосезира. В дома влезе и криминалната полиция. От общината поискаха и оставки.    Проверява се за извършени престъпления срещу хора, които са в безпомощно състояние. Проверката се извършва в отсъствието на директора, която е в отпуск.    „На проверка подлежи всичко, свързано с работата на въпросния център към момента и в определен от нас минал период от време”, обясни зам.-районният прокурор на Пловдив Атанас Илиев.    Предстои прокуратурата да реши дали и срещу кого да повдигне обвинения. При доказана вина, извършителите ги грози затвор от 3 до 6 години.    „Трябва да ви кажа, че това е ужасно. Никой не може да има право да се отнася така”, смята зам.-кметът по социални дейности на Пловдив Анести Тимчев.    От общината ще въведат нова програма за контрол и подбор на кадри, както и обучение на персонала. Ще се мисли за повишение на заплатите и осъществяване на редовна връзка с близките на обитателите на центъра.    „Ще поискаме оставката на директора, на ръководителя на социалната услуга, на този, който е прикрил и на всички онези, благодарение на които това е съществувало”, категоричен бе Тимчев.    Служителите, които са упражнили насилие, все още не са установени.     „В момента тези хора продължават на работят там за наше огромно съжаление. Безкомпромисно ще бъде отношението”, заяви директорът на „Социални дейности” в община Пловдив Веселина Ботева.    Нощно време на 15 души в центъра за хора с деменция се грижат двама болногледачи.    Нито потребителите, нито близките на потребителите или колегите, работещи в социалната услуга, са дали под някаква форма сигнал, че има проблем. Ние сме изненадани и възмутени от това, което се случва”, каза директорът на „Социално подпомагане” – Пловдив Надя Танева.  ", "date": "2020.01.20", "title": "Болногледачи тормозят възрастни в дом в Пловдив, полиция и прокурори ги разследват (ВИДЕО) "}
{"url": "http://epicenter.bg/article/Fandakova--Shte-podkrepya-samo-reshenie-za-Pernik--koeto-dava-100--garantsii-za-sofiyantsi-/204400/2/0", "text": "Ще подкрепя само решение за Перник, което дава 100 % гаранции за софиянци. Това каза кметът на София Йорданка Фандъкова по време на заседание на Постоянната комисия по инженерна инфраструктура и енергийно планиране към Столичния общински съвет, на което се разглежда предложението за водната криза в Перник, предаде Агенция „Фокус“.    „Знаете, че в събота в Министерски съвет се проведе извънредно заседание, на което беше съобщена идеята за осигуряване на допълнителни количества вода от водосбора на „Белмекен“ до Перник през водопреносната мрежа на София. Тази идея беше предложена след сериозен експертен анализ и оценка на съществуващата инженерна инфраструктура. Още в събота поисках от Министерски съвет в първия работен ден ресорните министри да представят пред Комисията по инженерна инфраструктура в Столичен общински съвет заедно с кмета на Перник и ръководството на „Софийска вода“ тази идея.   Смятам, че е изключително важно да се получат отговори на всички поставени въпроси. Искам да благодаря на председателя и на всички членове на комисията, защото смятам, че чрез това заседание и чрез вас всички общински съветници, и най-вече - гражданите на София, могат да се запознаят с това предложение, което на практика засяга Столична община“, каза също Фандъкова.    „Целта е всички граждани на София да получат подробна информация и отговори на всички въпроси, свързани както с техническото изпълнение на идеята. Смятам, че това е важно решение, което може да бъде факт само и единствено, ако цялата информация е публична“, заяви кметът на София.     Трябва да спрат спекулациите за това, че днешното заседание е с цел отместване на фокуса от вота на недоверие. Това каза кметът на София.    Йорданка Фандъкова благодари на кмета на Перник Станислав Владимиров, че присъства на заседанието. „Най-важното е да се решават проблемите на хората“, допълни още Фандъкова.   Тя заяви, че интересът на софиянци за нея е на първо място и пред тях е нейната отговорност. „Няма да допусна дребни политически спекулации на тази тема. В тази дискусия няма място за партийни пристрастия и политика. На няколко км от нас има хора, които реално бедстват“, допълни кметът на столицата.  ", "date": "2020.01.20", "title": "Фандъкова: Ще подкрепя само решение за Перник, което дава 100% гаранции за софиянци "}
{"url": "http://epicenter.bg/article/BSP-vnese-chetvartiya-vot-na-nedoverie-sreshtu-kabineta--Borisov--3-/204405/2/0", "text": " предаде Агенция „Фокус“.   Вотът бе внесен в деловодството на Народното събрание от лидера на БСП Корнелия Нинова, зам.-председателите на ПГ на „БСП за България“ Крум Зарков, Георги Свиленски и Христо Проданов и от зам.-председателя на Комисията по околна среда и води и член на Изпълнителното бюро Манол Генов.      Правилникът за организацията и дейността на Народното събрание позволява една пета от народните представители да могат внесат вот на недоверие срещу правителството. Това означава, че за внасянето му са необходими поне 48 народни представители, а парламентарната група на „БСП за България“ разполага със 79 депутати. Въпреки това социалистите проведоха консултации с парламентарно представените партии, както и тези извън Народното събрание.     а гласуването на проекта за решение се провежда не по-рано от 24 часа след приключване на разискванията.   За да мине вотът на недоверие обаче, за него трябва да са гласували повече от половината от всички народни представители. При отхвърляне на предложение за недоверие на Министерския съвет ново предложение не може да бъде направено в следващите 6 месеца.    вотът изглежда, че ще бъде неуспешен, тъй като      Депутатите от изключената от малката коалиция партия \"Атака\" са шест и имат въпроси към БСП, за да подкрепят вота, сред които и дали социалистите ще направят минималната пенсия 500 лв., а минималната основна заплата - 1500 лв. Партията на Волен Сидеров вече даде знак как ще гласува, след като пропусна срещата с БСП за мотивите.   На 30 декември от БСП обявиха, че внасят вот на недоверие към правителството на Бойко Борисов за провала в политиката по околната среда и водите. Това ще е четвъртият вот на недоверие на опозицията срещу кабинета „Борисов“ 3. Предишните бяха на тема: провал в борбата с корупцията, здравеопазване и сигурност и не успяха да минат.    тъй като макар и \"палеативните мерки за Перник\" водна криза грози и градове като Шумен, Сливен и Ботевград. Сред аргументите са още мръсният въздух, заради който страната ни вече е осъдена и \"ще плаща българина, на гърба на който се изкарват смъртоносни пари\", както и горенето на отпадъци, внесени от трети страни.     Доказателства за това били решението за санкции заради мръсния въздух, искането на Брюксел частните болници да провеждат обществени поръчки за доставка на отпадъци и връщането на европари за строежа на магистрала \"Струма\".     Според Нинова целите чист въздух, чиста храна и чиста вода, които бяха формулирани преди дни от ДПС, заслужават партийно и гражданско обединение. Утре социалистите са поканили на среща и \"Демократична България\".   Според лидера на БСП Корнелия Нинова вотът, който довел до някои от предприетите мерки, ще има и друг ефект - да покаже ясно на обществото кои партии са в опозиция и кои - крепят задкулисно управлението.   \"Няма по-силни мотиви от фактите, а те са, че половин милион българи са на режим на вода и има сериозна опасност това число да расте. Дишаме един от най-мръсния въздух в Европа, а България е превърната в сметище за боклуци не само от Европа, но и от третия свят. Всеки ден изникват нови и нови факти за такива боклуци, внесени в България за изгаряне. Вотът на недоверие вече има своята роля. Сигурни сме, че ако не бяхме го внеси и не бяхме така поставили темата, много от нещата, които последваха нямаше да се случат. Да, взеха се мерки, но те са временни, палиативни и представляват гасене на пожари за намаляване на общественото напрежение. Тези мерки не решават системния проблем. Ако се намери вариант да се осигури вода за Перник, то питаме управляващите какво точно ще се случи с Шумен и как ще напълнят язовир \"Тича\", или как ще се осигури вода на Ботевград, Търговище, Ловеч и още много областни и общински центрове, в които има същия проблем. Проблемът е системен, а не да се реши една криза в Перник\", посочи Нинова.   По отношение на боклуците, много се съсредоточи вниманието за боклуците от Италия, каза Нинова, като обърна внимание на вноса на отпадъци от трети страни.    За кратко време от около месец напоследък правителството на Борисов получи три европейски наказания. За пръв път може би от своите приятели в Европа българското правителство получава такива удари. България е осъдена вече в съда за замърсения въздух при това проблемът е стар. Гледа се в Европа и съда още от 2017 г. Жалкото е, че някои от горенето на боклуците и замърсяването на въздуха изкарва смъртоносни пари. Когато бъдат наложени санкции за това, този български народ ще плати от джоба си за това, заяви лидерът на БСП.    Обръщам се към всички, които искат промяна, свалянето на това правителство и промяна на модела на управление – нека се обединим, защото има теми, които са над нас. Чист въздух, чиста вода, чиста храна са теми, които могат да ни обединяват. Сега е моментът не само да искаме промяната чрез свалянето на кабинета, а и да изградим алтернативата. Една цялостна визия за развитие на зелена икономика, зелени градове и конкретни мерки по всяка от трите области. Причините за всички тези проблеми са едни и същи – безхаберие, безотговорност и корупция. Това може да се промени и то минава през смяна на кабинета \"Борисов\" и на този модел на управление, подчерта Нинова.    Попитана дали вотът на недоверие може да мине, Нинова заяви: \"Ако всички партии и независимите депутати, които досега са се обявявали за опозиция, го подкрепят, вотът ще мине. Извън това стои въпросът колко са независими независимите или колко зависими са станали, стои въпросът с \"Воля\" и за евентуални техни договорки с управляващите. Това е част от модела на задкулисието, с който се борим. Като си се обявил за опозиция, си ясна опозиция, като не си, да се знае – кой поддържа този модел и кой иска промяната. Това е още един от резултатите на вота – да се знае ясно в България кой иска свалянето на кабинета \"Борисов\" и промяна на управлението и кой използва ситуацията за лични или партийни облаги, кой подддържа властта на гърба на екологичния геноцид над българския народ\".  ", "date": "2020.01.20", "title": "БСП внесе четвъртия вот на недоверие срещу кабинета „Борисов“ 3 "}
{"url": "http://epicenter.bg/article/Karakachanov--Vazstanovyavaneto-na-Voennovazdushnoto-uchilishte-e-izpravyane-na-edna-nespravedlivost/204422/2/0", "text": "Възстановяването на Военновъздушното училище е изправяне на една несправедливост и връщане на една традиция. Това каза днес, 20 януари, министърът на отбраната Красимир Каракачанов по време на тържествената церемония за откриването на Висшето военновъздушно училище „Георги Бенковски“ в Долна Митрополия, съобщиха от пресцентъра на министерството на отбраната.    „В своята дълга 1400-годишна история тук, на Балканите, България е имала различни съюзници и различни приоритети. Но Българската армия е имала едно единствено предназначение: да защитава териториалната цялост на страната от външни врагове и да осъществява нейните национални идеали. Това е основната задача на Българска армия и днес“, посочи още той.    Към курсантите във възстановеното Висше военновъздушно училище той се обърна с думите: „Българската авиация има славни и велики традиции. Няма нужда тепърва да се търси чужд опит и да се копират чужди кумири. В историята на нашата авиация има достатъчно офицери, които могат да бъдат вашият пример за подражание.“    Официалното откриване на най-новото Висше военно училище уважиха президентът и върховен главнокомандващ на Въоръжените сили на Република България Румен Радев, председателят на комисията по отбрана Константин Попов, заместник-началникът на отбраната генерал-лейтенант Димитър Илиев, народни представители, висши военни, представители на държавната и местната власт, членове на авиационната общественост и ветерани.    Бойното знаме на Висшето военновъздушно училище бе връчено от министър Красимир Каракачанов. Отслужен бе и тържествен водосвет от свещеници от плевенската епархия.    Вярвам, че възстановяването на Висшето военновъздушно училище ще отговори на обществените очаквания и ще способства за възвръщане на високия престиж на кадрите на Военновъздушните сили. Това заяви заместник-началникът на отбраната генерал-лейтенант Димитър Илиев в приветствието си. Той подчерта значението на личния състав, който ще ръководи процесите по развитие на вида въоръжени сили, ще управлява новата техника и ще отговаря за нейната поддръжка в следващите години.    Пътят е труден и изисква възстановяване на инфраструктурата, разкриване на атрактивни специалности, откриване на Професионален сержантски колеж, създаване на иновативни центрове за изследователска дейност, подготовка за обучение и експлоатация на новия самолет F-16, привличане на български и чуждестранни инвеститори и студенти. Резултатът – готовност за равноправно участие в интегрираното обучение на кадри за ВВС и гражданската авиация на страните-членки на НАТО, каза в приветствието си началникът на ВВВУ бригаден генерал Юлиан Радойски.  ", "date": "2020.01.20", "title": "Каракачанов: Възстановяването на Военновъздушното училище е изправяне на една несправедливост"}
{"url": "http://epicenter.bg/article/Prof--Todor-Kantardzhiev--Vse-oshte-ne-sme-dostignali-pika-na-gripa--VIDEO--/204437/2/0", "text": "„Българите трябва да знаят някои неща за хепатит А. Първият контакт с вирусa става в училищата. Хепатит А, за разлика от другите типове, не е така опасен. В момента имаме завишение, което е характерно за късната есен. Не е някаква изненада и не е свързано със замърсен въздух или вода”. Това каза в ефира на предаването „Плюс-минус. Коментарът след новините” по Нова тв проф. д-р Тодор Кантарджиев, директор на Националния център по заразни и паразитни болести.    „Ако хепатит А е водна инфекция, то това се разбира, защото за кратко време заболяват много хора. Не наблюдаваме подобно нещо, а постепенно увеличаване. Това, което може да се направи, е редовно да мием ръцете си”, посочи Кантарджиев.    „Варицелата е типична детска шарка. Последните години имаме няколко десетки хиляди случаи годишно. Няма някакво голямо увеличение”, добави проф. д-р Кантарджиев.    Той посочи, че всяка година от грип умират няколко хиляди души.    „Това са главно възрастни хора, които стават жертва на усложненията от заболяването. Намалелият имунитет, високата температура и изтощението правят организма податлив на бактериални инфекции. Това са бактериалните пневмонии. На 10 000 болни от грип един може да получи възпаление на мозъка, а на около 3000 болни – един да започне директно с вирусна, грипна пневмония”, разясни професорът.    В момента има слабо епидемично разпространение на грипа, допълни той.    „Това означава, че за броени дни случаите се увеличават. През последната седмица имаме около 40% повече от предишната. Все още не сме достигнали силно епидемично разпространение и пика на грипа”, заключи проф. Кантарджиев.    Повече гледайте във видеото.  ", "date": "2020.01.20", "title": "Проф. Тодор Кантарджиев: Все още не сме достигнали пика на грипа (ВИДЕО) "}
{"url": "http://epicenter.bg/article/Eva-Maydel-kam-Maykrosoft--Choveshkiyat-resurs-e-osnovniyat-faktor-za-uspeshna-tehnologichna-revolyutsiya-/204440/2/0", "text": "Българският евродепутат Ева Майдел се срещна с президента и главен правен директор на Майкрософт Брад Смит в Брюксел. Повод за срещата бе неговата книга, в която той анализира предизвикателствата пред новите технологии, политиката, бизнеса и обществото. Това съобщиха от пресцентъра на ГЕРБ.    \"Човешкият ресурс е основният фактор за успешна технологична революция. Именно хората с познания и умения за технологиите движат традиционната индустрия напред в крак с новите тенденции. Едно от най-сериозните предизвикателства пред всички нас е именно как да окуражаваме изучаването на STEM специалности сред подрастващите, както и преквалификацията на уязвимите работници\", добави Майдел в разговора с Брад Смит.    \"Прочуванията сочат, че 65% от първокласниците ще работят на напълно нов тип професии. Визионерското ръководство на училищата, както и по-голяма гъвкавост на образователната програма ще са от решаващо значение за конкурентоспособността на работната сила.\", добави българският евродепутат Ева Майдел и допълни, че лидерството на компаниите и политическата подкрепа на местно, национално и европейско ниво ще даде допълнителен стимул на училищата и университетите да внедрят иновативни практики.    Президентът на Макрософт Брад Смит посочи, че в САЩ сътрудничеството между бизнеса и управниците на всички нива е силно застъпено. Компанията е участвала в изготвянето на стратегии за работната сила, както и образователни инициативи за учители, за да могат да преподават компютърни науки.    Майдел и Смит споделят мнението, че в следващите години Европа ще трябва да положи допълнителни усилия за справянето с предизвикателствата, които новият тип дигитална икономика поставя.   ", "date": "2020.01.20", "title": "Ева Майдел към Майкрософт: Човешкият ресурс е основният фактор за успешна технологична революция "}
{"url": "http://epicenter.bg/article/Yuriy-Aslanov--Votat-na-nedoverie-nyama-da-se-uvenchae-s-kraen-uspeh--no-e-neobhodim/204442/2/48", "text": "„Вотът на недоверие няма да се увенчае с краен успех - да бутне правителството или нещо подобно“, каза пред БНР социологът и член на Националния съвет на БСП Юрий Асланов.    „В досегашната практика на такива вотове нито едно правителство не е паднало в резултат на вот на недоверие. Няма да се случи и сега. Дори и партиите, самоопределящи се като опозиционни, които като че ли даваха някакви знаци и сигнали, че може би ще подкрепят БСП, на думи може би го правят, но де факто няма да го направят“, каза той в предаването „Нещо повече“ на програма „Хоризонт“.    „Има парламентарни хватки и тарикатщини, на които сме се нагледали през годините. Това не е толкова важно… Инструментът, наречен „вот на недоверие“ затова е измислен – да предостави инициативата на опозицията... Много важно беше тази тема да се свърже с гражданската енергия, с гражданските инициативи“, добави Асланов.    Той коментира внесеното днес от БСП в парламента искане за вот на недоверие на правителството заради провал в политиката на околната среда и водите. Мотивите не са подкрепени от депутати от други парламентарни групи, въпреки че в хода на консултациите БСП получиха подкрепата на ДПС, а „Воля“ заяви, че ще мисли до сряда дали ще подкрепи вота.        „Третото правителство на Борисов, доколкото ГЕРБ много продължително е на власт, може да се каже, че носи по-голяма част от вината за това, че през последните десетина и повече години не бяха взети никакви мерки за облекчаване на тежестите и пораженията върху околната среда в България. Продължи се една линия на управление и на политическо поведение, зададена от началото на прехода… На гърба на нещастието на перничани можем все пак да кажем, че има нещо хубаво в тази криза - че темата за екологията, за първи път, застава във фокуса на общественото мнение с такава острота, по толкова радикален начин“, каза социологът.        „Няма подходящ момент, който да бъде наречен „добре избран“ за тази тема, защото това е тема, по която управленската практика, политиката, идеите, решенията, закъсняха с години и сега трябва да се изготви наистина някакъв стратегически план за действие, защото всичко това вещае лоши години занапред. Колкото до вота на недоверие, това не е стратегическо решение, това е тактически похват. Това е тактика на опозицията и не може да се вменява на опозицията отговорност за това, че тя трябва да предлага решенията. Все пак експертният потенциал е на разположение на правителството, ресурсите са в ръцете на правителството“, посочи Асланов.  ", "date": "2020.01.20", "title": "Юрий Асланов: Вотът на недоверие няма да се увенчае с краен успех, но е необходим"}
{"url": "http://epicenter.bg/article/V-SOS-iskat-garantsii-ot-ministri--che-planat-za-Pernik-nyama-da-zasegne-Sofiya-/204444/2/0", "text": "Правителството още не е поискало официално от Столичната община да използва водопроводната ѝ мрежа за снабдяване на Перник, поради което на днешното заседание на комисията по инженерна инфраструктура на СОС не бе взето окончателно решение, предаде БНР.    Общинските съветници от комисията поискаха писмени гаранции от трима министри - на околната среда, на икономиката и на регионалното развитие, че решението на водната криза в Перник няма да доведе до криза в София.    „Дължим на софиянци отговори. Лично аз се надявам, че получавайки отговорите от министерствата, които днес присъстват, ние ще дадем на софиянци достатъчно обосновани отговори и ще ги убедим в правилността на нашето решение“, посочи Милка Христова от БСП.    Колегата ѝ Симеон Ставрев от „Демократична България“ беше по-конкретен:    „Как може да сме сигурни, че вода няма да се транспортира през София за „Стомана“ - Перник, тоест за индустриални нужди, а не само за питейни“.    Въпросите на заседанието на комисията бяха прекалено много и бе взето решение да има още едно заседание.    От БСП заявиха, че ще приемат доклада, когато бъде внесен, а от \"Демократична България\", че имат нужда да бъдат убедени, че решението е добро и за София.    В язовир „Студена“ има вода за 32 дни, за най-кратък срок може да се използва водопроводната мрежа на София. Това обяви министърът на икономиката Емил Караиванов по време на заседание на постоянната комисия по инженерна инфраструктура и енергийно планиране в Столичния общински съвет във връзка с искането на правителството и на кмета на Перник да се ползва водопреносната мрежата на София, за да се насочи вода към Перник от водосбора на язовир „Белмекен“.    Според кмета на Перник Станислав Владимиров до две седмици язовир „Студена“ ще стигне мъртвия си обем. Загубите по водопроводната мрежа на града са 75%, но е осигурено финансиране и започват ремонти. По думите на министър Караиванов са осигурени средства за ремонта на ВиК мрежата в града.    На заседанието стана ясно още, че язовир „Белмекен“ има два пъти повече вода в сравнение с миналата година, затова той остава като вариант за справяне с водната криза в Перник. Водопроводът, който ще бъде изграден от Мало Бучино до Перник, ще минава през държавни земи.    Водата на София ще бъде запазена, увери столичният кмет Йорданка Фандъкова.    „Получихме предложение и молба от правителството и от кмета на Перник да помогнем да преведен допълнителни количества вода до Мало Бучино, откъдето вече държавата да си изгради връзката за Перник. Говорим единствено и само за ползване на водопреносната мрежа“, уточни столичният кмет.    Министърът на околната среда и водите Емил Димитров също увери, че водният спасителен план за Перник с транзитно ползване на подземната ВиК инфраструктура на столицата по никакъв начин няма да засегне водата на София.    „Не е вода на София - само ще я налеем в язовира, а от там ще премине по тръбите и ще замине за Перник. В случай че има и най-малкото съмнение - кранът ще бъде в ръцете на „Софийска вода“ и винаги може да го спре“, коментира екоминистърът.        За Пламен Никифоров, дългогодишен директор на дирекция „ВиК“ в МРРБ тази идея е „единственото, което в момента може да бъде изпълнено“.    „Въпросът е дали може да се изгради навреме, за да може да се включи в действие преди да започне снеготопенето, защото критичните месеци за Перник вероятно ще бъдат след около месец“, посочи той в предаването „Преди всички“.    Отклонението на 5 или 10 милиона кубика вода за допълнително водоснабдяване на Перник няма да се отрази в негативни размери на енергодобива, за който се ползва водата на язовир \"Белмекен\", смята експертът.    Язовирът има обем от 144 милиона кубика, а годишно преработва над 240 милиона кубика.    Във връзка с необходимостта от ремонт на стената на язовир \"Бели Искър\", крие ли рискове допълнителното натоварване с вода?    Има ограничения в ползването на язовира до най-високото му ниво. Системата, по която в него ще влизат допълнителни количества обаче не означава, че той ще се напълни повече и ще се създаде по-голямо налягане, заяви Пламен Никифоров.    „Той няма да се натовари статически допълнително, за да създаде проблеми. Това не означава, че там не трябва да се предприемат действия, още може би тази година, за отстраняването на проблемите с язовирната стена“, коментира Никифоров.    Трябва да се провери дали водопроводите до София, през София и до Мало Бучино имат капацитет да проведат допълнително 300 литра в секунда, уточни той. По думите му, едва след множество проверки и хидравлични изчисления може да се осъществи водната връзка между Мало Бучино и Перник.    Трасето е с дължина 13,5 км, но преминава през пресечена местност, което го прави по-трудно за изпълнение. Геоложките проучвания са задължителни заради възможността да има свлачища и зони, през които бъдещият водопровод не може да премине, допълни Пламен Никифоров.    Групата общински съветници от БСП е склонна да подкрепи решаването на хуманитарната криза, която се развива само на 20 километра от София, каза пред „Хоризонт“ Милка Христова, общински съветник от БСП.    Извън емоциите и емпатията обаче групата на БСП ще вземе своето окончателно решение, едва след като получи достатъчно информация и отговори на конкретни въпроси, съобщи Христова.    Не бива да се подминава състоянието на стената на язовир „Бели Искър“, каза още Христова, според която сега стои въпросът как ще се гарантира, че няма да настъпят евентуални аварии заради допълнителното водно натоварване.  ", "date": "2020.01.20", "title": "В СОС искат гаранции от министри, че планът за Перник няма да засегне София "}
{"url": "http://epicenter.bg/article/Revizoro--Pernik-stava-kvartal-na-Sofiya-vav-vodosnabditelno-otnoshenie--VIDEO--/204448/2/0", "text": "Перник става квартал на София във водоснабдително отношение, няма да има проблем с водата за столичани. Това заяви министърът на околната среда и водите Емил Димитров – Ревизоро в „Лице в лице“ по бТВ по повод на идеята през столичната ВиК мрежа да се отведе вода към Перник.    Той допълни, че дори над 3 години да не вали над София, проблеми с водоснабдяването няма да има.    „Вода ще може да се подава и от Перник към София с тази помпа. Аз също съм притеснен, моите роднини също живеят в Перник. Като се стигне до „мъртвия обем“ пак може да се вади вода, но имаме едни 35-40 дни, в които трябва да се поберем“.    По думите му потреблението от водопровода, захранващ южните квартали на София е никакво и в него водата върви бавно.    „Ако започнем повече вода да вадим, поне ще изчистим тръбите. Няма проблем – има си хидроинженери, които знаят течението, потоците. Ние така ще ускорим потоците в София. Всички ще са доволни от тази работа“, уточни ресорният министър.    Основно действащо лице в решаването на водната криза в миньорския град е на яз. „Бели Искър“, неговият обем е 15 млн. куб. м. вода, а в него има около 7 млн. куб. м вода. За месец януари вече са разписани 4,6 млн. куб. м потребление за София. Новият министър уточни, че за да има вода и за Перник, и за столицата, към него ще се пуснат допълнителни притоци. Той успокои, че хидроинженерите няма да рискуват с препълване, защото стената на водоизточника е стара.    Димитров допълни, че държавата е поела ангажимент да ремонтира язовира. По думите му язовирът е строен през 30-те години на XX в., но е със собствен водосбор и деривация, която го пълни. Според него това е абсолютно достатъчно, за да се захранва водоизточникът.    „Това, което трябва да отиде към яз. „Белмекен“, може да отиде към яз. „Бели Искър“, защото имаме добри хидроинженери, които са го изградили много добре и са дали възможност от Рила всичко да отиде в „Белмекен“, а ние просто да го насочим към „Бели Искър“, уточни Димитров.    Еко министърът каза, че това не е вода, предназначена за София и никога не е била ползвана за нуждите на столицата.    „Ние няма да взимаме вода на София, ние ще дадем вода, която е предназначена за „Белмекен“. В момента има достатъчно вода“, посочи той и допълни, че този план е трайно решение за кризата в Перник.    Той беше категоричен, че водата ще се използва само за питейно-битови цели и няма да се отпуска за индустрията в града. Димитров обясни, че водата на яз. „Пчелина“ е била предназначена за нуждите на пернишкия завод „Стомана Индъстри“, но през 2002 г. предприятието се е отказало от този водоизточник, защото цената им била скъпа.    Емил Димитров заяви още, че има и други застрашени язовири, сред които са „Ястребино“ (31%), „Дяково“ (35%) и „Асеновец“ (29%).    Относно скандала с внесения у нас боклук от Италия, министърът коментира, че не одобрява качеството на контрола и ще създаде нови правила.    „Боклука, ако не го горим, сортираме и не го ползваме като суровина, трябва да правим Хеопсови пирамиди във всеки град и да го складираме. Навсякъде той се разпределя, изгаря се и след това пепелината се закопава. Проблемът не е, че горят, а че въздухът не е чист. По документи може да внасяш и изнасяш от всякъде“, допълни той.  ", "date": "2020.01.20", "title": "Ревизоро: Перник става квартал на София във водоснабдително отношение (ВИДЕО) "}
{"url": "http://epicenter.bg/article/Ekspert--Yazovir--Beli-Iskar--ne-otgovarya-na-usloviyata-za-zemetreseniya-/204449/2/0", "text": "Язовир „Бели Искър“ не отговаря на условията за земетресения. Това каза за предаването „Това е България“ на Радио „Фокус“ доц. Петър Филков, заместник-декан на Хидротехническия факултет на Университета за архитектура, строителство и геодезия.  Той обясни, че поради тази причина количеството вода в него трябва да бъде намалено.    Доц. Филков добави, че увеличаването на допълнителното количество вода, което ще минава през водопроводите, няма да доведе до спукването им. Според експерта коректно е да се каже, че водата за Перник ще се вземе не от язовирите, а от водосборите към тях.    „Хубаво е да не стават силни земетресения. Слабите не са проблем за яз. „Бели Искър“. Другото, което е, сега си мисля, че е по-добре да вали дъжд, отколкото сняг, тъй като веднага водата ще отиде във водосбора на яз. „Студена“, а няма да чакаме пролетта, за да се стопи. За съжаление, сме зима и въпросът не е ще има ли сняг, а ако вали дали ще вали дъжд, или сняг“, уточни той.    Доц. Петър Филков каза още, че обявената цена от 2 млн. лв. за полагането на километър тръбопровод е силно завишена. Според него по-големият дебит, който е предвиден да премине през софийската водоснабдителна мрежа, няма да натовари системите, но е възможно да намали налягането на водата.  ", "date": "2020.01.20", "title": "Експерт: Язовир „Бели Искър“ не отговаря на условията за земетрeсения "}
{"url": "http://epicenter.bg/article/Borisov-pristigna-v-Davos--shte-nastoyava-za-dialog-v-borbata-sreshtu-globalnite-predizvikatelstva-/204451/2/0", "text": "Министър-председателят Бойко Борисов пристигна в Швейцария, където ще участва в Годишната среща на Световния икономически форум в град Давос. Това е 50-ата годишна среща на форума, който с времето се е превърнал в ефективен и влиятелен инструмент на световната икономика и политика, в място за преговори и срещи и постигане на различни договорености. Това съобщиха от правителствената информационна служба.    Очакват се около 3000 участници във форума, сред които президентът на САЩ Доналд Тръмп, федералният канцлер на Германия Ангела Меркел и председателят на Европейската централна банка Кристин Лагард.    Темата на тазгодишната среща в Давос е „Заинтересовани страни за един кохерентен и устойчив свят“, като дискусиите са фокусирани върху седем основни акцента: „Как да спасим планетата“, „Технологии за добро“, „Един здрав свят“, „Прозрачен бизнес“, „Обществото и бъдещето на труда“, „По-добрия бизнес“ и „Отвъд геополитиката“.    Участието на министър-председателя Бойко Борисов във форума в Давос е повод премиерът да потвърди позицията си относно значението на диалога и полагането на общи усилия за преодоляването на растящите глобални предизвикателства. В контекста на дискусията за икономическото развитие на Централна и Източна Европа, премиерът ще засегне темата за предложения от Европейската комисия Европейски зелен пакт и борбата срещу климатичните промени.    На вниманието на премиера Бойко Борисов ще бъде и европейската перспектива на Западните Балкани и развитието на този стратегически важен за ЕС регион. В качеството си на съпредседател на Берлинския процес, през настоящата година България ще продължи да се застъпва за интеграционния процес в ЕС на Западните Балкани, тъй като това е инструмент за постигане на стабилност, мир и просперитет в региона.  ", "date": "2020.01.20", "title": "Борисов пристигна в Давос, ще настоява за диалог в борбата срещу глобалните предизвикателства "}
