{"url": "http://epicenter.bg/article/Rumen-Radev--Atakite-sreshtu-men-pridobivat-urodlivi-izmereniya-/205255/2/0", "text": "Това заяви държавният глава Румен Радев пред журналисти преди срещата си със студенти в Техническия университет в Габрово, съобщиха от Прессекретариата на държавния глава. „ “, посочи още президентът. По думите му тези практики показват още веднъж колко остро стои въпросът за промени в Конституцията в посока съдебна власт и нейната независимост. коментира още държавният глава Румен Радев.  ", "date": "2020.01.29", "title": "Румен Радев: Атаките срещу мен и семейството ми придобиват уродливи измерения! (ВИДЕО)"}
{"url": "http://epicenter.bg/article/Zhivakat-skacha-do-22-gradusa-prez-fevruari/205291/2/0", "text": "Най-ниските температури през февруари у нас ще бъдат между минус 10 и минус 5 градуса, а най-високите - между 17 и 22 градуса, съобщиха от НИМХ.  Средната месечна температура през февруари да бъде около и над нормата, която в Северна България и по високите полета е от 0 до 2 градуса, в Южна България и по Черноморието - между 2 и 5 градуса, а в планините - между минус 8 и минус 3 градуса. Месечната сума на валежите ще бъде около и под нормата, която за равнините е между 30 и 50 литра на квадратен метър, в планините - между 40 и 70 литра на квадратен метър, за Рило-Родопския масив и Странджа е от 60 до 100 литра на квадратен метър. През първото десетдневие температурите ще бъдат по-високи от обичайните, въпреки че през последните дни от периода значително ще се понижат. Вероятността за валежи на повече места има през втората половина от периода, като в края на десетдневието в Северна България и по високите полета дъждът ще премине в сняг. През второто десетдневие динамиката на атмосферните процеси ще бъде повишена. Температурите ще се понижат още и ще бъдат близки до обичайните. Ще има чести валежи: в Северна България - предимно от сняг, а в Южна и по Черноморието - от дъжд.  Вероятност за валежи ще има около 22,25 февруари и в края на месеца. В климатичната справка на НИМХ се отбелязва, че нарастването на продължителността на деня през февруари води до увеличаване на слънчевото греене и до намаляването на мрачните дни. Обикновено снежната покривка в равнините е нетрайна, а валежите - малко. Характерно за месеца е голямата динамика на атмосферата, което е причина за резки промени на времето. Понякога се наблюдават много интензивни нахлувания на арктичен въздух, снежни виелици и рязко застудяване. При такива обстановки се е случвало да замръзне морето по Черноморието. При други случаи при нахлувания откъм Средиземноморието се наблюдават аномални затопляния, предвестници на пролетта. Според астрономическата справка в началото на февруари слънцето изгрява в 7 часа и 42 минути, а залязва в 17 часа и 38 минути. Продължителността на деня е 9 часа и 55 минути. В края на месеца слънцето изгрява в 7 часа и 04 минути, а залязва в 18.00 часа и 14 минути. Продължителността на деня е 11 часа и 09 минути. Фазите на луната през февруари са: на 2 февруари - първа четвърт, на 9 февруари - пълнолуние, на 16 февруари - последна четвърт, а на 23 февруари е новолуние.", "date": "2020.01.29", "title": "Живакът скача до 22 градуса през февруари"}
{"url": "http://epicenter.bg/article/Tarsyat-se-matrosi---VMS-obyavyavat-konkurs-za-100-vakantni-mesta/205292/2/0", "text": "Със заповед на министъра на отбраната е обявен конкурс за попълване на 100 вакантни матроски (войнишки) длъжности във военни формирования на Военноморските сили (ВМС). Могат да кандидатстват лица, завършили граждански средни или висши училища в страната и в чужбина.    Обявените свободни места са във военните формирования във Варна, Бургас, Сенокос (община Балчик), Приселци (община Аврен). Търсят се боцмани, радиотелеграфисти, радиометристи, механици, електромеханици, машинисти, водолаз, шофьори и др. Сред изискванията към кандидатите са да имат българско гражданство, минимум завършено средно образование, да са годни за военна служба, да не са осъждани за умишлено престъпление от общ характер и др. За длъжностите на спасителен кораб, фрегата, ракетен катер, учебно-спомагателен кораб, базов миночистач и др. се изисква кандидатът да покрива медицинските стандарти за годност за плавателна служба на надводни кораби.    В срок до 27 март 2020 г. кандидатите трябва да подадат лично писмено заявление и всички необходими документи до командира на Военноморските сили чрез структурите на Централното военно окръжие (ЦВО) по постоянен адрес. Конкурсът ще се проведе по график от 12 до 14 май 2020 г. Той включва тест за обща култура, изпит за определяне на физическата годност и събеседване.    Тестът за обща култура обхваща 80 въпроса от 4 области (български език и литература; математика и логика; история; информатика) и се провежда за 60 минути. Изпитът по физическа подготовка включва изпълнение на брой коремни преси и лицеви опори за 90 секунди, тичане совалка 10х10 метра и крос 1000 метра. За някои от длъжностите кандидатите изпълняват още и набиране и плуване и плуване под вода за време.    Информация за всички обявени вакантни длъжности във Военноморските сили, условията и сроковете за кандидатстване може да намерите в интернет страницата на Министерството на отбраната.", "date": "2020.01.29", "title": "Търсят се матроси - ВМС обявяват конкурс за 100 вакантни места"}
{"url": "http://epicenter.bg/article/Protest-v-tsentara-na-Sofiya--hotelieri-i-restorantyori-blokiraha-Orlov-most--VIDEO--/205293/2/0", "text": "Протест в центъра на София. Хотелиери и ресторантьори организираха демонстрация с искане за намаляване на ДДС. Първоначално те се събраха пред Народното събрание, въпреки постигнатото снощи споразумение с Министерството на финансите, предаде Нова тв.    Малко след началото на демонстрацията протестиращите се преместиха пред сградата на Министерския съвет, а по-късно блокираха възловото кръстовище на Орлов мост.    Според споразумението Наредбата за въвеждане на софтуерите за управление на продажбите се отлага с 6 месеца. Въпреки това пред Народното събрание протест все пак има. Хотелиери и ресторантьори искат намаляване на ДДС-то. След срещата Владислав Горанов каза, че при отлагането на Наредбата, която притеснява бранша, първите три месеца ще бъдат използвани за съвместна работа с експертите на съответните организации и НАП. Това се прави с цел да се постигнат изясняваният неяснотите, за които претендира бизнеса.    Министърът на финансите обеща, че в следващите седмици ще бъдат проведени и срещи по отношение на режима за запечатване на търговските обекти.    Протестът на хотелиерите беше подкрепен от „Възраждане“, „Изправи се.БГ“ и БСП.    „Днес парламентарната група на \"БСП за България\" се включи в протеста с искане за оставка на вредното правителство на Бойко Борисов”, написа Корнелия Нинова във Facebook.    „Истинският вот на недоверие се състоя извън парламента. Исканията на хората са справедливи. Ние ги подкрепяме. Нека всички недоволни да се обединим и продължим. Промяната е възможна. Тя е в нашите ръце”, пише още соцлидерката.    От Българска асоциация на заведенията обаче се разграничиха от партия \"Възраждане\".    От Асоциацията, заявиха в съобщение до медиите, че категорично се разграничават от политическите искания на партия „Възраждане“, изразени по време на протеста на малкия и среден бизнес пред Народното събрание.    \"Представители на тази или която и да било партия не са канени на протеста, не са участвали в организацията му и смятаме, че нямат място там. За пореден път заявяваме, че ние не сме ангажирани политически и нямаме политически искания! За нас е важно единствено да защитаваме правата на българския бизнес! Ние не търсим конфронтация, а решаване на възникналите проблеми и няма да позволим да бъдем употребени от каквито и да било политически интереси\", се казва още в изявлението.     Протести се провеждат и в други градове, предаде БНР.    Протест срещу наредба Н-18 и ДДС върху храните събра представители на малкия и средния бизнес пред сградата на Община Варна. Независимо че влизането в сила на нормативния акт беше отложено с шест месеца, те излязоха на предварително планирания протест, за да кажат, че не вярват на думи, а на действия.    Протестиращите издигнаха плакати, призоваващи за намаляване на ДДС върху храните, призоваха за отмяна на спорните текстове в наредба Н-18 и поискаха оставки. Те бяха категорични, че протестът е граждански.    Около десетина души протестираха и в Бургас срещу наредба Н-18 и новия софтуер за бизнеса. Те посочиха, че тя затруднява работата им и е редно държавата да се насочи към големия бизнес.  ", "date": "2020.01.29", "title": "Протест в центъра на София, хотелиери и ресторантьори блокираха Орлов мост (ВИДЕО) "}
{"url": "http://epicenter.bg/article/Prezidentat-Radev--Nyama-malki-i-golemi-natsii--ima-natsii-s-malki-i-golemi-ambitsii/205294/2/0", "text": "Вече няма малки и големи нации по територия или население, има нации с малки и големи амбиции. Време е България да се превърне в държава с големи амбиции, а младите хора да ги реализират. Това заяви президентът Румен Радев по време на дискусия в Техническия университет в Габрово с участието на студенти и академичния състав на висшето училище. Темата беше „България и технологиите на бъдещето – реални перспективи за сътрудничество и развитие. Ролята на академичните общности в управлението на науката“.   Габрово е люлката на българската индустрия и е прекрасно, че днес виждаме образец за взаимодействие между наука, образование, бизнес и местна власт, заяви президентът Радев. В изказването си той изтъкна връзката между образованието и науката с развитието на технологиите и иновациите. Държавният глава посочи, че образованието трябва да бъде обявено като национален стратегически приоритет за България и се ангажира да работи активно в тази посока. В изказването си Румен Радев призова и за разработване на Национална индустриална стратегия, в която да залегнат амбициозни цели с ясно определи отговорности на бизнеса и държавата.   „Изключително важно е какви амбиции си поставяме като държава и общество – дали си поставяме амбициите да развиваме конкурентоспособност и да се включим в икономиката на бъдещето, за което работят редица държави, или нашите амбиции ще се сведат до страна – разпределител на газ, което е важно, но трябва да има по-дългосрочна визия“, попита Румен Радев.   По думите му, страната ни има потенциал да се развие в областта на иновациите и индустриите на бъдещето, ако мобилизира способностите си за насърчаване на научния капитал и таланта на младите хора. В противен случай ще бъдем държава, която само внася технологии и плаща за тях, заяви Румен Радев.   Необходим е поглед към бъдещето и ако искаме да развиваме индустриалната си база, трябва да извървим прехода от производство на ишлеме към производство с добавена стойност, заяви Румен Радев. По думите му, е жизненоважно всеки университет, както развива образование, така и да развива научни изследвания и то с практическа насоченост. Президентът подчерта, че не само бизнесът, но и държавата следва да влага средства в развитието на иновации. В момента страната ни отделя 0,7 на сто от брутния вътрешен продукт за научно-изследователска и развойна дейност, посочи Румен Радев и призова този дял да се увеличи чувствително. Президентът изтъкна и отговорността на държавата да създава предвидима, благоприятна и устойчива среда за бизнес, особено за малките и средни предприятия.   „Предприетите мерки от правителството в областта на образованието в момента са в правилната посока, но не е достатъчна като обхват, иновативност и финансиране“, заяви още президентът. Той цитира тревожни данни от различни европейски изследвания, в които страната ни се нарежда на последни места  – за ниската функционална грамотност на българските ученици в средното образование, както и лошите показатели по дигитална конкурентоспособност.   По думите му, ако преди страната ни е разчитала на доброто образование, което българските деца са получавали, като предпоставка да изравним неравенствата с останалите държави, то в момента това вече не е така.   „Във всеки областен град държавата трябва да развие център с оборудване и инструктори, които да подготвят българските деца за дигитални умения и иновации - с безплатна подготовка и лаборатории, така че когато тези ученици станат студенти, да са много по-подготвени“, заяви президентът.   В отговор на студентски въпрос как могат да се преодолеят регионалните дисбаланси в страната президентът заяви, че за хармонично развитие на регионите е необходима финансова децентрализация. Според  Румен Радев един от начините това да се постигне е, ако част от данъците, например печалбата на бизнеса, който е на територията на дадена община, остава в бюджета на местната власт. „Когато хората от Габрово знаят, че средства от техния труд пряко отиват в местното ръководство, ще имат и по-голяма активност, гражданска активност да задават приоритетите за изразходването на тези средства“, даде пример Радев.   Президентът обърна внимание и на ролята на държавата в помощ на общините за детското здравеопазване, подкрепа за млади семейства, образованието, необходимостта от комплексни политики, така че младите имат сигурност и перспектива да се развиват в родните си места.   В ЕС никога няма да постигнем икономическо и социално сближаване между Източна и Западна, между Северна и Южна Европа, ако няма сближаване в научна и образователна инфраструктура, в научни и изследователски програми, заяви президентът в отговор на въпрос на студент. Румен Радев посочи, че са необходими повече европейски средства, които страната ни да насочи за изграждане на научно-изследователски центрове, лаборатории, като финансова и научна  помощ за университети. „Какво правим в момента? Науката и технологиите ще се развиват на запад, а пък ние тук ще ползваме евро фондове да строим пътища, градинки“, допълни Румен Радев.   На въпрос за необходимостта от конституционни промени президентът заяви, че след 30 години преход трябва да изясним дали основният закон не допуска възможност за противоречив прочит и така да не може да достигне заложеният в нея политически проект за правова демократична и социална държава. Президентът посочи, че в консултациите си досега се е срещал с неправителствени и съсловни организации, предстоят срещи с представители на институциите, както и с парламентарно представените партии. ", "date": "2020.01.29", "title": "Президентът Радев: Няма малки и големи нации, има нации с малки и големи амбиции"}
{"url": "http://epicenter.bg/article/Unishtozhena-e-ekosistemata-v-zona-ot-30-km-po-porechieto-na-Maritsa-/205298/2/0", "text": "Унищожена е екосистемата в близо 30-километровата зона по поречието на Марица, където замърсяване с пестициди доведе до измирането на тонове риба. Това коментира на национална среща на риболовците във Велико Търново доц. Галин Николов, изпълнителен директор на Изпълнителната агенция по рибарство и аквакултури (ИАРА), предаде БНР.    Щетите на популацията в река Марица все още се оценяват, но всичко е унищожено, коментира Николов.    „За да се възстанови, ще е необходим период от минимум 10 години. 15-20 килограма риби, намерени мъртви. Радостното е, че сме успели да спасим, пренасяйки част от тези риби в други чисти водоеми,“ заяви той.    Галин Николов съобщи, че се проверява и друг сигнал за масово измиране на риба в река Тунджа след Казанлък към Николаево. Там причинителят е кравеферма, уведомена е Агенцията за безопасност на храните.    От ИАРА увериха, че въпреки маловодието в реки и язовири, в момента няма критични участъци за рибния ресурс.    Българската федерация по риболовните спортове, ИАРА и МЗХ се договориха за засилване на контрола по водоемите.   ", "date": "2020.01.29", "title": "Унищожена е екосистемата в зона от 30 км по поречието на Марица "}
{"url": "http://epicenter.bg/article/Radev-shte-bade-domakin-na-Natsionalniya-konkurs--Inovativno-predpriyatie-na-godinata-/205301/2/0", "text": "На 30 януари, от 14.00 часа, на „Дондуков“ 2 президентът Румен Радев ще бъде домакин на церемонията по отличаване на победителите в Националния конкурс „Иновативно предприятие на годината“ с марката „Високи постижения в иновациите“.   Националният конкурс „Иновативно предприятие на годината“ се организира от фондация „Приложни изследвания и комуникации“ и се провежда под патронажа на президента.    Марката \"Високи постижения в иновациите” е знак за иновативност, с който се отличават върхови постижения, въздействие и ефективност на авангардни иновации, разработени от български предприятия.", "date": "2020.01.29", "title": "Радев ще бъде домакин на Националния конкурс „Иновативно предприятие на годината“"}
{"url": "http://epicenter.bg/article/Rumen-Radev-shte-bade-domakin-na-traditsionniya-priem-za-rakovoditelite-na-diplomaticheski-misii/205302/2/0", "text": "На 30 януари, четвъртък, от 17.00 часа в Националния исторически музей държавният глава Румен Радев ще даде традиционния за началото на годината прием за ръководителите на дипломатическите мисии, акредитирани в България, съобщават от прессекретариата на държавния глава.   Президентът Румен Радев и доайенът на дипломатическия корпус – извънредният и пълномощен посланик на Палестина д-р Ахмед Ал Мадбух, ще произнесат слова.", "date": "2020.01.29", "title": "Румен Радев ще бъде домакин на традиционния прием за ръководителите на дипломатически мисии"}
{"url": "http://epicenter.bg/article/Zarnoproizvoditeli-ochakvat-losha-rekolta-ot-pshenitsa-/205256/4/0", "text": "Сериозната суша през този есенно-зимен период ще доведе до ниски добиви на есенни култури в цялата страна, са категорични зърнопроизводители и агрономи.    Във великотърновска област сухата почва забавя с месеци растежа на пшеницата и ечемика. Липсата на снежна покривка излага посевите директно на нощните минусови температури, което нанася допълнително поражения върху реколтата.    Земеделската фирма, която ръководи Андрей Андреев, обработва 10 хиляди декара земя, от които 3 600 са засети с пшеница. Сеитбата приключила в средата на октомври. Растенията изостават заради липсата на влага, и нивите в момента изглеждат така, както би трябвало да изглеждат през ноември, предава БНТ.    \"Състоянието на есенните култури - пшеница, ечемик и рапица, е незадоволително. Дългото засушаване, което започна от лятото на 2019 г. и продължи до края на есента, не позволи на самите култури, на самата пшеница доста зърна изгубиха своята кълняемост и не поникнаха, и се забелязва един по-рядък посев\", каза Андреев.    \"За съжаление, след като засяхме, около 40-50 дена нямаше никакъв дъжд. Нормално е след сеитба да има поне едно 30-40 литра на кв. метър да поникнат нормално посевите\", обяснява агрономът Ангел Панев.    За миналата стопанска година земеделските стопани казват, че е била много добра. Тогава са отчели среден добив на пшеница от декар 700 килограма.    Зърнопроизводителите смятат, че не е изключено ниските добиви да се отразят на цената на хляба и казват, че ако в близките седмици започне да вали, реколтата може да бъде спасена.  ", "date": "2020.01.29", "title": "Зърнопроизводители очакват лоша реколта от пшеница "}
{"url": "http://epicenter.bg/article/Dots--Antoniy-Galabov--Nyama-ataka-sreshtu-prezidenta-Rumen-Radev--a-razuznavane-s-boy-/205261/11/34", "text": "         Ако се придържаме все още към правните рамки, Конституционният съд е преценил, че основанията са налице и че питанията, отправени от главния прокурор, заслужават образуване на дело. С други думи имаме отговорна част по този въпрос. Конституционният съд е намерил за коректни формулировките на шестте въпроса към него и най-вероятно предстои произнасяне на Конституционния съд по това. Едновременно става дума за нещо като амалгама от сигнали, смесване на сигнали. Едновременно с това главният прокурор каза, че инициативата идва от наблюдаващи прокурори, които отново според изискванията на закона и на начина, по който функционира прокуратурата, са се обърнали към него с молба да продължи нататък към Конституционния съд с тълкувателно решение. По принцип отново в рамките на правото всяко тълкувателно решение на Конституционния съд увеличава правната сигурност при интерпретирането на Конституцията. Това е правната рамка и поне по нея засега не забелязвам да има сериозни възражения.         Аз се опасявам от това, че в конкретния случай има риск да сведем сериозен казус до междуличностни отношения между двама души. Това скандализира всеки проблем и за съжаление го потапя под общественото внимание, но не го решава. Всъщност, ако трябва да продължим с новините от днешния ден, днес чухме отчета на президента и вицепрезидента, и по неразбираеми причини за мен защо във вторник в навечерието на вота, а не когато се навърши поредната трета година от мандата на президента, но да кажем, че това са някакви случайни турбуленции. В този отчет чухме много ясно, че държавният глава обмисля възможността да се кандидатира за втори мандат и по всичко изглежда, че инициираните от него консултации за промяна в Конституцията ще бъдат ако не основната, то поне една от водещите линии на подобна предизборна кампания. Така че, ако съдим по резултатите от първите консултации при президента, бяха лансирани толкова разнопосочни и блуждаещи идеи, свързани с промяна в Конституцията, че най-вероятно фокусирането върху статута на главния прокурор и възможността да бъдат разследвани неговите действия ще отнеме още време. Така че имаме наистина наслагване на сигнали и друг въпрос е, доколко те са свързани помежду си, но със сигурност имаме увеличаване на интензивността на разговори за Конституцията, които не съответстват според мен в момента на нито една цялостна стратегия.         Аз поне не знам за какво е досъдебното производство, по което наблюдаващите прокурори са се обърнали към главния прокурор. Разбира се, ако се върнем към предизборната кампания на президентските избори – там няма никакво съмнение, че имаше най-малкото повишен интерес от страна на Руската федерация към българските избори. Аз си спомням много добре, че във вестник „Правда“ беше публикувано името на тогавашния все още генерал Радев като най-подходящ кандидат за президент преди още той да се беше уволнил от армията. Така че със сигурност е имало повишен интерес от страна на Руската федерация към изборите, не само за президент, към всички избори в България. Друг въпрос е, доколко това е било обект на специализирани действия от страна на апарата на руските секретни служби.         Аз си мисля, че в края на мандата си господин Цацаров би могъл да направи същото, което направи в момента господин Гешев. Всъщност спрямо действащ президент, ако припомним да кажем, към президента Плевнелиев имаше прокурор, който заяви, че ще образува досъдебно производство срещу него до момента, в който разбра, че не може да го направи. Българската Конституция охранява държавния глава от подобен тип разследвания, водени от Върховната касационна прокуратура или от главния прокурор. Всъщност процедурата е по-различна, тя минава през Народното събрание, а съда, който е компетентен, е само Конституционният съд. Така че в това отношение какъвто и тип съмнения, материали и информация да е имало за това, пътят, по който би могло да се предизвика подобно разследване и да се води подобен процес е различен, той не преминава през прокуратурата. Така че за мен господин Гешев постъпи правилно, като поиска принципно тълкувателно решение от Конституционния съд. Ние сме имали и предишни случаи, в които е имало сериозни съмнения или за нерегламентирани действия, или за неща, които биха могли да бъдат окачествени като нарушение на Конституцията. Но липсата на ясна дефиниция за това най-вероятно е препятствала желанието да бъдат продължени подобни стъпки. Спомням си втория мандат на президента Първанов, например, когато имаше съвсем ясно изразена политическа воля от партия ГЕРБ тогава да тръгне към процедура на преждевременно отстраняване на държавния глава. Аз смятам, че ако Конституционния съд даде ясни отговори на поставените въпроси от главния прокурор, това ще структурира по някакъв начин разговора.         Това предполага генериране на мнозинство в Народното събрание, и то на сериозно мнозинство, което да е от народни представители, достатъчно убедени в наличието на неоспорими доказателства. Поне аз засега не виждам такава възможност. Но точно затова темата много бързо напусна рамките на правната реалност и премина в тип политиканстване, който всъщност е по-скоро политически шум, отколкото ясен проект. Тъй като нито противниците, нито подкрепящите главния прокурор, нито противниците, нито подкрепящите президента са съвсем наясно, какви биха могли да бъдат последствията от навлизане в подобна процедура.         Така изглежда. Днес президентът Радев не отговори категорично на въпроса на журналист относно това, дали ще се кандидатира. Но сам се спря, казвайки, че започва да звучи като предизборна реч това, което говори. Очевидно е, че неговият щаб и той самият обмислят сериозно тази възможност, и съдейки по неговия отговор, мога да преценя, че той върви отново към вариант на кандидатура, която да не е непосредствено партийно обвързана.         Акцентът според мен по отношение на атаката срещу президента Плевнелиев беше вече геополитически, тъй като неговата позиция беше и остана категорично против инвазията на Руската федерация в Украйна, против окупирането на Донецк и Луганск и против присъединяването към територията на Руската федерация на Кримския полуостров. Така че там атаката срещу президента Плевнелиев в много по-голяма степен имаше външнополитически източник. И много показателно беше в този период от време точно през кои говорители се реализираше тезата на чужда държава.         Аз не съм убеден все още, че това наистина е атака. Ако трябва да използваме някаква военна терминология, това е по-скоро нещо, което Българската армия използваше като понятие от типа на \"разузнаване с бой\". Това е по-скоро опит да се сондират възможни пътеки, възможни подходи. Без съмнение, аз самият го казах в края на миналата година, че президентът Радев всъщност даде начало на предизборната кампания. Така че най-вероятно постепенно един след други и другите политически фактори ще се ориентират към кампании. Още повече, че изглежда почти сигурно, че през тази година няма да имаме други избори, така че усилията ще бъдат насочени към пролетта и към есента на следващата година.         Личността на главния прокурор е достатъчно ясно откроена в публичното пространство. Това най-вероятно ще бъде различен мандат от мандата на господин Цацаров. Ако господин Цацаров настояваше повече на по-умерена публична комуникация и по-организирани и последователни действия, тук едновременно със заявките за вътрешно реорганизиране на прокуратурата имаме и ясно водещо откроено място на главния прокурор. Така че аз поне засега се затруднявам в това да различа някаква групировка или организация зад главния прокурор. По-скоро става дума за нещо интересно, което може би има в перспектива значение, защото това е първият главен прокурор, който е работил като прокурор. С други думи, той имаше възможността да получи подкрепата на самата Прокурорска колегия. И явно е, че за голяма част от прокурорите в България именно поведението на господин Гешев, а именно подобен тип публично поведение и подобен начин на отстояване на тезата на прокуратурата, е необходима, желана и предпочетена. Така че по-скоро не виждам засега някакъв облак от интереси зад господин Гешев. Може би греша, може би просто не съм в състояние все още да видя цялата картина. Но ми се струва, че засега става дума по-скоро за реализиране на неговата теза, че няма да позволи прокуратурата да бъде използвана за политически цели, с което парира навика на политиците да носят публично сигнали при главния прокурор и едновременно с това, че ще акцентира върху всички възможности за спазването на закона.         Така е. Но виждаме и доста решителни действия от страна на прокуратурата. Имам предвид и по отношение на водната криза. В началото главният прокурор взе на специален надзор съответните дела за водната криза в Перник, след това ги обедини, след това бяха повдигнати обвиненията към господин Димов. Виждаме, че продължават разследванията и арестите по водната криза. По същия начин вървят досъдебните разследвания, свързани с отпадъците, с депата, с легитимността на операторите с тях. Така че ми се струва, че в момента по-скоро съвсем в началото на мандата си главният прокурор е повече ориентиран към организирана престъпност и към управление на сложни кризи от този тип, и може би в един малко по-късен момент от време ще бъдем свидетели на предприемане на действия по отношение и на корупционни престъпления. Между другото, господин Ячев, който е председател на Парламентарната комисия за борба с корупцията, лансира тезата за необходимостта Комисията за противодействие на корупцията и отнемане на незаконно придобитото имущество да разследва членовете на Комисията по хазарта. Това ми се струва по-близо до вашия въпрос. И, ако се тръгне в тази посока, това ще отвори и следващия пакет от неотложни правни действия, свързани с противодействие на корупцията.   ", "date": "2020.01.29", "title": "Доц. Антоний Гълъбов: Няма атака срещу президента Румен Радев, а разузнаване с бой "}
{"url": "http://epicenter.bg/article/Valeriya-Veleva--Za-skandala-Geshev-Radev-bez-emotsiya/205285/11/0", "text": " има три аспекта – юридически, морален и политически.      -   Обвинението твърди, че става дума за тежко престъпление по смисъла на Наказателния кодекс - по чл.321, ал. 6. Защо, след като записите със СРС са направени през април 2019 година, и ако прокуратурата е убедена в \"престъпната дейнаст \" на ген. Стойков, не е предприела нищо срещу него, не е поискала отстраняването му и той продължава да стои на поста си?    -   се води от Специализираната, а не от Военна прокуратура? -   защо в момента, в който по тях протича разговор с държавния глава, който се ползва с абсолютен конституционен имунитет, подслушването не е преустановено на мига?  Защо е продължено подслушването на президента? Това деяние влиза в конфликт с чл. 103 от Конституцията и е нарушение, извършено от длъжностно лице.   -   според който \"разгласяването на СРС от длъжностно лице е престъпление\", за което се предвижда до 5 години затвор и лишаване от права?    -   какъв ще бъде образът на България навън, след като у нас се използват записи със СРС-та против закона и против Конституцията?   -   по отношение на назначението на Десислава Генчева/Радева за пиар на ВВС през 2012 година, което е наказуемо? Какво означават думите му:    -  :  Означава ли това, че назначението на Десислава Генчева/Радева е в нарушение на законови норми? Ако да - какви са те? Ако не - защо ВВС не предоставя акуратно цялата информация на КПКОНПИ, за да се изчисти този проблем, който президентът нарича \"простотии\"?    -  Ако има - какво визират те и кой ги е унищожил? Тя или някой от ВВС? Ако не - защо ген. Стойков казва: \"   -   Нещо повече - Радев спокойно обяснява на ген. Стойков защо е подписал назначението на Генчева, мотивирайки се с вътрешния правилник на ВВС. Тогава въз основа на какви факти наблюдаващите прокурори са    -   или за нарушение на Конституцията от страна на президента Радев, въз основа на които главният прокурор поиска тълкуване от Конституционния съд за имунитета на държавния глава по силата на чл.103 от Конституцията?   за официалното обявяване, че е подслушван държавен глава, което се случва за първи път в 30-годишната история на Прехода?   -  Защо бившият главен прокурор Сотир Цацаров не му обърна досега внимание?   -   (а те са мнооого), и техните началници, които са подписали договорите им, ще попаднат ли под ударите на прокуратурата?  който вещае открита война между президент и главен прокурор, опира до тълкуването, че вероятно целта на  . Прокуратурата иска да внуши на публиката, че държавният глава е извършил престъпление, вярно, не като действащ президент, а в битността си на шеф на ВВС, и сега в качеството си на институция не може да менторства над управлението, говорейки непрекъснато за корупция във властта, за неефективна съдебна система, атакувайки дори модела на държавното обвинение. Това е опит с репресивни властови инструменти президентът да бъде свален от пиедестала в очите на обществото и да бъде нареден до онези, които той критикува.     с този скандал започва предизборната кампания за президент.  Този случай ще бъде залепен до името му и всеки път, когато Радев атакува грешки на управляващите, все ще се намери някой да му подвикне: \"А пиар-гейта?    , която ще има тежки последици за държавата - колкото и да не ни се иска контретният случай ще бъде сведен до остри междуличностни отношение между двама души на върха на държавата. Вместо като независими и овластени институции да обединят усилията си срещу корупцията,   И двамата са мъже със силно его и никой няма да отстъпи в името на мира в държавата.  , която тръгва много решително, напористо с явно желание за постигане на резултат по посоката на възмездие и той ще направи всичко възможно, за да докаже, че е прав, набеждавайки президента в престъпление.  с огромно обществено доверие, което той ще се стреми да съхрани и увеличи, за да има основание да поиска още веднъж доверие. Радев няма да допусне върху образа му да легне и сянка от съмнение, че е престъпник, каквото се опитва да направи прокуратурата. Нещо повече - той вече обвини прокуратурата в нарушение на Конституцията, което означава, че от \"обвиняем\" президентът се превръща в \"обвинител\". При това с огромен кредит на одобрение.   В очите на българина президентът вече е жертва на една огромна несправедливост, която се налалага със силата на ботуша.  Ако няма нещо, за което наистина да бъде морално или юридически укорен, то с настоящия скандал Иван Гешев направи огромен подарък на Румен Радев. Едно е сигурно - ", "date": "2020.01.29", "title": "Валерия Велева: За скандала Гешев-Радев без емоция"}
{"url": "http://epicenter.bg/article/Pulev-i-Dzhoshua-shte-se-biyat-vav-Velikobritaniya/205296/8/0", "text": "Влиятелният промоутър Еди Хърн обяви, че планираният двубой между Кубрат Пулев и Антъни Джошуа за върха в тежка категория на професионалния бокс ще се проведе почти сигурно във Великобритания.    Пред \"Скай Спортс\" агентът потвърди, че това е желанието на настоящия световен шампион и той настоява Хърн да не отстъпва в течащите в момента преговори.    \"Почти сигурно е, че това ще бъде следващият съперник на Джошуа и че ще бъде във Великобритания. Най-вероятно мачът ще е в края на май или началото на юни\", поясни Еди Хърн.    Той също така съобщи, че от международната боксова федерация - IBF, чийто задължителен претендент е българинът, са одобрили ново удължаване на преговорите за организация на мача. Очаква се до 14 февруари вече да има яснота къде и кога точно ще се проведе сблъсъкът.    От ESPN също потвърдиха за удължаването, позовавайки се на свои източници във федерацията. Джошуа е бил представляван от своя промоутър Еди Хърн, докато агенциите \"Епик Спортс\" и \"Топ Ранг\" са защитавали интересите на Кобрата при отправянето на молбата. Двете страни са заявили, че са близо до споразумение и им трябва още малко време.    При провал на преговорите предстои назначаване на търг от IBF, в който ще бъде избрана най-добрата оферта и спечелилият ще може да организира събитието.", "date": "2020.01.29", "title": "Пулев и Джошуа ще се бият във Великобритания"}
{"url": "http://epicenter.bg/article/Bakingam-pritihna--Megan-progovarya-senzatsionno-pred-Elan-Dedzhaneras-/205251/10/100", "text": "В Бъкингам са притихнали, в очакване на поредната буря: Меган ще даде първото си интервю, след като напусна двореца. Решението на Меган Маркъл и принц Хари да се откажат от кралските си задължения и титлите си и без това създаде много главоболия на кралицата, но досега екс херцогинята поне отказваше коментари и деликатно си мълчеше. А сега Меган е решена да говори, и не пред кого да е, а пред \"голямата уста\" и скандална ТВ водеща Елън Дедженеръс.   Една от най-известните хомосексуални жени в шоубизнеса, водеща на \"Шоуто на Елън Дедженеръс\", от години е близка приятелка на съпругата на принц Хари и двете си имат приказката...   \"Само Елън Деджънеръс разбира моята болка и страдание\", споделила самата Меган пред свои канадски приятели. Именно сред този кръг е и източникът, когото британският Daily Mail цитира.   \"Меган и Елън вече обсъждат подробностите около интервюто. Те са си много близки\", допълва информаторът.   Двете влиятелни дами се запознали съвсем случайно преди години в приют за кучета в Лос Анджелис. Именно там водещата убедила Меган да осинови първия си домашен любимец Богарт. След това дружбата им продължила, като Елън и съпругата ѝ Порша де Роси прелетели океана за раждането на бебето Арчи през май миналата година.   \"Виждам как нападат Меган и Хари и това не е честно. Двамата са толкова земни, състрадателни, правят толкова много за света с благотворителните си мисии\", коментирала звездата, която неслучайно нарекла Меган \"сродна душа\".   През изминалия петък пък журналисти в прав текст попитали колежката си дали иска да вземе интервю от Меган Маркъл, на което тя лаконично отговорила: \"Разбира се, много съм развълнувана от идеята\". Според хора от гилдията с подобен ход Елън натрива носа на пряката си конкуренция Опра Уинфри, която е известна с топ интервютата си с героите на деня.   Източник: woman.bg", "date": "2020.01.29", "title": "Бъкингам притихна - Меган проговаря сензационно пред Елън Деджънеръс "}
{"url": "http://epicenter.bg/article/Pamela-Andersan--Mazhete-ne-tryabva-da-se-feminizirat/205284/10/100", "text": "Бившата звезда от поредицата \"Спасители на плажа\"  отново се противопостави на тезите на  , като заяви, че от феминизирането на мъжете ще пострадат всички, съобщава сайтът Контактмюзик, цитира Дарикнюз. По нейните думи политкоректната и либералната идеология са в състояние  в представителите на силния пол.  наскоро се омъжи за пети път за филмовия магнат Джон Питърс. Тя заяви, че Запитана , тя сподели: „Той трябва да ми показва всеки път все нови и нови неща.  и да ме третира като дама. А това е доста трудно в наши дни\". \"Мъжете вече не знаят, какво им е позволено, и какво не. Те просто са като парализирани от новите либерални движения“, допълни тя.  Актрисата изтъкна, че ", "date": "2020.01.29", "title": "Памела Андерсън: Мъжете не трябва да се феминизират"}
{"url": "http://epicenter.bg/article/Federer-otnese-globa-ot-3-000-dolara-za-rugatni/205304/8/18", "text": "20-кратният победител в турнири от Големия шлем Роджър Федерер беше глобен с 3 000 долара за нецензурно изказване по време на мача му срещу американеца Тенис Сандгрен, съобщи Нова.тв. Роджър е псувал на смесица от английски и немски език и е бил удивен, когато е получил предупреждение.  ", "date": "2020.01.29", "title": "Федерер отнесе глоба от 3 000 долара за ругатни"}
{"url": "http://epicenter.bg/article/Netanyahu-pristiga-v-Moskva--predstavya-na-Putin--sdelkata-na-veka--na-Tramp-za-Blizkiya-Iztok/205221/7/0", "text": "Израелският премиер Бенямин Нетаняху пристига на кратко работно посещение в Москва, където ще се срещне с руския президент Владимир Путин. Нетаняху ще представи пред Путин обявения вчера от американския държавен глава Доналд Тръмп план за разрешаване на израелско-палестинския конфликт, предаде БТА. Руският заместник-министър на външните работи и специален представител на президента за Близкия изток и Африка Михаил Богданов вече заяви, че Москва ще се запознае с така наречената от Доналд Тръмп „сделка на века“. Същевременно той уточни, че решенията се вземат не от американците, а от въвлечените в конфликта страни - израелците и палестинците. Израелският премиер Бенямин Нетаняху нарече плана на Тръмп „реалистичен път към трайния мир“, а палестинският президент Махмуд Абас категорично го отхвърли.    Путин и Нетаняху разговаряха миналата седмица в Йерусалим, където участваха в международен форум, посветен на холокоста, а руският лидер откри паметник на загиналите при блокадата на Ленинград. Той се срещна и с майката на осъдената в Русия на седем и половина години затвор за трафик на хашиш израелска гражданска Наама Исахар. Очаква се днес президентът Путин да я помилва.  ", "date": "2020.01.29", "title": "Нетаняху пристига в Москва, представя на Путин „сделката на века“ на Тръмп за Близкия Изток"}
{"url": "http://epicenter.bg/article/7-7-po-Rihter-udari-Karibite--ima-opasnost-ot-tsunami/205241/7/0", "text": " е издадено за Ямайка, Куба и Каймановите острови, след като земетресение с магнитуд , съобщават световните агенции, цитирани от Дарикнюз.   Няма съобщения за жертви, наранявания или щети на сгради на Каймановите острови, съобщи говорител на Агенцията за управление на бедствията на територията. Но имаше съобщения за дупки, които се появяват около островите, добави агенцията.   Международният информационен център за цунами предупреди, че  по бреговете на Ямайка, Каймановите острови и Куба.   Мощният трус е бил регистриран в  21.10 часа българско време  на 117 км северозападно от крайбрежния град Лучея на дълбочина от около 10 км, съобщи американският геоложки институт (USGS).   В Куба служители заявиха, че няма съобщения за щети или наранявания.   , столицата на Чили, според Белкис Гереро, която работи в центъра на града. \"Всички седяхме и усещахме как всичко се движи\", каза Гереро.   Тя добави, че н . \"Чувстваше се много силно, но не изглежда да се е случило нещо\", каза тя пред АП.   В Маями евакуираха цяла сграда заради силните трусове.", "date": "2020.01.29", "title": "7,7 по Рихтер удари Карибите, има опасност от цунами"}
{"url": "http://epicenter.bg/article/Kitay-predade-na-Rusiya-genoma-na-koronavirusa--dvete-strani-razrabotvat-vaksina-/205247/7/0", "text": "Китай е дал на Русия генома на новия коронавирус и учени от двете страни вече разработват ваксина срещу него, предаде БТА, като се позова на руското генерално консулство в Гуанчжоу, столица на южната китайска провинция Гуандун.    На база на предадения вирусен геном руски учени са разработили експресни тестове, които за два часа идентифицират в човешкия организъм причинителя на новата пневмония. По последни данни с нея са заразени общо 6012 души и 132 са починали.  Посолството на Русия в Пекин обсъжда с китайските власти възможностите да бъдат евакуирани руските граждани само от провинция Хубей, където са регистрирани най-много заразени с вируса, информира консулството на Москва в Гуанчжоу.    До момента за коронавируса се знае, че се среща предимно при диви животни - бозайници и змии, но попадне ли в човешки организъм, може да бъде смъртоносен. Специфичното е, че някои от заразените не проявяват симптоми на грип. Вирусът се разпространява чрез контакт или по капков път. Зараза по въздуха засега не е доказана. Човек може да е преносител на вируса до две седмици, преди да се разболее.    Междувременно СЗО промени на \"висока\" степента на опасност от новия вирус. Директорът на организацията е в Китай, където получи уверение от китайския президент, че заразата ще бъде овладяна. Редица държави подготвят евакуация на свои граждани от китайските градове под карантина.  Експертите предупреждават, че в социалните мрежи се въртят множество фалшиви новини, свързани с вируса, които целят да всяват масова паника.           ", "date": "2020.01.29", "title": "Китай предаде на Русия генома на коронавируса, двете страни разработват ваксина "}
{"url": "http://epicenter.bg/article/-quot-Toyota-quot--zatvarya-zavodite-si-v-Kitay-zaradi-koronavirusa/205264/7/0", "text": "Японският автомобилен гигант \"Тойота\" (Toyota) обяви в сряда, че неговите заводи в Китай ще останат затворени до 9-и февруари заради разпространението на смъртоносния коронавирус, съобщи БНР.    Според говорителя на компанията Ерик Буут, \"като се имат предвид различните фактори, включително указанията на местните и регионалните власти и ситуацията с доставките на части, на 29-и януари решихме да спрем операциите в нашите централи в Китай до 9-и февруари\".    \"Тойота\" не е единствената компания, която реши да изтегли работниците си от заразените територии. Всички останали водещи производители на автомобили като General Motors, Honda и Nissan, които имат свои заводи в град Ухан, огнището на вирусната епидемия, вече взеха решение да изтеглят служителите си до второ нареждане.    Най-големият автомобилен производител в Китай - американският General Motors - обяви, че на този етап ще взима решенията си ден за ден, но отбеляза, че е поставил временни ограничения на свои служители за пътуване до Китай.  ", "date": "2020.01.29", "title": "\"Тойота\" затваря заводите си в Китай заради коронавируса"}
{"url": "http://epicenter.bg/article/SASht-sadyat-5-tehnologichni-firmi-za-izmami-s-avtomatizirani-telefonni-obazhdaniya/205265/7/0", "text": "Правителството на Съединените щати заведе дела във вторник срещу пет компании заради обвинения, че те извършват мошенически автоматизирани телефонни обаждания (известни като robocall), чрез които са мамели предимно възрастни американци, понесли по този начин \"големи финансови загуби\", съобщава БНР.   \"Посредством фалшиви автоматизирани телефонни обаждания са били заплашвани жертвите с различни катастрофални действия от страна на правителството на САЩ, включително прекратяване на обезщетенията за социално осигуряване, предстоящ арест за предполагаеми данъчни измами и депортиране поради предполагаемо неправилно попълване на имиграционни формуляри\", заявиха от  министерство на правосъдието на Съединените щати.   Фирмите, споменати в заведените от държавата съдебни дела, са Tollfreedeals.com, Global Voicecom Inc., Global Telecommunication Services Inc и KAT Telecom Inc. Обвинените компании все още не са направили официални изявления относно съдебните дела.", "date": "2020.01.29", "title": "САЩ съдят 5 технологични фирми за измами с автоматизирани телефонни обаждания"}
{"url": "http://epicenter.bg/article/Ofitserat-ot-TsRU--komandval-operatsiyata-po-likvidiraneto-na-gen--Suleymani--e-zaginal-v-Afganistan-/205267/7/0", "text": "Високопоставен служител на ЦРУ, командвал операцията по ликвидирането на иранския ген. Касем Сулеймани, е загинал при свалянето на американския военен самолет на 27 януари в Афганистан. Това съобщава иранската информационна агенция Mehr, като се позовава на източници от руското разузнаване, пишат руски медии.    Съобщава се, че Майкъл д'Андреа, който е отговарял за операциите на ЦРУ в целия Близък изток, е загинал при катастрофата, която стана в афганистанската провинция Газни. Той е дългогодишен ръководител на Контратерористичния център на ЦРУ, важна фигура в екипа, ръководил залавянето на Осама бен Ладен. Той е отговарял и за програмата за ликвидиране на лидери на терористите с дронове. \r\n \r\n За катастрофата на бойния самолет Bombardier E-11A BACN, който се използва като команден пункт за свръзка при високопланински условия, първи съобщиха талибаните, които се похвалиха, че те са го свалили.    По-късно Вашингтон призна за загубата на самолета, но от Пентагона твърдят, че тя не е свързана с талибаните. Засега от американска страна няма коментари за загинали служители на ЦРУ. \r\n \r\n Според някои данни катастрофиралият самолет се числи към авиокрилото на бойно формирование, което се базира на военното летище в афганистанския град Кандахар. Самолетът е паднал на територия, контролирана от талибаните.     ", "date": "2020.01.29", "title": "Офицерът от ЦРУ, командвал операцията по ликвидирането на ген. Сулеймани, е загинал в Афганистан "}
{"url": "http://epicenter.bg/article/Balgarin-v-Uhan--V-parvite-dni-imashe-trupove-po-ulitsite/205280/7/0", "text": "Българин, живеещ в Ухан – епицентър на епидемията от коронавирус, разказа специално за NOVA за живота преди и след като китайският град беше поставен под карантина. „В първите дни болниците бяха претъпкани и в един момент спряха да приемат пациенти. Имаше трупове по земята. Затвориха жп гарите, а след това и летищата. Аз излязох от града с кола, когато видях накъде вървят нещата”, споделя Стоян. И допълва, че в момента положението в Шанхай е подобно на това в Ухан. Броят на заболелите расте и започва поетапно прекъсване на транспортните връзки с други населени места. Стоян казва още, че няма намерение да се връща в България, защото рискът да се зарази по пътя и да пренесе заразата у нас е голям.", "date": "2020.01.29", "title": "Българин за трагедията в Ухан: В първите дни имаше трупове по улиците (Снимки, Видео)"}
{"url": "http://epicenter.bg/article/Korneliya-Ninova--Sluchvashtoto-se-s-prezidenta-e-vredno-i-opasno/205234/2/0", "text": "Случващото се с президента е вредно и опасно и цели отстраняване на ярък политически опонент без оглед на последиците. Това каза лидерът на БСП Корнелия Нинова в декларация от името на група, предаде Агенция \"Фокус\". Заедно с нея на трибуната се качи ръководството на парламентарната група на партията.   Според нея последните няколко години държавата, обществото, влизат от криза в криза. По думите ѝ, в медицината това се казва \"полиорганна недостатъчност\".   \"Когато органите на едно тяло спират да функционират, знаем какъв е изходът. Такава власт може да се запази само със страх, натиск и репресии. Със затваряне устата на смелите и инакомислещите. Бяхме свидетели през годините на това. Първо се започна с нас от опозицията. На множество проверки бяха подложени колеги без основание. Години наред ви се втълпява, че няма алтернатива. Не, не е така,\" заяви Нинова.   След това се продължи с журналистите.   \"Уважаеми колеги журналисти, помните ли колко от вас през годините бяха уволнени и изхвърлени от работа. Минахте през бизнеса, който също подложихте на натиск, страх, минахте през протестиращите. Първо ги разделяте и противопоставяте, след това ги снимахте и с актове за нарушение ги привиквахте през ден в полицията и стигнахте дотам да обгазявате свободно протестиращи българи срещу политиката на правителството. Не ви стигна това - насочихте и стигнахте до най-високото равнище - президента на държавата\", коментира Нинова. \"Уважаеми български граждани, как мислите, ако президентът беше един послушен, безобиден и съгласен човек, дали щяхме да слушаме в ефир СРС вчера? Сигурно не. Да оставим настрана, че от тези СРС-та се вижда, че той не е нарушил нито един закон в държавата, но искаме да кажем нещо много важно\", каза Корнелия Нинова. \"Уважаеми управляващи и представители на съдебната власт, огласяването на СРС е закононарушение, поне по няколко закона в България. Това е опит да се сплаши президента и той да замълчи. Ние вярваме, че той няма да го направи. Това е уж юридически акт с политическа цел: отстраняване на ярък политически опонент, без оглед на последиците. Това е разрушаване на институциите. Случващото е вредно и опасно. Уважаеми българи, живеем в нестабилност в България, създадена от управляващите\", заяви Нинова. Според нея сега има институционална война.   \"Скъпи българи, разграждат държавността, с едничка цел, да останат на власт на всяка цена и без никакъв опонент. Знаем, че вотът на недоверие не мина. Нека излезем от математиката и да ви попитаме: от това, което чухте от отрицателните вотове, колко от вас са съгласни. Чухме, че легитимно право на опозицията в една демократична държава да иска вот на недоверие е задният вход в политическия живот. В дебата чухме, че конституционно записаната възможност за служебен кабинет е нелегитимен. Управляващите не само погазват тихомълком Конституцията, а официално на глас оттук я суспендират с думи\", каза Нинова.   Тя попита българите затова ли са гласували: да дишат рак и да пият отрова и да плащат скъпите лекарства и да обедняват. \"Ако днес се страхуваме, ставаме съучастници на този процес. Ние от \"БСП за България\" не се страхуваме, нека всеки, който милее за България, за семейството, за себе и си децата си, да се обединим и да продължим волята си за промяна. Бъдете смели, тази промяна е възможна и зависи от нас\", каза още Нинова.          ", "date": "2020.01.29", "title": "Нинова: Случващото се с президента е вредно и опасно, управляващите суспендират Конституцията!"}
{"url": "http://epicenter.bg/article/Borisov-kam-ministrite--V-konflikta-mezhdu-drugi-institutsii-vi-zabranyavam-da-se-mesite--/205238/2/0", "text": "В конфликта между други институции ви забранявам да се месите и коментирате – това не е наша работа. Имате си други ежедневни и много важни задачи. Така се обърна премиерът Бойко Борисов към министрите си в началото на редовното правителствено заседание, предаде репортер на Агенция „Фокус“.    Борисов посочи, че единственото, на което наскоро е реагирал, е да отговори на президента Румен Радев след обвиненията му, че не е присъствал на консултациите за изборния процес.    „Не бях поканен, бяха поканили Томислав Дончев. Ако някой си мисли, че може да ми кани министрите без да ме уведомява мен – за мен това е тенденциозно и не е правилно. Няма случай, в който Радев да ми е поискал министри и аз да съм отказал. Но да не ме каниш, да се опитваш да ми дърпаш хората и да казваш, че Борисов не е отишъл... По другите теми не участваме и не взимаме отношение. Не е наша работа. Като ви питат, това отговаряте. Реагираме само когато сме нападнати с лъжа ние. И аз го направих“, допълни той.    ", "date": "2020.01.29", "title": "Борисов към министрите: В конфликта между други институции ви забранявам да се месите! (ВИДЕО)"}
{"url": "http://epicenter.bg/article/Hristo-Prodanov--Krizite-v-stranata-sa-zaradi-upravlensko-bedstvie--a-ne-prirodno-/205245/2/0", "text": "„Стотици хиляди българи са без вода, има хиляди незаконни сметища, дишаме мръсен въздух – всичко това не е предизвикано от природно бедствие, а от бедствието, което управлява в момента държавата. Хаосът е повсеместен – във всяка една сфера на обществото. Единственото решение е промяна в управлението”. Това заяви зам.-председателят на ПГ \"БСП за България\" Христо Проданов пред БНТ.    Проданов подчерта, че проблемът за всички засегнати от кризата граждани остава нерешен. „Можеше ли тази криза да бъде избегната, ако бяха разкрили по-рано проблема, а не го криеха заради местните избори? Заради това отлагане се налагат скъпи мерки – 25 млн. за изграждане на тръба, за да достига вода до Перник. Но кой плаща за тази некомпетентност? Не плаща премиерът Борисов, а всички български граждани, включително тези, гласували за ГЕРБ”, изтъкна социалистът.    „Управлението на ГЕРБ докара обществото до криза, а те продължават да се оправдават с някой друг. Както искате го обяснявайте, но хората страдат заради вашите грешки, не вие”, каза Христо Проданов. Той бе категоричен, че е крайно време управляващите да поемат своята отговорност : „Борисов направи много грешки през последните 10 години, хаосът в страната е благодарение на неговото управление и той трябва да поеме отговорност”.   На въпрос кои партии биха подкрепили вота на недоверие на БСП, Проданов подчерта, че ако всички, които се заявяват като опозиция гласуват за вота, той ще мине : „Ако има съглашателство в тази зала, това няма да отразява актуалната политическа обстановка в страната. Действителността е друга и я виждат всички българи”.  „Забъркването на президента Радев в скандал е едно отвличане на вниманието от тежките кризи в страната. Стотици хиляди българи са без вода, предстои гласуване за промяна на курса за лев спрямо евро. Избран е подходящ момент, за да се заметат проблемите”, завърши Христо Проданов.  ", "date": "2020.01.29", "title": "Христо Проданов: Кризите в страната са заради управленско бедствие, а не природно "}
{"url": "http://epicenter.bg/article/Yotova--V-Balgariya-vse-oshte-lipsva-obshtestvenata-diskusiya-za-rolyata-ni-v-Evropeyskiya-sayuz/205246/2/0", "text": "„След 13 години членство в България все още липсва обществената дискусия за ролята ни в Европейския съюз. Затова и разделението на „ние в България“ и „те в Брюксел“ е толкова голямо.“ Това заяви вицепрезидентът Илияна Йотова на представянето на сборника „Живи архиви. Национален архив от спомени за процеса на присъединяване на България към Европейския съюз“, съобщиха от прессекретариата на държавния глава. Книгата, издание на Дипломатическия институт към Министерство на външните работи съвместно с Центъра за високи постижения „Жан Моне“ към катедра „Европеистика“ на СУ „Св. Климент Охридски“, е събрала интервюта на личности, допринесли за европейската интеграция на България. „Много надежди и резерви, тежки преговори с европейските институции, дълго убеждаване на всяка държава членка, че мястото на България е в ЕС – след този нелек път успяхме да се присъединим към европейското семейство благодарение на усилията на много отдадени хора“, подчерта Илияна Йотова. Вицепрезидентът заяви, че след 13 години членство България трябва да бъде активен участник в дебатите за промяната на Европейския съюз, който сега не отговаря на изискванията на своите граждани.   „Разговорът за бъдещето на ЕС е разговор за общите работещи политики, които да направят общността устойчива на кризите. Оказва се, че за над 60-годишната си история ЕС не е успял да си изгради достатъчно защитни механизми“, посочи Илияна Йотова. Пред дипломати, представители на международни организации, на български институции и неправителствения сектор вицепрезидентът Йотова сподели опита си на един от първите избрани представители на България в Европейския парламент.", "date": "2020.01.29", "title": "Йотова: В България все още липсва обществената дискусия за ролята ни в Европейския съюз"}
{"url": "http://epicenter.bg/article/Evroparlamentat-glasuva-Brekzit/205220/7/0", "text": "Европейският парламент ще гласува днес споразумението за оттеглянето на Великобритания от Евросъюза, предаде репортът на NOVINI.BG от Брюксел.    За да има Брекзит, е необходимо обикновено мнозинство от присъстващите.    След 40 месеца преговори, три удължавания на преговорния период по член 50 от (Договора за Европейския съюз) ДЕС и два проекта на споразумения, одобрени от лидерите на ЕС-27 и премиера на Обединеното кралство, одобрението на договора, определящо условията за изтеглянето на Обединеното кралство от ЕС, вече е близо до завършване.    Ако отеглянето на Великобритания от ЕС бъде гласувано, то ще влезе в сила от 1 февруари 2020 г. Обединеното Кралство ще прекрати 47-годишното си членство в ЕС, въпреки че правото на ЕС ще остане приложим за Обединеното кралство по време на 11-месечен преходен период, приключващ на 31 декември 2020 г. ", "date": "2020.01.29", "title": "Европарламентът гласува Брекзит"}
{"url": "http://epicenter.bg/article/Aviokompanii-spirat-poletite-si-ot-i-do-Kitay-zaradi-koronavirusa/205240/7/0", "text": "British Airways (Бритиш Еъруейс) преустанови всички директни полети до и от континентален Китай, след като от Великобритания предупредиха за пътуванията поради епидемията от коронавирус, предава Reuters, цитирана от Агенция \"Фокус\". От официалния сайт на авиокомпанията става ясно, че няма да има директни полети до Китай през януари и февруари. „Извиняваме се за причиненото неудобство, но безопасността на нашите клиенти и екипаж винаги е наш приоритет“, заявиха от авиокомпанията. „Тези, които ще пътуват до или от Китай пред следващите дни, могат да намерят повече информация на официалният ни сайт“. Великобритания посъветва да не се пътува до континентален Китай, освен ако не е наистина наложително, поради коронавируса.   Уралските авиолинии (Ural airlines) също заявиха, че спират някои полети в Европа, включително в Париж и Рим, поради разпространението на коронавируса, предава AFP. Руската авиокомпания спира полетите до Мюнхен, Париж и Рим, както и и до японския град Сапоро до края на зимата, се казва в съобщение. Тези полети са популярни сред китайските туристи, се казва в съобщение на авиокомпанията. По-рано авиокомпанията спря полетите до остров Хайнан, както и някои други дестинации в страната. В Русия няма потвърдени случаи на заразяване с новия вирус, но руското правителство е създало работна група за предотвратяване на възможното разпространение на вируса.   Франция ще изпрати самолет в четвъртък, за да евакуира свои граждани от Ухан. Заместник-министърът на транспорта Жан-Батист Джебари заяви пред телевизия CNews, че самолетът ще вземе само пътници, „които нямат никакви симптоми“ на заболяването. Япония беше сред първите държави, които започнаха извеждането на гражданите си. След преглед на летището те се прибират по домовете си. Карантина не е предвидена. Австралия обаче - като превантивна мярка, ще настани завърналите се от Китай на отдалечен остров.   Междувременно Китай предаде на руски учени генома на новия коронавирус, а специалистите от двете страни ще работят заедно за създаването на ваксина, съобщи руското генерално консулство в град Гуанджоу, предава „Интерфакс“. Данните от генома позволиха на руските специалисти да разработят бързи тестове, които да позволят откриването на вируса в човешкото тяло в рамките на два часа, заявиха дипломати от консулството.   По последни данни са потвърдени 6 хил. случая на заразяване с коронавирус в Китай, още 65 са потвърдени в 15 други страни. 132 души са починали.   ", "date": "2020.01.29", "title": "Авиокомпании спират полетите си от и до Китай заради коронавируса"}
{"url": "http://epicenter.bg/article/Borisov--Vednaga-zapochvayte-da-kopaete-vodoprovoda-za-Pernik--trabite-patuvat--/205249/2/0", "text": "Веднага да започне работата по водопровода за Перник, който трябва да доведе вода от водосбора на яз. \"Белмекен\" към бедстващото население в града. Това нареди премиерът на министрите на днешното заседание на кабинета.    \"Вече имаме одобрен план от Столичния общински съвет. Имаме готов проект, вчера беше предоставен. Днес следобед и утре започвайте да копаете траншеите. Първите два километра тръби пътуват и ще са тук до няколко дни, така че да не губим часове, не дни, в строителството“, посочи Борисов, цитиран от \"Фокус\".    Водопроводът ще струва 26 милиона лева, но според Борисов това е единственият начин перничани да имат вода по-най-бързия начин, в рамките на 30 - 40 дни.    Борисов посочи, че по време на управлението на БСП и ДПС, които по думите му днес отново са показали модела, който искат да е алтернатива на ГЕРБ и ОП, водопроводи не са подменяни.   „За да могат да кажат – ето, ние работихме, а когато дойдоха ГЕРБ и патриотите, това спря. И тогава има нужда да дебатира. Кметът на Перник излезе и им каза, че от 70 години водопроводът не е сменян. Те излизат и казват, че ГЕРБ и ОП сме спрели водата. Това, че 70 години не е ремонтиран ще ни струва 60 милиона за Перник допълнително, извън водните цикли, но ще го направим. Дават ни срок 40 дни. Аз мисля, че в рамките на 30 дни трябва да обещаем на перничани и да се работи денонощно“, допълни министър-председателят.    Бойко Борисов съобщи, че министърът на околната среда и водите Емил Димитров му е представил доклади, които пораждат съмнения, че ВЕЦ-ове подават нощем ток до Енергийния системен оператор.    „В следващите 1- 2 дни запечатваш, спираш. МВР му съдейства с всички необходими за това служители. Искам още днес, защото НЕК нещо се ослушвали, да провериш, Теменужке, лично и да го съобщиш на Димитров за два ВЕЦ-а, които ни съмнява, че са работили нощно време, дали са подавали ток към Енергийния системен оператор – и ако е така, запечатваш и спираш“, добави още премиерът.    \"Искаме България да бъде в „чакалнята“ на Еврозоната, което гарантира, че дори да стане грешка и БСП да дойде на власт, няма да падат КТБ, други банки и всичко останало\", каза премиерът.    Според Борисов това е важна цел за България, тъй като членството ни в Еврозоната би означавало сигурност на финансова система и би гарантирало страната ни да не на „втора скорост“ в Европейския съюз.    „В европейското семейство общият портфейл, общите финанси, кой колко харчи и защо – всички искат да знаят в общия банков съюз какво е положението на българските банки. Това е целта. Чух чудовищни неща“, добави той.    Министър-председателят е възложил на финансовия министър Владислав Горанов да покани представители на партиите в парламента, председателя на бюджетната комисия Менда Стоянова и управителя на БНБ Димитър Радев, за да се премахнат всички страхове, които се насадиха в последните дни.    „Питайте и ЕЦБ за всички страхове, които от опозицията се опитват да насаждат, да е необходима ратификация от парламента. За да не кажат, че Горанов и Радев биха могли да взимат подобно решение. Единственото, което правят тези хора, е да си играят със страховете на хората“, добави още Бойко Борисов. ", "date": "2020.01.29", "title": "Борисов: Веднага започвайте да копаете водопровода за Перник, тръбите пътуват, до 30 дни да е готов!"}
{"url": "http://epicenter.bg/article/Rumen-Gechev-/205250/2/0", "text": "БСП няма да подкрепи закона за хазарта на Валери Симеонов. Това стана ясно от коментара на червения депутат Румен Гечев по време на парламентарната дискусия по първото четене на проекта за промени в Закона за хазарта.    Проверката на частния хазартен бизнес била поръчана, според него. \"С кого взаимодейства Комисията по хазарта - с НАП\", подчерта социалистът.    Комисията по хазарта и НАП били на подчинение на министъра на финансите Владислав Горанов. Експертите там или били калинки, или си затворили не едното, а двете очи. Цялата държавна власт е в комисията по хазарта, е гледната точка на Гечев.   \"Всякакви намеци за преразпределяне на бизнеса са неоснователни. Смятам, че е наш общ дълг да опазим здравето на нашите сънародници. Най-сигурният начин е тези игри да се извършват единствено от държавата\".   Това заяви лидерът на НФСБ и вносител на закопроекта за хазарта Валери Симеонов пред депутатите. В отговор на казаното от Симеонов, Гечев призова специализираните органи да проверят защо в Комисията по хазарта \"са си затворили очите\" и са допуснали стотици милиона левове да потекат в посока към частните оператори. \"Кой е виновен за огромния скандал в хазарта, който цели да преразпредели функции и дялове в сектора\", попита депутатът от БСП. Той посочи, че левицата няма да подкрепи законопроекта на Валери Симеонов.    Лидерът на НФСБ каза още, че не влизал в сделки с никого било то опозиция или управляващи. Той отговори на критиките защо се бърза с приемането на закона с думите: \"Защото е опасно.\" И стигна дотам да намекне, че групата на БСП е \"обвързана финансово\".   Припомняме, че Комисията по бюджет и финанси подкрепи на първо четене промените в Закона за хазарта, предвиждащи държавен монопол върху лотарийните игри, които да могат да се организират единствено от Българския спортен тотализатор. Предложението предвижда още лотарийни талони да се продават единствено в лицензирани от Комисията по хазарта обекти, които обаче не трябва да се намират на разстояние по-близо от 300 метра от училища и университети. Собствениците на частни лотарийни игри излязоха с позиция, в която се посочва, че са изплатили всички дължими по закона данъци и такси и спазват буквата на закона такъв, какъвто той е. В официална позиция, подписана от Нове АД Холдинг, Intralot SA, Национална лотария АД, Евробет и БАРХИ заявяват, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди.  ", "date": "2020.01.29", "title": "Проф. Румен Гечев: В комисията по хазарта калинки ли са или са си затворили и двете очи!"}
{"url": "http://epicenter.bg/article/Parlamentat-odobri-na-parvo-chetene-promenite-v-Zakona-za-hazarta/205252/2/0", "text": "Парламентът одобри на първо четене промените в Закона за хазарта, предаде репортер на Агенция „Фокус“. Законопроектът е внесен от лидера на НФСБ Валери Симеонов и „за“ него гласуваха 116 народни представители, „против“ – 2 и „въздържали се“ - 68, с което той бе приет. Със закона се забранява организирането на хазартни игри, разпространението на билети, фишове, талони или други знаци, както и плащането на печалби на хазартни игри от лица или обекти или вериги от обекти без съответния лиценз. Текстовете предвиждат лотарийни игри, с изключение на томбола, бинго, кено или техните разновидности, да могат да се организират само от Държавното предприятие „Български спортен тотализатор“ след получаване на съответния лиценз.   Законът дава задължение в срок до 30 дни от влизане в сила, организаторите, чиито лиценз ще бъде прекратен да учредят в полза на Държавната комисия по хазарта безусловна и неотменима банкова гаранция в размер на печалбите, които не са изплатени до този момент.", "date": "2020.01.29", "title": "Парламентът одобри на първо четене: Само държавата ще организира хазартни игри!"}
{"url": "http://epicenter.bg/article/Kmetat-na-Pernik-s-blagodarnost-kam-stolichnite-obshtinski-savetnitsi/205253/2/0", "text": "Кметът на Перник Станислав Владимиров благодари на столичните общински съветници за тяхното решение и затова, че разумът и солидарността са били водещи по време на вчерашния дебат. Това съобщиха от общинския пресцентър.   Според Владимиров времето, определено за строителство на съоръжението между София и Перник, е реалистично при добра организация. Той очаква до няколко дни да започне изграждането на връзката. Градоначалникът е убеден, че това е единственото решение за града.   Той смята, че наличието на подобна връзка ще даде възможност язовир \"Студена\" да увеличи обема си с по-бързи темпове и ще даде спокойствие на перничани. \"Имаме вода до април, но не трябва да се осланяме само на природата, а да работим\", е подчертал Владимиров.   „От началото на водната криза на Перник са отпуснати 24 млн. лв. за подмяна на В и К мрежата, 4 млн. лв. за довеждащ водопровод, 3,2 млн. лв. за новата пречиствателна станция”, уточняват от пресцентъра на общината.", "date": "2020.01.29", "title": "Кметът на Перник с благодарност към столичните общински съветници"}
{"url": "http://epicenter.bg/article/Aslanov--Nablyudavashtiyat-prokuror-e-izvarshil-prestallenie--razglasyavayki-SRS-s-prezidenta/205262/2/0", "text": "Когато институцията с най-нисък рейтинг в държавата напада институцията с най-висок рейтинг – няма как да спечели, да се легитимира и да повиши доверието към нея.  Това заяви социологът Юрий Асланов, който заедно с политологът Румяна Коларова коментираха темата пред бТВ.    Асланов обясни, че отдавна по медиите не са показвани специални разузнавателни средства, с които обаче обществото има опит. Първоначално злоупотребата с информация правеше неотразимо впечатление на обществото, но в един момент хората спряха да реагират и да изразяват съмнение в мотивите за използването им, допълни социологът.     По думите му се поставят два въпроса относно казуса: Първо – бил е подбран „денят на президента“, в който се прави годишен отчет. Второ – след като прокуратурата е разполагала с данни от разговор с участие на държавния глава, по казуса трябва да се произнесат специалисти, които да отговорят дали действията на държавното обвинение са престъпление.     „Появиха се и мнения от страна на юристи, че наблюдаващия прокурор, давайки разрешение за огласяване на тази информация, е извършил престъпление по смисъла на Наказателния кодекс“, допълни експертът.     По думите му разследването на прокуратурата е за период, в който Румен Радев не е президент и не е женен за съпругата си. Също така смята, че ако продължи сагата, доверието в президента ще се покачи.     Политологът Румяна Коларова подчерта, че ситуацията е разиграна и режисирана по начин, по който президентът е активната страна, а прокуратурата – пасивната.    „Именно в деня на годишния отчет той отговори на зададения от прокуратурата въпрос, така че предизвика реакцията ѝ“, обясни Коларова.    Коларова изтъкна, че и бившият президент Росен Плевнелиев е бил обект на разследване по време на мандата си. И въпреки че юристи са работели по разследването, не е намерено нищо съмнително, каето е било и въпрос на нерви.    Политологът не смята, че в Народното събрание ще има мнозинство, за да се повдигне обвинение срещу държавния глава.", "date": "2020.01.29", "title": "Асланов: Наблюдаващият прокурор е извършил престълление, разгласявайки СРС-та с президента"}
{"url": "http://epicenter.bg/article/Ivo-Hristov--Zelenata-sdelka-tryabva-da-predvidi-zashtita-ot-vanshnata-konkurentsiya/205266/2/0", "text": "\"Какви механизми за защита спрямо външната конкуренция предвиждате; какви стимули, за да подпомогнете европейската промишленост в контекста на екологичния преход? Ще отчитате ли националната специфика? Имайте предвид, че отказът от ядрена енергия в някои страни ще бъде много тежък удар за конкурентоспособността на икономиката.\"  Тези въпроси отправи Иво Христов, член на Групата на Прогресивния алианс на социалистите и демократите в ЕП, към европейския комисар за вътрешния пазар Тиери Бретон. Бретон взе участие в заседание на Комисията по промишленост, изследвания и енергетика в ЕП, чийто член е българският евродепутат.  По думите на Иво Христов Зеленият пакт ще позволи на Европа да поеме моралното лидерство в битката срещу глобалното затопляне, но тя ще постави на изпитание нашата конкурентоспособност спрямо глобалните ни конкуренти, които не бързат да се отказват от традиционните енергоизточници. Припомняме, че по време на последната си пленарна сесия в Страсбург Европейският парламент прие резолюция относно Европейския зелен пакт. Според българския евродепутат предложенията на Европейската комисия имат амбицията да създадат условия в икономически и социален план за справяне с измененията на климата и екологичните предизвикателства.   \"Това безспорно е стъпка в правилната посока. В името на нейното осъществяване обаче, не бива да се принасят в жертва държави от Съюза като България, които все още са силно зависими от природен газ и атомна енергия. На целите за климатична неутралност до 2050 г. трябва да се гледа с премерен реализъм, който ясно да отчита спецификите и нуждите на отделните държави членки. В България атомната енергия е гарант за конкурентоспособността на икономиката и може да се разглежда като инструмент за ефикасен екологичен преход в средносрочен хоризонт\", смята Иво Христов. Българският евродепутат смята още, че всяка държава трябва да има правото да избира своя енергиен микс.   ", "date": "2020.01.29", "title": "Иво Христов: Зелената сделка трябва да предвиди защита от външната конкуренция"}
{"url": "http://epicenter.bg/article/Hero-Mustafa-pi-rakiya-v-Plovdiv-/205269/2/0", "text": "Посланикът на САЩ у нас Херо Мустафа се разходи из Пловдив и опита вкуса на българската ракия в стария град. Дипломат №1 на САЩ в София пусна снимки във Фейсбук от обиколката на града.   \"Културни контакти – това е нашата седмична поредица!  Посланик Херо Мустафа прекара един следобед, разглеждайки красивия и древен град Пловдив. Заедно с местните хора тя опита и вкуса на българската ракия\", гласи публикация на страницата на американското посолство в София.    ", "date": "2020.01.29", "title": "Херо Мустафа пи ракия в Пловдив!"}
{"url": "http://epicenter.bg/article/Kabinetat-pensionira-shefa-na-baza--quot-Atia-quot--admiral-Malen-Chubenkov-/205271/2/0", "text": "Кабинетът пенсионира шефа на база \"Атия\" адмирал Мален Чубенков, става ясно от решенията на кабинета.   Ето какви решения взе правителството според съобщението на пресцентъра на \"Дондуков\" 1.     Правителството предлага на Президента на Република България да издаде указ, с който да освободи флотилен адмирал Мален Чубенков от длъжността „Командир на флотилия бойни и спомагателни кораби“ и от военна служба, считано от 06.02.2020 година, поради навършване на пределната възраст за притежаваното звание.        Министерският съвет на Република България прие решение за утвърждаване на годишните разчети на сметката за средствата от Европейския съюз на Държавен фонд „Земеделие“ за 2020 г. Планирани са общо 2 898,8 млн. лева за финансиране на директните плащания на площ, пазарните мерки, Програмата за развитие на селските райони (ПРСР) и Програмата за морско дело и рибарство. От тях 2 633,1 млн. лева са за сметка на ЕС и 265,7 млн. лева са от националния бюджет.  За развитие на селските райони са предвидени 843,5 млн. лв. Основно плащанията ще се насочени по мярка 4 „Инвестиции в материални активи“, мярка 6 „Развитие на стопанството и стопанската дейност“, мярка 7 „Основни услуги и обновяване на селата в селските райони“ и мярка 19 ЛИДЕР.  По линия на директните плащания от ПРСР са заложени 298,9 млн. лв., които ще обхващат направленията агроекология и климат, биологично земеделие и Натура 2000.  По схемата за единно плащане на площ, както и за обвързани с производството плащания за животни, плодове, зеленчуци и други са определени 1 567,4 млн. лв.  По Програмата за морско дело и рибарство 2014-2020 г. са разчетени 61 млн. лв.  За пазарни мерки, включително за Националната програма по пчеларство, схема „Училищен плод“, схема „Училищно мляко“, Националната програма за подпомагане на лозаро-винарския сектор, преструктуриране на лозовите масиви, промоционални програми и други схеми са предвидени 128 млн. лв.        Министерският съвет прие решение за учредяване на безсрочно ограничено вещно право - сервитут, върху част от поземлен имот - публична държавна собственост. Имотът се намира в гр. Монтана, с начин на трайно ползване: водостопанско, хидромелиоративно съоръжение, както и изградена върху имота предпазна дига на корекцията на река Огоста. Сервитутът се учредява за право на прокарване на водопровод, необходим за реализирането на „Комплексен проект за инвестиционна инициатива - създаване на рибно стопанство за пъстърва“. Съгласно Закона за държавната собственост, за имоти - публична държавна собственост може да се учредяват ограничени вещни права, когато това е необходимо за изграждане на линейни обекти на техническата инфраструктура или когато друго техническо решение е явно икономически нецелесъобразно.  Съгласно друго правителствено решение имоти - публична държавна собственост, се обявяват за имоти - частна държавна собственост. Имотите са с предоставени права за управление на Министерство на отбраната и с отпаднала необходимост за ведомството и Българската армия. Като имоти - частна държавна собственост, с тях могат да се извършват разпоредителни действия, съгласно Закона за държавна собственост и Правилника за прилагане на Закона. Обектите със сменен статут представляват четири поземлени имота и се намират в рамките на общините Бойчиновци, Шумен и Поморие.  За публична държавна собственост е обявен имот - частна държавна собственост, който се управлява от Висшия съдебен съвет. Имотът се намира на бул. „Митрополит Методи Кусев“ № 33, кв. „Възраждане“ в град Стара Загора. Той представлява терен с площ 4040 кв. м, върху който е изградена Съдебната палата в града. Сградата е публична държавна собственост, което налага преобразуването на терена също в публична държавна собственост.  Министерският съвет предоставя на Българската телеграфна агенция управлението върху част от имот - публична държавна собственост за срок от пет години. Тя представлява едноетажна административна сграда над мазе със застроена площ 70 кв. м на ул. „Димитър Добрович“ № 3 в гр. Сливен и подходяща за реализиране дейността на Агенцията. Към момента частта от имота е в управление на областния управител на Сливен.        Правителството прие решение за прекратяване на функциите на Светослав Глосов като почетен консул на Кралство Мароко в област Пловдив по искане на мароканската страна.  Решението се прие в съответствие с разпоредбите на Виенската конвенция за консулските отношения и националната нормативна уредба.        Министерският съвет одобри Договора за трансфер на осъдени лица между Република България и Република Казахстан и предлага на Народното събрание да ратифицира документа.  Договорът за трансфер на осъдени лица между Република България и Република Казахстан е подписан по време на посещението на генералния прокурор на Казахстан в София на 13 май 2019 г. Сключването на Договора е обусловено от разбирането, че за постигане целите на наказанието е необходимо да се даде възможност лицата, осъдени на лишаване от свобода, да изтърпяват наказанието в държавата им по произход, като по този начин се постига по-ефективно превъзпитание и социална рехабилитация на лишените от свобода.  Договорът посочва централните органи, условията и процедурите по трансфера, включително необходимите документи, съгласията на осъдилата и изпълняващата държава, както и на осъденото лице, отказа от трансфер, въпросите за изпълнението на наказанието в изпълняващата държава, амнистията, помилването, както и въпроси относно действието на договора.  Предложеният от Министерския съвет за ратификация Договор съответства на международните стандарти в областта на трансфера на осъдени лица.        Министерският съвет прие Годишен доклад за дейността на Съвета по европейските въпроси (СЕВ) през 2019 г. Докладът съдържа информация за взетите от СЕВ решения и за изпълнението на задълженията, произтичащи от членството на Република България в ЕС, през 2019 г.  През изминалата година СЕВ проведе общо тридесет и осем редовни заседания и девет процедури за неприсъствено вземане на решения, по време на които прие общо 474 решения.  През 2019 г. високият интензитет на работата в рамките на координационния механизъм по въпросите на ЕС се запази, като хоризонталният характер на темите и досиетата налагаше високо ниво на координация и предварителна съгласуваност.  През отчетния период бяха разпределени по работни групи и ведомства отговорностите за прилагането и при необходимост, приемането на законодателни и/или административни мерки за прилагането на 863 регламента и 781 решения, както и на отговорностите за въвеждането на 65 директиви, публикувани в Официалния вестник на ЕС в периода 1 декември 2018 г. - 30 ноември 2019 г.  С цел гарантиране на добрата междуинституционална координация и сътрудничество СЕВ продължи да прилага допълнителни мерки за мониторинг на участието на Република България в процеса на вземане на решения и на изпълнението на задълженията, произтичащи от членството на страната в ЕС. В резултат и през 2019 г. координационният механизъм по въпросите на ЕС в България запази своята основна роля както за изготвянето на единни и съгласувани национални позиции и тяхното последователно отстояване в ЕС, така и по отношение на мониторинга на изпълнението на ангажиментите, произтичащи от членството на страната в ЕС.  Публикувайки информация на Facebook страницата на координационния механизъм по въпросите на ЕС относно взетите решения на СЕВ, както и по актуални теми от дневния ред на ЕС, се осигуряваше публичност и прозрачност в работата, като през отчетния период са публикувани 95 съобщения.        Министерският съвет одобри българската позиция за участие в неформалното заседание на Съвета по конкурентоспособност на Европейския съюз, част „Научни изследвания“, което ще се проведе на 3 - 4 февруари в Загреб, Хърватия. Ще се дискутира темата за новата визия за Европейското научноизследователско пространство (ЕНП) и обмена на знания в ЕС.  По време на дискусиите относно отворения пазар за учени и бъдещите приоритети на ЕНП, България ще изрази позиция, че общите действия на държавите членки и на ЕС не следва да бъдат ограничени единствено до научните изследвания. България ще посочи като приоритет на ЕНП да бъде научноизследователската и развойна дейност, фокусирана върху дигиталните умения, отворената наука и предприемачеството. Целта е да се оптимизират ползите от научноизследователското сътрудничество за стимулиране на икономическия растеж и благоденствие. Страната ни ще обърне и специално внимание на подкрепата за младите изследователи.  ЕНП е създадено преди 20 години с цел постигане на единно обединено научноизследователско пространство, отворено за света и базирано на вътрешния пазар, позволяващо свободно движение на изследователи, научни знания и технологии.        Правителството одобри Годишен отчет за 2018 г. относно изпълнението на концесионен договор за добив на блатно кокиче в защитена местност „Блатото“, в землището на с. Палаузово, област Ямбол. Концесията се предоставя за 20 години, с гратисен период, през който не се дължи годишно плащане за 10 години.  В доклада е отчетено изпълнението на концесионния договор и извършените проверки на място. Анализът за отчетения период показва, че се изпълняват условията на концесията.        Министерският съвет взе решение да измени договора за концесия за морски плаж „Слънчев ден”, община Варна, област Варна, с което се цели продължаване на договора с правоприемника на досегашния концесионер.  Процедурата е наложена предвид извършеното преобразуване на дружеството - концесионер, което промени правната си форма. В този случай се създаде ново дружество, явяващо се правоприемник на старото.  Именно поради факта, че правата и задълженията на концесионера по договора са преминали изцяло върху новоучреденото дружество, Министерският съвет намира за напълно оправдано продължаването на концесията.  По този начин, обезпечаването на задължителните дейности по Закона за устройство на Черноморското крайбрежие (ЗУЧК) - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес, ще бъде продължено.        Министерският съвет прие Решение за бюджетната процедура за 2021 г. в срока, определен от Закона за публичните финанси. С Решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2021-2023 г. и на проекта на държавния бюджет за 2021 година.  В решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2021-2023 г. и на проекта на държавния бюджет за 2021 година. Определена е базата за разработване и актуализиране на средносрочната бюджетна прогноза за периода 2021-2023 г. и за съставяне на законопроекта за държавния бюджет на Република България за 2021 година.  Продължава разширяването на обхвата на бюджетните организации, които прилагат програмен формат на бюджет, като е включена и Сметната палата. Програмен формат на бюджет за 2021 г. ще прилагат всички първостепенни разпоредители с бюджет, чиито бюджети са част от държавния бюджет, с изключение на съдебната власт. Това е поредният инструмент на правителството за повишаване на качеството на управление на публичните финанси, подобряване процесите на планиране и изготвяне на проектобюджетите на бюджетните организации, повишаване на прозрачността и отчетността на бюджетните системи.  Бюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2020 г. с цел по-тясна координация и управление на икономическите политики в Европейския съюз, укрепване на икономическото управление и осъществяване на наблюдение на макроикономическите дисбаланси.  Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“.        Правителството утвърди годишните разчети на сметката за средствата от Европейския съюз на Националния фонд за 2020 г. С решението се осигурява финансов ресурс за ефективно и ефикасно изпълнение на оперативните програми, съфинансирани от Европейския фонд за регионално развитие, Европейския социален фонд, Кохезионния фонд на ЕС, програмите за трансгранично сътрудничество по външни граници на ЕС и други инструменти за финансова помощ.  Решението се приема в изпълнение на разпоредбата на чл. 78, ал. 1, т. 1 от Закона за държавния бюджет на Република България за 2020 г. и с него се гарантира прозрачността при разходването на публични средства.        Правителството прие проект на нов Закон за управление на агрохранителната верига. Целта е да се гарантира висока степен на защита на здравето и интересите на потребителите. Чрез новия закон ще се премахнат различията в регулаторната уредба, създаваща административни тежести на бизнеса, включително и регистрационните режими.  Законопроектът установява единна законодателна рамка, която регламентира конкретно компетентните органи, които провеждат политиката в тази област, органите, които осъществяват официалния контрол върху елементите на агрохранителната верига и органът, извършващ оценката на риска по агрохранителната верига.  Включени са мерките, предприемани при кризи и извънредни ситуации по агрохранителната верига и финансирането на дейности, свързани с официалния контрол по агрохранителната верига.  Необходимостта от създаването на този нормативен акт се обуславя от факта, че към момента отделните елементи на агрохранителната верига са регламентирани поотделно в няколко закона.        Правителството прие Решение, с което одобрява проект на Закон за изменение и допълнение на Закона за патентите и регистрацията на полезните модели.  Приемането на законопроекта ще доведе до повишаване качеството на административното обслужване в областта на регистрацията на патентите, полезните модели и сертификатите за допълнителна закрила. Ще се постигне яснота, предвидимост в действията на администрацията, прозрачност и повишаване качеството и бързината на предоставяне на услугите от Патентното ведомство, така че и физическите лица, които не са специалисти ефективно да упражняват сами правата си.  Кръгът на лицата, които могат да осъществяват представителство пред Патентното ведомство се разширява и се въвеждат имуществена отговорност и задължителна застраховка „професионална отговорност“ за лицата, упражняващи дейност по представителство по индустриална собственост, за покриване на вредите, които могат да настъпят вследствие на тяхната професионална дейност.  В резултат от промените се очаква подобряване на условията за извършване на бизнес, намаляване на административната тежест и увеличаване на заявителската активност от страна на бизнеса като страната ни ще е напълно готова да прилага правото на ЕС, действащо в областта, регламентирана от Закона за патентите и регистрацията на полезните модели.        Правителството одобри проект на Закон за изменение и допълнение на Закона за отбраната и въоръжените сили на Република България. Предлаганите промени в закона имат за цел намаляване и преодоляване на некомплекта на длъжностите за военнослужещи от въоръжените сили и създаване на по-добри условия за развитие на старшите офицерите, заемащи академични длъжности.  Предлага се увеличаване с три години на пределната възраст за военна служба /по чл. 160, ал. 1 и 2 от ЗОВСРБ/ за военнослужещите, които не са упражнили правото си на пенсия, а за длъжностите, за които се изисква хабилитация /по чл. 160, ал. 3 от ЗОВСРБ/и не са упражнили правото си на пенсия - с пет години.  Предвижда се възможност за увеличаване на пределната възраст до три години на военнослужещите, упражнили право на пенсия, които са нужни на въоръжените сили, по решение на министъра на отбраната, съответно след предложение по команден ред.  В законопроекта е заложено също регламентиране на възрастта за приемане на военна служба на 40 години за всички категории военнослужещи.  Въвежда се също мандат за престояване на длъжност за военнослужещите с висши офицерски звания и с военно звание „полковник“ („капитан I ранг“), които са заемали длъжност повече от 4 години и откажат да бъдат преназначени на предложената им равна или по-висока длъжност (в същото или по-високо длъжностно ниво) за срок една година.  Прецизира се и разпоредбата на чл. 24, ал. 3 от Закона за военното разузнаване относно вида на правоотношението на директора на Служба „Военна информация“, когато длъжността „директор на Службата“ се заема от цивилен служител, съответно изрично се регламентира, че когато длъжността е определена за военнослужещ с висше военно звание, той е офицер от висшия команден състав на въоръжените сили по смисъла на чл. 136 от ЗОВСРБ.        Правителството одобри актуализация на Споразумението за партньорство и на финансовото разпределение на средствата от Европейския социален фонд, Европейския фонд за регионално развитие и Кохезионния фонд по тематични цели и по оперативни програми.  Измененията произтичат от одобрени през 2019 г. промени в Оперативни програми „Околна среда“, и „Транспорт и транспортна инфраструктура“, Програмата за морско дело и рибарство и Програма за развитие на селските райони. Чрез тях се осигурява ефективното използване на наличния ресурс за постигане на европейските цели за интелигентен, устойчив и приобщаващ растеж.        Министерският съвет прие законодателната и оперативната си програма за периода 1 януари - 30 юни 2020 г.  Законът за нормативните актове предвижда одобряването на проекти на закони и приемането на подзаконови нормативни актове на Министерския съвет да се осъществява въз основа на законодателна и оперативна програма за шестмесечен период. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието.  Законодателната и оперативната програма дават информация за основните положения на предлаганата уредба и последиците от прилагането й, цели, мотиви за приемане на актовете и сроковете за тяхната подготовка, съгласуване и приемане.  Двете програми дават възможност за повишаване на прозрачността на процеса по изготвяне и приемане на нормативните актове и създават условия за по-широко гражданско участие в обществените консултации по проектите на нормативните актове, включени в програмите.  Законодателната програма предвижда да бъдат разгледани общо 17 предложения за законопроекти, като за 3 предложения за нови закони ще бъде извършена цялостна предварителна оценка на въздействието. Включването на проекти на актове в оперативната програма се осъществява след извършена частична предварителна оценка на въздействието. Оперативната програма предвижда да бъдат разгледани 22 проекта на нормативни актове от компетентността на Министерския съвет.  Съгласно разпоредбите на Закона за нормативните актове и Устройствения правилник на Министерския съвет и на неговата администрация, двете програми ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg.        Приходи в размер на 1.829 млрд. лв. ще бъдат събрани във фонд „Сигурност на електроенергийната система\" през 2020 г. Това е предвидено в бюджета на фонда, одобрен на днешното заседание на Министерския съвет. Близо 48% от тях (880 млн. лв.) се очаква да бъдат от продажба на квоти въглеродни емисии.  Със събраните средства ще бъдат покривани разходите на „Национална електрическа компания“ ЕАД, включително и за минали регулаторни периоди, произтичащи от статута й на обществен доставчик според Закона за енергетиката. Предвидено е също така от приходите, събрани във фонда, да бъдат предоставяни премии на топлофикационни централи и когенерации, както и на обекти с обща инсталирана мощност 1 MW и над 1 MW по Закона за енергията от възобновяеми източници.  Фонд „Сигурност на електроенергийната система“ бе създаден през юли 2015 г. с цел покриване на разходите на обществения доставчик НЕК, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват приходите от продажба на квоти емисии парникови газове, както и от цена „задължение към обществото”.  ", "date": "2020.01.29", "title": "Кабинетът пенсионира шефа на база \"Атия\" адмирал Мален Чубенков "}
{"url": "http://epicenter.bg/article/Goranov--Poluchihme-potvarzhdenie--che-za-prisaedinyavaneto-ni-kam-Evrozonata-ima-politicheski-konsensus-/205273/2/0", "text": "Получихме за пореден път потвърждение, че за присъединяването на България към Еврозоната има политически консенсус. Това каза министърът на финансите Владислав Горанов по време на брифинг в Народното събрание, предаде „Фокус“.    \"На председателски съвет бяхме поканени, за да докладваме степента на напредъка към включването на България в ИЕРЕМ 2.  Запознахме колегите от всички паралментарни партии с графика на напредъка. Получихме за пореден път потвърждение, че присъединяването на България към Еврозоната има политически консенсус. Това беше предмет на срещата в кабинета на председателя на Народното събрание\", заяви още Горанов. \"Трябваше предварително да съгласуваме това в Европейската Централна Банка (ЕЦБ)\", добави Горанов.   Става дума за текст, който е допълнение на чл. 29 от Закона на БНБ. В този член, който не е променян от 1999 г. насам, е фиксиран валутният курс на лева към еврото в съотношение 1.95583 лв. Записването на курса в закон е гаранция той да не бъде променян набързо и без съгласието на парламента.    Предложението, което предизвика безпокойство, е в нова алинея към този член да се запише, че от датата на участие на България в механизма ERM II - т.нар. чакалня за еврозоната, която се очаква да бъде от края на април т.г., официалният валутен курс на лева към еврото е равен на централния курс между еврото и лева, договорен с останалите страни от еврозоната плюс Дания и Европейската централна банка (ЕЦБ) по съответните резолюции и споразумения.    Заради скандала, който пориди внесен оот Менда Стоянова текст към Закано за БНБ, финансовият министър Владислав Горанов беше привикан по спешност в Народното събрание.   „Бяхме поканени с управителя на БНБ, за да докладваме степента на напредък по включването на страната към ERM II”, обясни той, цитиран от БТА и Нова телевизия. По думите му, за пореден път парламентарните сили са потвърдили, че са \"за\" влизането на ни в Еврозоната.    „Единомислие има и по въпроса, че не трябва да се променя сегашният фиксиран курс лев-евро. Имаме подкрепа, единомислие, че трябва да се присъедини към еврото с курс 1,95583 т.е действащият”, подчерта Владислав Горанов.  Обсъждало се и как да бъдат записани по-големи гаранции, че сегашният курс няма да бъде променян с решение на други държави. Предстои утре на бюджетна комисия да бъдe разгледано внесеното от председателя й Менда Стоянова допълнение в Закона за БНБ, отнасящо се до фиксирането на българския лев към еврото.  Целта на законопроекта е да се осигури съответствие на вътрешната нормативна рамка с европейската нормативна рамка, регулираща административния процес и оперативните процедури за одобряване на валутните курсове в условията на Валутно-обменния механизъм /ERM II/. Това съответствие е задължително условие за присъединяване към Валутно-обменния механизъм.       ", "date": "2020.01.29", "title": "Горанов: Получихме потвърждение, че за присъединяването ни към Еврозоната има политически консенсус!"}
{"url": "http://epicenter.bg/article/Protest-pred-parlamenta--Hotelieri-i-restorantyori-iskat-namalyavane-na-DDS--SNIMKI--VIDEO--/205274/2/0", "text": "Протест блокира движението пред парламента. Хотелиери и ресторантьори не отмениха събирането си пред Народното събрание, въпреки постигнатото снощи споразумение с Министерството на финансите за отлагането на влизането в сила на промените на наредба Н-18. Според репортер на Канал 3 сред протестиращите са и хора от ПП \"Възраждане\", които в понеделник опитаха да нахлуят в МРРБ, при което бяха наранени двама полицаи на служба.    Според снощното споразумение, постигнато по настояване на премиера Бойко Борисов, Наредба Н-18 за въвеждане на софтуерите за управление на продажбите се отлага с 6 месеца.    Хотелиери и ресторантьори искат намаляване на ДДС-то.    Хотелиерите и ресторантьорите имаха предвиден протест, който трябваше да отпадне заради договореното вчера 6-месечно отлагане на Наредбата за въвеждане на софтуерите за управление на продажбите.    След срещата Владислав Горанов каза, че при отлагането на Наредбата, която притеснява бранша, първите три месеца ще бъдат използвани за съвместна работа с експертите на съответните организации и НАП. Това се прави с цел да се постигне изясняване на неяснотите, за което претендира бизнесът, предава Нова тв.    Министърът на финансите обеща, че в следващите седмици ще бъдат проведени и срещи по отношение на режима за запечатване на търговските обекти.  ", "date": "2020.01.29", "title": "Протест пред парламента: Хотелиери и ресторантьори искат намаляване на ДДС (СНИМКИ, ВИДЕО) "}
{"url": "http://epicenter.bg/article/Deputatite-shte-glacuvat-dnec-vota-na-nedoverie-creshtu-pravitelctvoto--/205219/2/0", "text": "Дeпутaтитe глacувaт днec вoтa нa нeдoвeриe cрeщу прaвитeлcтвoтo. БCП внece вoтa c мoтивитe, чe упрaвлявaщитe ca ce прoвaлили в пoлитикaтa cи в cфeрaтa нa eкoлoгиятa. Зaд лeвицaтa твърдo зacтaвa ДПC. Зaeднo тe имaт 104-мa дeпутaти, cъoбщи Бългaрcкaтa нaциoнaлнa тeлeвизия.    Бeз пoдкрeпaтa нa \"Вoля\" и нeзaвиcимитe, вoтът щe бъдe нeуcпeшeн. Нeoбхoдимo e тoй дa cъбeрe 121 глaca. Тoвa e чeтвъртият вoт нa нeдoвeриe, кoйтo coциaлиcтитe внacят в рaмкитe нa 44-я пaрлaмeнт.    Прeдишнитe три бяхa нa тeмa: \"Cигурнocт\", „Кoрупция\" и „Здрaвeoпaзвaнe\".    Ocвeн вoтът нa нeдoвeриe в плeнaрнa зaлa зa първo чeтeнe днec влизa и Зaкoнът зa хaзaртa.", "date": "2020.01.29", "title": "Дeпутaтитe глacувaт днec вoтa нa нeдoвeриe cрeщу прaвитeлcтвoтo"}
{"url": "http://epicenter.bg/article/Ivaylo-Kalfin--Nachinat-po-koyto-se-pravi-promyana-v-zakona-za-BNB-e-nedopustim-/205222/2/0", "text": "Начинът по който се прави промяна в закона за БНБ е недопустим. Българите не вярват на еврото, защото не знаят какво ще се случи, а и начина, по който се прави, хвърля съмнения. Това е една крачка към премахване на валутния борд. Ние можем да стоим в чакалнята на еврозоната с години. Това каза членът на Националния съвет на АБВ и бивш вицепремиер Ивайло Калфин в ефира на БТВ.    „Ако няма да се променя фиксирания курс, защо променят закона тогава?“, пита се той.    „Ако се прокарва път за въвеждането на еврото у нас, нека го направят под условие. Призивът бе да се доверим, но има тотално сбъркана комуникация между гражданите и властта. Не се прави така“, подчерта Калфин.    „Влизането в предварителния механизъм предполага, че всяка една банка може да иска промяна на курса при някакви катаклизми. В момента няма такива, затова не се налага да го правим. Престоят в тази зона е минимум две години, но ние трябва да се приготвим да стоим по-дълго вътре“, прогнозира Ивайло Калфин.    „Ако се обезцени левът, някой по-лесно ще си изчисти дълговете в левове, ще има натиск да се плаща повече в евро, ще се обезцени левът. На един ще се стопи кредитът, но на друг ще се увеличи. Това ще се отрази добре на износителите. Има риск за стабилността на икономиката. Подобна промяна в България трябва да става законово, а не след решението на двама души“, коментира той.    Калфин допълни, че хубавото на валутния борд е, че ни дава стабилност. „Левът е стабилен и сме свикнали с това“.    Бившият вицепремиер коментира и атаката на главния прокурор срещу президента. “С действията си Иван Гешев залага бъдещето си. Явно така поставя основите на мандата си“, гласеше лаконичният му отговот.", "date": "2020.01.29", "title": "Ивайло Калфин: Начинът, по който се прави промяна в закона за БНБ, е недопустим!"}
{"url": "http://epicenter.bg/article/Odarzhavyavaneto-na-lotariite-vliza-na-parvo-chetene-v-parlamenta/205223/2/0", "text": "Промените в Закона за хазарта влизат на първо четене в парламента.    Предложението на лидера на НФСБ Валери Симеонов бе прието в бюджетната комисия на парламента миналата седмица, след като изненадващо се появи в плана за работа на депутатите.  Със Закона се забранява организирането на хазартни игри, разпространението на билети, фишове, талони или други знаци, както и плащането на печалби на хазартни игри от лица или обекти без съответния лиценз.    Текстовете предвиждат лотарийни игри да могат да се организират само от Държавното предприятие \"Български спортен тотализатор\" след получаване на съответния лиценз.", "date": "2020.01.29", "title": "Законът за хазарта влиза на първо четене в парламента"}
{"url": "http://epicenter.bg/article/Rumen-Radev-gostuva-na-studenti-v-Gabrovo/205225/2/0", "text": "Президентът Румен Радев ще посети днес Техническия университет в Габрово. В сградата на библиотеката на висшето учебно заведение държавният глава ще се срещне със студентите и академичния състав на университета, съобщиха от прессекретариата на държавния глава. Президентът ще участва в дискусия на тема „България и технологиите на бъдещето – реални перспективи за сътрудничество и развитие. Ролята на академичните общности в управлението на науката“.    Държавният глава ще се запознае с учебния процес и ще посети лаборатории на Техническия университет. Президентът ще разговаря с новото и старото академично ръководство на университета. В срещата ще участват и председателят на Студентския съвет, членове на Настоятелството и на Академичния съвет.  ", "date": "2020.01.29", "title": "Румен Радев гостува на студенти в Габрово"}
{"url": "http://epicenter.bg/article/Stanislav-Vladimirov--Rilskiyat-vodoprovod-shte-e-polezen-i-za-Sofiya--i-za-Pernik/205226/2/0", "text": "Не можем да се осланяме само на природата, дори тя да е благосклонна. Тези дни притокът е малко по-голям. Духа южен втър и се очакват валежи. Имаме вода до април месец. След това ще разчитаме на Рилския водопровод. Той ще е полезен и за двата града, колкото и странно да звучи. Някой квартал в столицата може да му се наложи да черпи вода от язовир \"Студена\". Това заяви в ефира на БНТ кметът на Перник Станислав Владимиров по повод водната криза в града.    \"Последно време не съм пил вода от чешмата. Тя и визуално не изглежда добре. Не съм чул напоследък някой перничанин да пие вода от чешмата\", каза още той.  По думите му няма проблеми с хигиената и с детските градини. Той уточни, че по писма на граждани са разположили и химически тоалетни из града.    \"ВиК дружеството не е в добро състояние. Ангажиментът на държавата е да намери начин да се стабилизира. От КЕВР ни увериха, че няма да повишават цената на водата\", категоричен бе Владимиров.    Той бе категоричен, че ще говори с дружеството, защото водомерите в града въртят и когато няма вода. \"Това е проблем\", заяви той.    Попитан дали ще има още обвинения, заради водната криза, той заяви, че не иска да става говорител на прокуратурата.    \"Не видях дебат в парламента за водната криза. Надявах се да го има, защото така правят умните народи, за да не допуснат това да се случи отново\", заяви Владимиров.    Градоначалникът на Перник заяви, че 3,2 млн. лева има за нова пречиствателна станция, 500 000 лева има за ремонт на старата пречиствителна. Попитан дали перничани са протестирали в София, той заяви, че не ги е следял в детайли, но е нормално хората от неговия град да са гневни.  ", "date": "2020.01.29", "title": "Станислав Владимиров: Рилският водопровод ще е полезен и за София, и за Перник"}
{"url": "http://epicenter.bg/article/Temperaturni-anomalii-v-nachaloto-na-fevruari/205227/2/0", "text": "Над Балканите преминава студен атмосферен фронт. Облачността през деня ще е значителна над цялата страна. На много места ще превали слабо дъжд. Вятърът ще се усили, по-осезаемо в Дунавската равнина със скорост на поривите около обяд в Североизточна България над 50 километра в час.    Температурите през деня остават високи – между 7 и 12 градуса, по-топло в южната половина на страната. В планините ще превалява сняг над 1200-1300 метра. В ниското – дъжд. Ветровито с температури от минус 3 до 3-4 над нулата. Равносметката от валежите за денонощието – максимум 10 литра на квадратен метър в западните райони.   Температурите ще паднат привечер, през нощта и утре. В четвъртък, в часовете до обяд, ще прехвърчи слаб сняг на изолирани места в Западна България. През деня не очакваме драстични движения в температурите. Още в петък термометрите ще тръгнат нагоре. Почивните дни ще са с променлива облачност, но нетипично топли с температури над 15 градуса. А в началото на следващата седмица жегата ще е още по-осезаема. Февруарската аномалия ще закове майски стойности между 15 и 20 градуса.  ", "date": "2020.01.29", "title": "Температурни аномалии в началото на февруари"}
{"url": "http://epicenter.bg/article/Parlamentat-othvarli-vota-na-nedoverie/205228/2/0", "text": "Очаквано! Парламентът отхвърли вота на недоверие заради провал в политиката на околната среда и водите, внесен от БСП и подкрепен от ДПС.  Искането за вота бе подкрепено само от 102 депутати - 78 от БСП и 24 от ДПС, докато 124 от ГЕРБ, \"Обединени патриоти\", \"Атака\" и независимите гласуваха \"против\". Депутатите от \"Воля\" се въздържаха (9 от общо 12 представители от групата гласуваха \"въздържал се\" ).   \"За\" вота гласуваха 102 депутати  \"Против\" бяха 124 \"Въздържали се\" са 9 В залата присъстват 235 народни представители.   Както по време на дебатите, така и при гласуването на вота премиерът Борисов отсъстваше от парламента.   За да мине вотът бяха необходими 121 гласа. БСП и ДПС имат 104, ако всички депутати присъстват в залата. От ДПС заявиха, че ще подкрепят вота на социалистите с мотива, че Движението е убедено във вредата, която управляващото мнозинство нанася на демокрацията, но и на живота и здравето на всички български граждани.   От БСП мотивираха внасянето на документа с думите, че половин милион българи са на режим на вода, а има сериозна опасност това число да расте. Лидерът на соцпартията Нинова предложи като алтернатива \"една цялостна визия за развитие на зелена икономика, зелени градове и конкретни мерки във всяка от трите области – замърсения въздух, боклуците и решаването на проблема с управлението на водните ресурси на България.      ", "date": "2020.01.29", "title": "Парламентът отхвърли вота на недоверие с гласовете на 124 депутати"}
{"url": "http://epicenter.bg/article/Politolog--Glavniyat-prokuror-pravi-ogromna-usluga-na-prezidenta-/205231/2/0", "text": "„Би било много жалко, ако мъже, оглавяващи едни от най-важните институции в България за обществения интерес, се занимават да водят политическа война помежду си.“  Това каза в предаването \"Преди всички\" на БНР Любомир Стефанов, политолог и университетски преподавател. „На мен не ми става ясно какво е това, защо сега и как така. По-скоро е политически жест, колкото и да не прилича на главния прокурор да прави такива, тъй като той би трябвало да бъде също като президента – надпартийна и аполитична фигура.\" Стефанов оприличи „тези първи жестове“ на новия главен прокурор на „тропане по масата или по-скоро обикаляне на територията и дрънкане с пистолета в кобура – да видим, че има нов шериф в града, да обясним, че законът и правилата може би имат нов пазител и той сериозно възнамерява да изпълнява задълженията си.“    Има ли вероятност случващото се между прокуратурата и президентството да е опит за разсейване на вниманието?    „Това би било жалко и твърде евтин, бутафорен опит за отклоняване на общественото внимание. Всеки от нас, поради естеството на факта, че сме 21 век и имаме достъп до повече от един, десетки комуникационни канали, информационни – виждаме реалната картина в страната и такива официозни политически димки като че ли оставят единствено горчив вкус в устата. Опит за замазване на положението и хвърляне на прах в очите“, коментира Любомир Стефанов.    „Това, което разбирам аз и всеки здравомислещ българин, е – пределно ясно е какво е измяна и какво е акт в нарушение на Конституцията“, допълни политологът, според когото питането на главния прокурор, отправено към Конституционния съд, е „безпочвено и излишно“.    Стефанов посочи, че има „съмнения за нагласена работа“.    \"И оттук нататък всякакви отклонения във въпроса има ли импийчмънт или няма, според мен са вече прегряване на нещата и минаване на абсолютно друго ниво\", изтъкна Любомир Стефанов.    Той коментира и тезата, че действията на главния прокурор Иван Гешев по-скоро ще увеличат популярността на президента Румен Радев и подкрепата за него.    „Следващите президентски избори са на доволно далечно отстояние от настоящия момент. Силно се съмнявам главният прокурор да не си дава сметка каква услуга прави на президента – онази българска приказка за изписването на вежди и изваждането на очи. Не смятам, че целта му е тази. Може би има някоя, която на нас ни остава неясна.\"", "date": "2020.01.29", "title": "Политолог: Главният прокурор прави огромна услуга на президента "}
{"url": "http://epicenter.bg/article/Daniela-Daritkova--S-fiasko-priklyuchi-votat-na-nedoverie--/205232/2/0", "text": "С фиаско приключи вотът на недоверие. Темата е актуална, но сценарият и представянето ви бе лошо. Не успяхте да убедите хората, че предлагате алтернатива. Без притеснение използвате лъжи и манипулации. Като тази лъжа, че от горенето на боклук можеш да се разболее от хепатит А. Жалко е, че стогодишна партия може да изпадне в такава безизходност. Кой от БСП ще понесе отговорност за неуспешния вот. При нас отговорността е ясно дефинирана. Това заяви от трибуната в Парламента Даниела Дариткова по повод четвъртия неуспешен вот на недоверие към кабинета \"Борисов 3\".    От своя страна народният представител от ГЕРБ Спас Гърневски заяви от трибуната: \"Убедено гласувах срещу вота на недоверие на правителството, защото в България няма национална криза. Правителството реагира адекватно и намери решение на кризата с водата в Перник далеч преди левицата да представи измислените си аргументи.\"    Той изтъкна, че столетницата за пореден път се е опитала да прехвърли вината си за старата и занемарена канализационна мрежа в страната.    „Червените реставратори се опитваха да ловят риба в пресъхналия пернишки язовир“, каза депутатът от ГЕРБ", "date": "2020.01.29", "title": "Даниела Дариткова: С фиаско приключи вотът на недоверие. "}
{"url": "http://epicenter.bg/article/Desislava-Radeva--Darzhavnata-izmyana-debne-otvsyakade-/205233/2/0", "text": "  Това написа късно снощи във Фейсбук съпругата на президента Румен Радев Десислава.    По традиция постът на Радева е допълнен от тематична песен. Този път тя се е спряла на хита \"Hold the line\" (\"Задръж телефонната връзка\").   Знаковото заглавие и текстът несъмнено насочват към разгорелия се скандал с участието на сем. Радеви и Прокуратурата.    , съдържащи \"данни за висока степен на вероятност за съпричастност на държавния глава към престъпна дейност\", според обвинението.  В тях се коментира назначаването на Десислава Генчева през 2012 година на половин щатна бройка Пиар на ВВС по времето, когато шеф на ВВС е бил Румен Радев. В СРС-та протича гласът на президента в разговор със сегашния началник на ВВС ген. Стойков, който се опитва да възпрепятства разследване на КПКОНПИ срещу Радева.      ", "date": "2020.01.29", "title": "Десислава Радева: Държавната измяна дебне отвсякъде..."}
{"url": "http://epicenter.bg/article/Boyko-Borisov-shte-se-sreshtne-s-Dzhuzepe-Konte-/205236/2/0", "text": "Министър-председателят Бойко Борисов ще се срещне утре, 30 януари, с премиера на Италианската република Джузепе Конте, който ще е на официално посещение у нас по покана на българския си колега. Това съобщават от правителствената информационна служба    Във фокуса на разговора им ще бъдат отличните двустранни отношения и възможностите за още по-активното им развитие, теми от общ интерес, както и от дневния ред на Европа и света.    Премиерите Борисов и Конте се срещат на фона на 140-годишнината от установяването на дипломатическите отношения между двете страни, която бе отбелязана през изминалата 2019 г. Днес Италия е важен външнотърговски партньор за България и ключов инвеститор у нас, а потенциалът за развитието на съвместни проекти в областта на търговско-икономическото сътрудничество, туризма, енергетиката, строителството, културата, образованието, е огромен.    Освен среща на четири очи между министър-председателя Бойко Борисов и неговия колега Джузепе Конте, утре ще се проведат пленарни разговори между делегациите, водени от двамата премиери.  ", "date": "2020.01.29", "title": "Бойко Борисов ще се срещне с Джузепе Конте "}
{"url": "http://epicenter.bg/article/Tihomir-Stoychev--Ima-tseleva-ataka-sreshtu-prezidenta/205237/2/0", "text": "Най-вероятно е СРС-та да са били насочени срещу командира на Военновъздушните сили на България генерал-майор Цанко Стойков. Оттам произтича и разговорът, който е записан. Може да има елементи на провокация. Това бившият директор на Централната служба за борба с организираната престъпност (ЦСБОП) Тихомир Стойчев в ефира на БТВ.    ДАНС беше създаден като структура, за да се разпилее ресурсът на МВР, добави той.  „Притеснява ме, че много скоро се появява публично тази информация. Обществото научава, че е направено едно запитване за имунитета на президента, а след това се изнасят подробни данни. Видимо става дума за периода, в който се стреляше срещу специалните служби и след избора на Румен Радев за президент. В голяма степен това се прави целево. Възможно е това да е политическа атака“, каза Стойчев.  Вчера бяха разпространени материали, свързани с разследване на опит за саботиране на проверка на КПКОНПИ. Тя е причина за искането на главния прокурор Иван Гешев КС да тълкува условията, при които може да се започне наказателно производство срещу действащ президент.    Формулировката е \"деяния на група лица, които осъществяват действия, включително обещаване и даване на дар и облага, водещи до нерегламентирани контакти с длъжностни лица от Министерство на отбраната\".  В първия разговор от 23 април м.г. участва „неустановен с категоричност мъж, който вероятно е президентът на републиката Румен Радев“, който говори с началника на ВВС ген.-майор Цанко Стойков. Двамата обсъждат проверка на КОНПИ „за назначаването на Деси“ (според прокуратурата – настоящата съпруга на президента Десислава Радева , при назначаването си - все още Генчева) като пиар на ВВС.    \"Аз съм дал указания каквото може да не пращаме, няма да го пращам\", заявява Стойков, като уточнява, че става дума за \"Деси\": \"Какви договори е имала, ползвала ли е някакви жилища, кой ги е плащал\". Мъжкият глас, за който се предполага, че е на президента, отбелязва, че \"това са абсолютни простотии\", но държи да бъде държан в течение. Стойков е категоричен: \"Ама за какво да даваме обяснения, бе?! Ние ще кажем - нямаме тия данни въобще\".    Следват два други разговора, които Стойков води с негови служители, в които се обсъжда как да се подходи по отношение на проверката.В единия разговор (провел се на следващия ден) единият подчинен коментира: \"Според мен не трябва да крием, защото, ако се разбере, че крием...\". Той отбелязва и че КПКОНПИ не може да разследва конфликт на интереси в минало време и това може да се превърне в основание да се отбият исканията за допълнителна информация.    За исканията за информация и начина, по който във ВВС са реагирали на тях се разбира от третия разговор, който всъщност е най-ранен - от 16 април м.г.В постановлението с дата 23 януари се посочва, че \"пълното извършване на тази проверка на КПКОНПИ се осуетява поради укриване на документи, като част от тези документи касаят лицето посочено по-горе и с което президентът вероятно се намира в брачна връзка\".  ", "date": "2020.01.29", "title": "Тихомир Стойчев: Има целева атака срещу президента!"}
{"url": "http://epicenter.bg/article/Korneliya-Ninova-kam-razgradchani--Tryabva-da-branite-pravoto-da-badete-svobodni-hora/205239/2/0", "text": "\"Скъпи разградчани, днес се прекланяме пред предците, дали живота си за свободата. Вие сте наследници на достойни българи. Днес вие сте богатството на Разград. Днес вие трябва да браните правото да бъдете свободни хора. Вярвам, че с вашия ум и труд, с работата на местната власт и с общите ни усилия Разград ще става по-уютен, подреден и сигурен град.\" С такъв поздрав се обърна председателят на БСП Корнелия Нинова към хората от Разград по случай 142 - годишнината от Освобождението на града.  ", "date": "2020.01.29", "title": "Корнелия Нинова към разградчани: Трябва да браните правото да бъдете свободни хора"}
{"url": "http://epicenter.bg/article/Ivan-Ivanov--GERB-postaviha-zhivota-na-horata-na-izpitanie-/205243/2/0", "text": "„Вотът на недоверие вече е успешен. Животът на хората е поставен на изпитание. Обществото е дотолкова настроено срещу управляващите, протестите са ежедневни”. Това заяви народният представител от ПГ на \"БСП за България\" Иван Иванов пред Нова телевизия.  „Оттук нататък съветвам партия Воля да не наричат себе си опозиция, защото очевидно се опитват да влязат през задния вход в управлението. Това, че днес те ще подкрепят това порочно управление показва, че те не са опозиция”, коментира социалистът. Той допълни, че управляващите са се вкопчили в това да останат на власт на гърба на стотици хиляди български граждани. Иванов подчерта, че вотът на недоверие е бил поискан от българските граждани : „Те са принудени да живеят в среда, която ги лишава от най-жизненоважните елементи – водата и въздуха”.   „Опитът да се компрометира президентът Радев се прави, за да се отвлече общественото внимание от реалните кризи в страната. Целта е един от основните корективи на властта да бъде унижен, а и да бъдат предупредени, всички, които казват истината, да внимават”, завърши Иван Иванов.  ", "date": "2020.01.29", "title": "Иван Иванов: ГЕРБ поставиха живота на хората на изпитание "}
{"url": "http://epicenter.bg/article/Uraganen-vyatar-izpochupi-kloni-i-darveta-v-Sofiya/205244/2/0", "text": "Шест екипа на дирекция \"Аварийна помощ и превенция\" в София реагират на сигнали за паднали клони и дървета заради силния вятър, съобщават от пресцентъра на Столична община.    Към момента са отработени четири сигнала. Те са на ул. \"Черковна\", на локалното платно на бул. \"Цар Борис Трети\", в ж.к. \"Люлин\", на ул. \"Царибродска\".    По прогноза на Националния институт по метрология и хидрология днес, 29 януари, се предвижда усилване на вятъра от запад-северозапад.    От Столична община призовават гражданите да бъдат внимателни при придвижването си, да обезопасят незакрепени предмети по прозорци и балкони на жилища, както и на търговски, офис обекти.   Съветва се и изпълнителите на строителни обекти да проверят състоянието на строителните огради и скелета. ", "date": "2020.01.29", "title": "Ураганен вятър изпочупи клони и дървета в София"}
{"url": "http://epicenter.bg/article/Emil-Radev--Kak-EK-shte-zashtiti-potrebitelite-ot-neloyalni-praktiki-pri-dogovaryane-na-tsifrovi-uslugi-/205276/2/0", "text": "„Смятате ли да въведете допълнителни задължения за доставчиците на услуги, тъй като и към момента все още сме свидетели на сключване на договори за стоки и услуги, при които потребителите не са били надлежно запознати с цялата информация относно предмета на договора?\" Това попита евродепутатът от ЕНП/ГЕРБ Емил Радев при размяната на мнения между членовете на комисията по правни въпроси на ЕП и изпълнителния зам.-председател на ЕК Маргрете Вестегер, чието портфолио има за цел да подготви Европа за дигиталните предизвикателства, съобщиха от пресцентъра на ГЕРБ.    Във въпроса си към еврокомисар Вестегер Емил Радев припомни, че Директивата за електронни съобщения предвижда информацията, която следва да се предоставя от доставчиците на цифрови услуги към потребителите. Според зам.-председателя на комисията по граждански свободи, правосъдие и вътрешни работи на ЕП темата остава актуална и са необходими допълнителни мерки, за да се гарантира защитата на потребителите от евентуални нелоялни практики.    „В политическите насоки за настоящия мандат на ЕК председателят Урсула фон дер Лайен посочва, че нов Закон за цифровите услуги ще надгради съществуващите правила за отговорност и безопасност на цифровите платформи, услуги и продукти и ще завърши единния цифров пазар\", отбеляза българският евродепутат пред колегите си в комисията по правни въпроси на Европейския парламент в Брюксел.    По думите на Радев именно в тази връзка трябва да е ясно дали „ЕК смята да предложи по-нататъшна хармонизация на разпоредбите относно цифровите договори и дали ще бъдат въведени нови регулаторни подходи, свързани със съвременните цифрови технологии и по-конкретно с блокчейн договорите\".    Друг важен въпрос според Емил Радев е дали Комисията планира да запази принципа на „ограничена отговорност\" от Директивата за електронната търговия. Съгласно членове 12-15 на тази директива, при някои условия доставчикът на електронни услуги не носи отговорност за предоставената информация. Това важи в случаите, когато доставчикът все още не е започнал преноса или не подбира, или променя информацията, която се съдържа в пренасянето.  ", "date": "2020.01.29", "title": "Емил Радев: Как ЕК ще защити потребителите от нелоялни практики при договаряне на цифрови услуги?"}
{"url": "http://epicenter.bg/article/PG-na--BSP-za-Balgariya--shte-glasuva-protiv-ratifikatsiyata-na-SETA/205277/2/0", "text": "", "date": "2020.01.29", "title": null}
{"url": "http://epicenter.bg/article/Dvama-dushi-v-Balgariya-sa-pod-nablyudenie-sas-samneniya-za-kitayskiya-koronavirus/205278/2/0", "text": "", "date": "2020.01.29", "title": null}
{"url": "http://epicenter.bg/article/Hristo-Prodanov--Horata-iskat-ostavka-i-go-pokazvat-s-protestite-si/205283/2/0", "text": "„Вотът на недоверие в парламента може да не мина, но това, което искат хората, е оставка и те го показват красноречиво тук пред Народното събрание и Министерски съвет, където протестират“. Това заяви зам.-председателят на ПГ на „БСП за България“ Христо Проданов във връзка с протестите пред Народното събрание.   „Ние подкрепяме техните справедливи искания за по-спокоен и достоен живот, което не може да се случи, докато Бойко Борисов е начело на държавата“, коментира още социалистът.     „Ние сме тук, с хората, защото те протестират справедливо. Поредната криза в България се случва. Системите горят една по една – като започнем от околната среда, водна криза, здравеопазване, образование“. Това заяви парламентарният секретар на ПГ на „БСП за България“ Филип Попов пред Народното събрание. По думите му законите понастоящем се приемат от мнозинството без оглед на резултата им. „Има непредвидимост на законодателния орган, има непредвидимост при управлението на държавата“, категоричен е Попов. „Няма бранш в страната, който да не е протестирал“, заключи народният представител от левицата.    „ГЕРБ живеят в своята кула от слонова кост и отказват да видят каква е истинската ситуация в България. В комфорта на парламентарната зала те твърдят, че са спечелили вота на недоверие, но хората на улицата са на друго мнение”. Това заяви в Народното събрание говорителят на ПГ на „БСП за България“ Александър Симов. Той обясни, че протестът на хората е оглавен от самите тях и не е яхван от партии. „Разнообразието на протестиращите е най-голямата присъда за пагубната политика на правителството.Нашето място като представители на единствената опозиционна сила е сред хората”, завърши Симов.   „Истинският вот на недоверие беше даден днес от хората на улицата. Парламентарната математика очевидно не е от значение за оценката на хората” . Това заяви секретарят на ПГ на „БСП за България“ Димитър Данчев. Той коментира, че справедливият протест на представители на малкия и среден бизнес пред парламента е срещу една неясна, сложна и скъпа за прилагане наредба, която има съмнителен ефект, но със сигурност увеличава административната тежест. Данчев допълни, че това връща много от малките и средни фирми към работата на тефтер.", "date": "2020.01.29", "title": "Христо Проданов: Хората искат оставка и го показват с протестите си"}
{"url": "http://epicenter.bg/article/EK-predstavi-rabotnata-si-programa-za-godinata/205282/7/0", "text": "Европейската комисия представи днес работната си програма за годината. Предвижда се тази година комисията да предложи промени, с които целта за постигането на икономика без използването на полезни изкопаеми до 2050 г. да се превърне в закон, съобщава Dariknews.    Комисията ще изготви стратегия за използването на неличните данни в цифровата икономика, предложения за осигуряване на справедливи минимални заплати за работниците в ЕС, инициативи за справедливо данъчно облагане. До края на годината ЕК ще разработи нови стратегии за работа с държавите от Африка и Западните Балкани. Комисията ще предложи подобрения на процеса на присъединяване към ЕС.    ЕК ще предложи промени в областта на миграцията и убежището, както и стратегия за сигурност, с която се оказва подкрепа на държавите в борбата с тероризма и организираната престъпност, предотвратяването и откриването на хибридни заплахи, за повишаване на киберсигурността и устойчивостта на критичната инфраструктура.    Комисията възнамерява да използва повече възможностите си за стратегическо прогнозиране, за да открива дългосрочните тенденции, да подобри определянето на целите си и да предприема подходи, съобразени с фактите. Целта ще бъде политиките да водят до осезаеми резултати и да улесняват живота на хората и дружествата, се посочва в съобщението на ЕК.", "date": "2020.01.29", "title": "ЕК представи работната си програма за годината"}
{"url": "http://epicenter.bg/article/2000-evro-za-vsyako-dete--rodeno-v-Gartsiya-sled-1-yanuari-tazi-godina/205286/7/0", "text": "С голямо мнозинство гръцкият парламент прие снощи законодателни промени, с които се отпуска еднократна помощ от 2000 евро за всяко дете, родено в Гърция след 1 януари тази година, съобщи АНА-МПА, цитирана от БНР. Тази разпоредба беше приета с гласовете на всички парламентарни групи освен МеРА25, която се въздържа.   Условието за отпускане на помощта е майката да пребивава постоянно и законно в Гърция, уточнява в. \"Етнос\".   С новоприетия закон се променят и критериите за отпускане на три основни социални надбавки - за дете, за жилище и за планински и необлагодетелствани райони.   С промените имигрантите, които живеят законно в Гърция, ще се нуждаят от 12 години данъчна регистрация, за да получават надбавки за дете и за наем. Досега този срок беше 5 години. Като допълнителен критерий за надбавките, освен подоходния, се въвежда и задължителното посещаване на училище от непълнолетните деца в семейството.   Новата помощ при раждане е в контекста както на социалните мерки, така и на мерките, които предприема гръцкото правителство за справяне с демографската криза в страната. Гърция има застаряващо население както повечето страни в Европа, но демографската картина стана особено неблагоприятна след началото на икономическата криза, която от една страна намали средния брой деца, които ражда една жена в Гърция, а от друга - над половин милион гърци, предимно млади хора, заминаха за чужбина в търсене на работа и по-осигурен живот. От 2011 г. страната има отрицателен прираст, а през 2017 г. ражданията са били около 88 хиляди, докато смъртните случаи - над 124 хиляди.", "date": "2020.01.29", "title": "2000 евро за всяко дете, родено в Гърция след 1 януари тази година"}
{"url": "http://epicenter.bg/article/Erdogan--Mirniyat-plan-na-Tramp-za-Blizkiya-iztok-e-napalno-nepriemliv--/205287/7/0", "text": "Турция гледа на мирния план за Близкия изток, представен от президента на САЩ Доналд Тръмп, като на \"абсолютно неприемлив\", заяви в сряда президентът на страната Реджеп Ердоган, цитиран от БНР.    Ердоган добави, че планът \"само легитимира израелската окупация\" на палестинските територии и игнорира правата на Палестина. Той подчерта, че вярва, че планът няма да донесе мир и отбеляза, че Турция желае да бъде на масата на преговори за намирането на решение на конфликтите в Близкия изток.    Коментарите на Ердоган са факт, след като във вторник Тръмп обяви своя мирен план за Близкия изток, който на този етап е подкрепен от Израел, Обединеното кралство и Саудитска Арабия. Планът определя Йерусалим за столица на Израел и променя границите, определени от предишни решения за две държави.    В същото време мирният план на Тръмп беше остро критикуван от палестинските лидери, от Иран и редица турски представители.    След снощното представяне на плана, турското външно министерство заяви, че \"палестинският народ и неговите земи не се продават\". Министерството подчерта, че Анкара няма да позволи на Израел да продължи с \"окупацията\" и определи мирния план на Тръмп като опит за \"превземане на палестинските земи\". В същото изявление се посочва, че Турция \"винаги ще стои зад палестинския народ\" и ще продължи да работи върху идеята за \"независима Палестина\".    Палестинският президент Махмуд Абас пък заяви, че \"конспиративната сделка на американския президент няма да успее да мине\".  ", "date": "2020.01.29", "title": "Ердоган: Мирният план на Тръмп за Близкия изток е напълно неприемлив! "}
{"url": "http://epicenter.bg/article/Otkriha-antityalo--koeto-neutralizira-noviya-koronavirus/205290/7/0", "text": "Китайските молекулярни биолози са установили, че едно от антителата, открито по време на епидемията от атипичната пневмония от 2003 година, може да неутрализира новия вирус 2019-nCoV.    Той предизвика сегашните огнища на пневмония в Китай и редица други страни.    Антитялото CR3022, неутрализиращо вируса на ТОРС, много активно се присъединява и към 2019-nCoV. Забележителното в случая е това, че много по-мощни антитела, като m396 и CR3014 не реагирали на вируса. Това говори за уникалната структура на белтъка, с помощта на който новият патоген заразява клетките на човека.  Това откритие според учени от Института по вирусология в град Ухан и от университета Фудан в Шанхай дава основателни надежди. Веществото CR3022 в комбинация с други антитела, способни да се съединяват с новия коронавирус, ще позволи достатъчно бързо да бъдат създадени първите ефикасни средства за лечението на тази форма на пневмония и за потушаването на епидемията.    ", "date": "2020.01.29", "title": "Откриха антитяло, което неутрализира новия коронавирус"}
{"url": "http://epicenter.bg/article/Evakuiraha-mol-v-Skopie-zaradi-signal-za-bomba/205299/7/0", "text": "Търговски център в квартал \"Карпош\" в Скошие е евакуиран заради сигнал за бомба, съобщи БНТ. Съобщението е получено в 12,10ч.    От полицията съобщиха, че са получили информация за взривно устройство, след което екипи са изпратени на място.   От пожарната служба в Скопие с също са изпратили четирима пожарникари.   По думите на очевидци, в мола са се включили всички аларми и се е наложила спешна евакуация.", "date": "2020.01.29", "title": "Евакуираха мол в Скопие заради сигнал за бомба"}
{"url": "http://epicenter.bg/article/EK--Sred-potarsilite-pomosht-da-napusnat-Kitay-s-podkrepata-na-ES-ima-i-balgari/205303/7/0", "text": "Граждани на десетина държави от ЕС, включително българи, са сред потърсилите съдействие, за да се върнат от Китай. Това съобщи днес еврокомисарят по действията при кризи Янез Ленарчич. Той добави, че откакто снощи ЕК обяви организирането на два полета за връщане на европейци от Китай, досега са получени около 600 искания за съдействие. ЕС покрива 75 на сто от разходите за полетите за връщане, поясни еврокомисарят Ленарчич, цитиран от БТА и Нова телевизия.    Според ЕК би следвало заради разпространението на новия вирус да се избягват пътуванията до Китай, които не са крайно наложителни. Председателят на комисията Урсула фон дер Лайен е разговаряла днес с китайския премиер Ли Къцян, за да предложи съдействие за пресичане на разпространението на вируса, ако е необходимо.  Досега в ЕС са потвърдени осем случая на заразяване - по четири във Франция и в Германия, отбеляза еврокомисарят по здравеопазването Стела Кириакидис. Тя добави, че хърватското председателство на Съвета на ЕС е в готовност да свика извънредно заседание на министрите на здравеопазването.    ЕК задейства вчера по искане на Франция механизма за гражданска защита, за да евакуира европейски граждани от Китай. Тази седмица са предвидени два полета, като с първия ще бъдат върнати френски граждани, а във втория, изпълняван от самолет със стотина места, могат да се качат граждани на ЕС. Комисията отбеляза, че засега могат да пътуват единствено здрави хора, които не проявяват признаци на заболяването. ЕК е готова да съдейства за допълнителни полети при необходимост.   \"Много бързо може да възникне катаклизъм и виждате какви тежки здравни и икономически последствия може да има това. Възложил съм на външно министерство да си приберем студентите, за да не стане нещо лошо. Ще пратим самолет да ги приберем, колкото и да струва\", коментира вчера министър-председателят Бойко Борисов.  ", "date": "2020.01.29", "title": "ЕК: Сред потърсилите помощ да напуснат Китай с подкрепата на ЕС има и българи"}
{"url": "http://epicenter.bg/article/Putin--Pravitelstvoto-na-Medvedev-napravi-mnogo-za-stranata-/205305/7/97", "text": "Президентът на Русия Владимир Путин смята, че правителството на Дмитрий Медведев е направило много полезни неща за стратегическото развитие на страна, въпреки че работеше в трудни условия, предават ТАСС и Агенция \"Фокус\".    „Правителството под ръководството на Дмитрий Анатолиевич Медведев работеше в трудни условия, имаше много затруднения и разбира се, плановете никога и никъде не се изпълняват на 100%, но като цяло смятам, че правителството е направило много важни неща, полезни за дългосрочното стратегическо развитие на страна“, каза държавният глава на среща с предишните членове на правителството.    Според Путин за кабинета на министрите „това не беше лесно - да се определят целите за национално развитие, да се разбори механизъм за постигането на тези цели във вид на национални проекти, да осъществяват текущата, пълноценна и разнообразна работа по развитието на икономиката на страната, социалната сфера“.    „Наистина е направено много“, оцени президентът. Той благодари на бившите членове на правителството за тяхната работа.  ", "date": "2020.01.29", "title": "Путин: Правителството на Медведев направи много за страната "}
{"url": "http://epicenter.bg/article/Tramp-napadna-bivshiya-si-savetnik-Dzhon-Boltan--koyto-obyavi-gotovnost-da-dade-pokazaniya-pred-Senata/205311/7/0", "text": "Американският президент Доналд Тръмп яростно нападна бившия си съветник по националната сигурност Джон Болтън, готов да даде показания в процеса по импийчмънт срещу държавния глава в Сената на САЩ, като го обвини в неблагодарност и че го молил да му даде работа, предаде Франс прес, цитира Новини.бг.    Тръмп написа в Туитър, че преди години Болтън не е бил одобрен за посланик на САЩ в ООН, не е могъл да бъде одобрен за каквато и да е работа след това, \"молил\" го да му даде работа, за която не се нуждае от одобрението на Сената, и която той му дал, независимо от многобройните съвети \"Не го правете, сър\".  Тръмп изтъква, че Болтън получил работата, но направил много погрешни преценки и бил уволнен, защото, \"честно казано, ако го бях послушал, щяхме да сме в Шестата световна война\".    Президентът посочва, че веднага след напускането на поста си Болтън започва да пише \"лъжлива и гадна книга\". \"Кой би го направил?\", пита риторично Тръмп.  Известен с войнствените си позиции, Болтън беше уволнен от администрацията на Тръмп през септември 2019 г. заради несъгласието си с президента по множество деликатни въпроси на външната политика - от Афганистан до Северна Корея.    След като напусна Белия дом, Болтън даде гласност на несъгласията си с Тръмп и след започването на процедурата по импийчмънт обяви, че е готов да даде показания в Сената, на което Белият дом категорично се противопостави.    Предстои излизането от печат на книга на Болтън, в която той твърди, че Тръмп му доверил, че не иска да деблокира военна помощ за Украйна, ако Киев не разследва политическия му опонент, бившия вицепрезидент Джо Байдън и сина му Хънтър.    Тези обвинения вече бяха официално отхвърлени от стопанина на Белия дом, който обвини бившия съветник, че иска \"да си продаде книгата\".    Именно това \"изнудване\" на Киев, осъдено от намиращите се в опозиция демократи, е в центъра на процедурата по отстраняване от длъжност на 45-ия президент на САЩ.", "date": "2020.01.29", "title": "Тръмп нападна бившия си съветник Джон Болтън, който обяви готовност да даде показания пред Сената"}
{"url": "http://epicenter.bg/article/Erdogan-s-ostra-kritika-sreshtu-Rusiya-za-deystviyata---v-Siriya-/205322/7/0", "text": "Русия не спазва нито споразумението от Астана, нито това от Сочи за Сирия, заяви турският президент Реджеп Тайип Ердоган. По думите му пред турски журналисти вече не съществува такова нещо като „процес от Астана“, предаде БНР.    Ердоган предупреди, че търпението на Турция е на изчерпване и тя може да предприеме свои собствени стъпки, ако бомбардировките на руската и сирийската авиация в района на Идлиб не спрат. Той изрази и очакване Русия да отправи предупреждение към напредващите сили на сирийския президент Башар Асад.    Турският президент направи коментара си на борда на президентския самолет пред придружаващите го турски медии на връщане от тридневна обиколка в Африка.    Ердоган коментира, че Москва трябва да заеме позиция и да действа или заедно със Сирия, или заедно с Турция, като няма друг вариант.    Процесът от Астана се намира в „затишие“, отговори Реджеп Ердоган на въпрос дали ситуацията може да се разреши чрез този процес. Според него ще се види какво Иран, Русия и Турция могат да направят за съживяване на процеса от Астана.    Процесът от Астана беше наречен така по тогавашното име на казахстанската столица, където през януари 2017 г. започнаха преговори между сирийското правителство и опозицията, след като на 20 декември 2016 г. в Москва външните министри на Иран, Русия и Турция приеха съвместна декларация и станаха страни-гаранти на мирния процес.    Турският държавен глава допълни, че, ако Русия спазва споразуменията за прекратяване на огъня в Идлиб от септември 2018 г., същото ще направи и Турция.    По силата на тези споразумения Идлиб беше превърнат в зона за деескалация и бяха създадени 12 наблюдателни поста на турската армия, които да разделят контролираните от бунтовниците и от властта в Дамаск територии.    Москва обаче посочва, че спирането на огъня се отнася само за цивилните граждани, а не за терористичните групи.    Вчера в остра декларация турското военно министерство предупреди, че ще отговори „без колебание по най-решителен начин“ при евентуална атака срещу турските наблюдателни постове.    Турция се опасява, че офанзивата в Идлиб – последният останал бастион на крайната опозиция в Сирия, може да доведе до нова бежанска вълна към нейна територия.    Вчера сирийските правителствени войски навлязоха в град Маарат ал-Нуман – второто по големина населено място в област Идлиб, разположено на ключовата магистрала, свързваща столицата Дамаск с най-важния център в северната част на страната - Алепо.  ", "date": "2020.01.29", "title": "Ердоган с остра критика срещу Русия за действията ѝ в Сирия "}
{"url": "http://epicenter.bg/article/Evroparlamentat-ratifitsira-sporazumenieto-za-Brekzit--VIDEO--/205323/7/0", "text": " След дълго отлагане и неясноти Брекзит се случва. Тази вечер европарламентът ратифицира споразумението. Така точно в полунощ на 31 януари британците вече няма да са част от ЕС, предава Нова тв.    Гласуването в парламента в Брюксел, проведено след емоционален дебат, завърши с ратифицирането с огромно мнозинство 621 „за“ срещу само 49 „против“, след което членовете на ЕП изпяха в хор „Auld Lang Syne“, традиционна шотландска песен за сбогуване, но с обещанието, че тя не означава \"Сбогом\", а \"Довиждане\", допълва Агенция \"Фокус\".  За британските евродепутати това бяха и последните часове в европейските институции. До часове британският флаг ще бъде свален от сградите на европейските институции и поверен на британските депутати, които напускат преждевременно работа и ще го върнат обратно на Острова.        По голямата част от техните депутатски места ще бъдат замразени за евентуални нови страни членки, а друга част ще се разпредели към няколко страни.    Броят на българските евродепутати остава непроменен. Непроменен засега остава и статутът на нашите граждани на Острова.    Като всяка раздяла и тази беше малко тъжна, дори и за тези, които се бореха, за да напуснат.    „Ще ми липсва сцената, ще ми липсва драмата, ще ми липсва публиката от 500 човека”, заяви Найджъл Фарадж.    „Днес е тъжен ден, но трябва да се съобразим с взетите решения. Историята обаче не е приключила. Нашите врати са винаги отворени за вас, така че днес не си казваме сбогом, а довиждане”, заяви Давид Сасоли, председател на Европейския парламент.    „След две трескави години на напрежение, пресата и британците имахме нужда това да се прекрати и да отдъхнем и поемем нататък”, коментира Бруно Уотърфийлд, корепондент на „Таймс” от Брюксел.  ", "date": "2020.01.29", "title": "ЕП ратифицира споразумението за Брекзит, депутатите изпяха на прощаване „Auld Lang Synе\" (ВИДЕО) "}
{"url": "http://epicenter.bg/article/Shotlandskite-deputati-poiskaha-nov-referendum-za-nezavisimost--nyama-da-svalyat-znameto-na-ES/205325/7/0", "text": "Депутатите в шотландския парламент подкрепиха призива за нов референдум за независимост в Шотлания, предаде БНР.    Първият министър на Шотландия Никола Стърджън иска рефендумът да се проведе през втората половина на тази година и да получи съгласието за това на британските министри.    Депутатите в Единбург гласуваха със 64 гласа „за“ срещу 54 „против“, че обстоятелствата са се пременили след 2014 година, когато беше първият референдум, и трябва да бъде направено ново допитване до народа.    Те решиха и знамето на ЕС да остане да се вее пред сградата на парламента в Единбург и след Брекзит, чиято ратификация бе одобрена днес от Европейския парламент.    По-рано премиерът Борис Джонсън отхвърли призивите на Стърджън да делегира права на парламента в Единбург за провеждане на референдум.    Гласуването в шотландсикя парламент не е обвързващо за британското правителство и незабавно след гласуването британският министър за Шотландия Алистър Джак заяви за Би Би Си, че позицията на Лондон остава непроменена.    В петък Никола Стърджън ще произнесе реч, в която ще изложи следващите стъпки в кампанията да осигури бъдещето на Шотландия като независима нация.  ", "date": "2020.01.29", "title": "Шотландските депутати поискаха нов референдум за независимост, няма да свалят знамето на ЕС"}
{"url": "http://epicenter.bg/article/Koy-shte-nasledi-Vladimir-Putin-nachelo-na-Rusiya--/205312/11/33", "text": "Надпреварата кой да е следващият президент на Русия вече започна. Конституционните промени, обявени от Владимир Путин по-рано този месец, повдигнаха повече въпроси вместо да дадат отговори, но те предполагат, че той ще избере свой приемник, когато мандатът му през 2024 г. приключи, коментира днес изданието „Политико“, цитирано от БНР.    Предложените промени, които си проправят път през лоялния на Кремъл парламент, няма да позволят на 67-годишния Путин да остане на власт след 2024 г. и затварят вратичката, която му разреши да се върне към президентството след премиерския пост от 2008 до 2012 г.    Целта на реформите е да осигурят, че путинизмът ще остане и след Путин.    Очаква се той да стане председател на Държавния съвет – президентски съветнически борд, който ще бъде закрепен в конституцията.    С оглед на по-малкото официални правомощия Путин вероятно ще избере лоялен наследник, за да бъде уверен, че курсът му ще бъде продължен.    Според социоложката Олга Криштановска, която изучава руския елит от десетилетия, изборът вече е сведен до няколко души, вероятно вече заемащи ключови позиции.      Един от тях вероятно е   (53 г.), който изненадващо бе посочен за премиер по-рано този месец. Той е в добра позиция на балансьор между клановете на силовите структури и на бюрократите.    Друг вариант е московският кмет   (61 г.), който е свързан с петима от вицепремиерите в новия кабинет.    Единствената политическа фигура с рейтинг близък до този на президента е министърът на отбраната   (64 г.), когото много руснаци оценяват като най-добрия военен лидер след героя от Втората световна война маршал Георгий Жуков.    От 1994 до 2012 г. той бе шеф на министерството на извънредните ситуации, а след това пое военното ведомство и модернизацията на армията. Близък е до Путин и редовно е прекарвал летни ваканции с него. Според анализатори обаче голямата му популярност може да му изиграе лоша шега.      Кремълският функционер   (60 г.), който бе избран за първи вицепремиер в новото правителство, също е вероятен наследник на Путин. От същата позиция и Дмитрий Медведев бе избран за президент.    Негов съперник може да е   (61 г.) – вицепремиерът, който ръководеше проекта за Олимпиада в Сочи на стойност 50 млрд. долара. В новата си роля той вече ще отговаря за самопровъзгласилите се „народни републики“ в Източна Украйна.    Подобно на него   (53) e другият вицепремиер, около чието име се вдига шум.    Друг кандидат би могъл да бъде   (49), ултраконсервативният бивш министър на културата, който сега е съветник на Путин.    Такъв е и   (44), следовател по особено важни дела, чиято звезда изгря наскоро и той се издигна, заменяйки стария съюзник на Путин Юрий Чайка на поста главен прокурор на РФ.      През 2016 г. Путин започна да издига свои бивши бодигардове като губернатори, подсилвайки спекулациите, че ги готви за потенциални наследници.    Изключително популярният губернатор на Тула   е пазил Елцин и Путин, преди да бъде издигнат до поста зам.-шеф на ГРУ - мощното руско военно разузнаване, където, според някои сведения, е изиграл важна роля при анексирането на Крим.    Друг възможен кандидат -  , е служил в КГБ преди да влезе в новите секретни структури след 1991 г. От 2013 г. той заема високи постове във вътрешното министерство, преди да бъде назначен за губернатор на Ярославъл.    Двама други служители на федералната охранителна служба,  , бяха назначени съответно за губернатори на Aстрахан и Калининград.    Путин явно толерира бившите си бодигардове и ги смята за едни от най-лоялните към него хора. Всички те са на възраст под 53 г.    С наближаването на края на мандата Путин вероятно ще държи картите си добре скрити. Ако някой фаворит стане известен твърде рано, това може да доведе до битка между клановете във властта, отбелязва „Политико“.    Затова има и спекулации, че Путин може да слезе от властта дори преди 2024 г., за да изненада политическия елит на страната.    За всички потенциални кандидати е сигурно, че ще държат в здрава ръка политиката и икономиката, като на практика нито един либерал или критик на Кремъл не е останал на ръководен пост. А конституционните промени ще установят правилото, че следващият президент трябва да е живял през последните 25 години в Русия и да няма чуждо или двойно гражданство. Това изключва от надпреварата лидера на опозицията Алексей Навални, който през 2010 г. е учил в Йейл.    \"Путинизмът е водещ... и има подкрепата на населението\", казва политологът Татяна Становая.    Путин е последователен и при предаването на властта целта му е \"Русия, която той създаде, да остане неговата Русия, обобщава анализаторът Александър Баунов. ", "date": "2020.01.29", "title": "Кой ще наследи Владимир Путин начело на Русия? "}
{"url": "http://epicenter.bg/article/Svetlana-Sharenkova--Da-zapazim-respekt-kam-darzhavnostta-/205314/11/0", "text": "  Всеизвестно е - българското общество живее в хроничен дефицит на доверие, че справедливостта у нас не е възможна. На този фон президентът Румен Радев вече трета година е държавникът, който назовава истините за корупцията по високите етажи, който поставя точните диагнози за състоянието на страната. Затова и българинът му дава доверие и традиционно най-висок рейтинг сред политиците. Отново на фона на общото омерзение и отчаяние в края на миналата и началото на тази година с одобрение бяха посрещнати първите стъпки на новия главен прокурор Иван Гешев – първият арест на действащия министър Нено Димов и местни чиновници заради водната криза в Перник, силните акции срещу битовата престъпност по региони. Патриотично и човешки звучаха думите на Гешев, че изпитва пиетет пред химна и българското знаме, че той е обикновен човек, минал всички стъпала в йерархията, виждал е престъпления не на книга, че той самият е жертва на прехода и иска да даде всичко от себе си в битката с корупцията и престъпността. Всичко това създаде надеждата, че на два силни и надпартийни поста са застанали мъже, за които справедливостта е не просто обещание, а кауза. Логично бе, макар да се разминават по много въпроси, те да са съюзници в голямата цел – по-справедлива България.   Но не стана така – от прокуратурата поискаха тълкувание на това какво е „държавна измяна” и „нарушение на конституцията”, а малко след това разпространиха запис на СРС-та, в който участва мъж, който може би е президентът!? От държавното обвинение намекнаха, че Радев оказвал натиск за укриване на документи, но записът, който излезе в медиите, говори точно обратното – няма нито една реплика на държавния глава в тази посока - точно обратното – той настоява да бъдат предадени всички документи! Държавният глава, наред с флага и химна на Република Бълтгария, е сред символите на страната, защото черпи легитимност от прекия, мажоритарен вот на милиони българи.  Кому е нужно той да бъде очернян с лековати обвинения, с намеци и подхвърлени към публиката реплики? А може би целта е мащабно отклоняване на вниманието от екологичната криза, която мъчи България, и от цялостния морално-политически разпад на управлението, чийто институционален коректив е държавният глава? Нека си спомним, че компроматните атаки у нас обикновено не избождат очи, а изписват вежди – примерите с партийната книжка на Софиянски или размахването на папки между президента Петър Стоянов и Богомил Бонев са христоматийни. Или това е началото на президентската кампания и защо ни трябва предизборна битка със СРС-та, а не с идеи и визии за България!? Родината ни е в тежка криза и сякаш здраво място няма в държавния организъм. Решението днес не е в генерирането на нови битки между институциите, а в националното единение, в дългосрочния поглед за решаване на проблемите – социални, духовни, демографски, икономически. Вярваме, че има шанс за отчитане на грешките, за помирение и обединение, защото само това е добре за България!   ", "date": "2020.01.29", "title": "Светлана Шаренкова: Да запазим респект към държавността "}
{"url": "http://epicenter.bg/article/AFP--Tarpenieto-na-balgarite-presahva-pokray-vodnata-kriza-/205324/11/0", "text": "„Принудена да живее без вода, през ХХI век, в държава от Европейския съюз”: Българката Яна Стоянова не се възмущава от изменението на климата, а от некомпетентността на властите, която остави около 100 000 души в остър недостиг на вода, пише в свой материал Агенция \"Франс прес\", цитирана от БГНЕС.    Счетоводителката Стоянова не живее в изолирано затънтено място, а на около 30 километра от столицата София.    Тя е в епицентъра на криза, която доведе до това, че министърът на околната среда беше обвинен в лошо управление и принуден да подаде оставка.    Това също така предизвика днес парламентарен вот на недоверие на правителството – което оцеля.    Скандалът обаче подхрани гнева на обществото заради неуспехите на онези, които управляват най-бедната държава от ЕС.    Българският град Перник трябва да има изобилие от вода от близкия язовир „Студена“.    Водоизточникът обаче е практически празен.    Междувременно жителите на Перник получават мътна, неподходяща за пиене вода – макар и идваща само между 16:00 и 22:00 часа.    Вече три месеца ежедневието за 36-годишната Стоянова и нейния съпруг електротехник се върти около недостига.    “Когато се върнем от работа в 19:00, тичаме да вземем душ и се опитаме да измием всичко преди 22:00”, обяснява тя, като кофите и контейнерите се пълнят, преди крановете да пресъхнат.    „Опитвам се да готвя с минерална вода, мия чинии с нея и, разбира се, пия само минерална вода“, казва 56-годишната Аделина Иванова, която трябва да качва бутилките до седмия етаж по стълбите.    „Смисълът на живота ви всеки ден е: „Ще успея ли да си взема душ? И да сте много щастлив, когато го направите“, казва Иванова.    “Абсурдно е цивилизованият човек да се свежда до това.”        България е имала по-суха зима от нормалната и през 2019 г. е получила 25 процента по-малко валежи от средното, през годината, която беше втора по горещина досега.    Жителите обаче са наясно къде да търсят вината за кризата.    „Ние сме жертва на небрежност и корупция, а не на климата“, въздиша 67-годишният Иван Драгов, който преди е работел във водоразпределителната мрежа на района.    Прокуратурата обвинява бившия министър на околната среда и водите Нено Димов, че е пренебрегвал предупрежденията за падащите нива на водата в язовира, като и продължавал да позволява на местните стоманодобивни предприятия да черпят вода от него.    “Преди тридесет години в района функционираха около дузина предприятия, а нивото на водата се следеше ежедневно”, казва Драгов и добавя, че тогава не е имало недостиг за жителите.    Бившият кмет на Перник също е обвинен в злоупотреба с власт заради отказа си да наложи норми по време на кампанията си за преизбиране миналата есен – която тя така или иначе загуби.    В събота стотици жители изразиха гнева си пред седалището на правителството в София, викайки “Оставка!”, “Убийци!” и “Мафия!”        Кризата в Перник също хвърли светлина върху разрушената водна инфраструктура на България, в резултат на което около 60 процента от водата се губи поради течове.    В Перник тръбите датират от 60-те и 70-те години, а загубите могат да достигнат до 75 процента.    Новият министър на околната среда Емил Димитров сравни мрежата с “варел без дъно”.    Течовете оставят до 315 000 души – в държава с население седем милиона – изправени пред редовен недостиг на вода, особено през лятото.    Правителството заяви, че намаляването на тези загуби е приоритет и обеща 900 милиона евро, за да поднови тази инфраструктура през следващите две години.    Въпреки това общите разходи се изчисляват на шест милиарда евро.    Ако ситуацията в Перник не се подобри, властите предупредиха, че водата може напълно да изчезне до април.    Дори за да поддържа сегашните шест часа ежедневно снабдяване, правителството трябва да отклонява вода от друг резервоар, като 13 километра тръби все още трябва да бъдат монтирани, за да бъде завършена връзката.    Що се отнася до Стоянова, кризата само потвърди мрачното й мнение за положението в страната.    Тя насърчава дъщерите си на 5 и 9 години да учат английски.    “Те нямат бъдеще тук. Ние ги подготвяме да напуснат България, веднага щом пораснат.”  ", "date": "2020.01.29", "title": "АФП: Търпението на българите пресъхва покрай водната криза "}
{"url": "http://epicenter.bg/article/-Toplofikatsiya-Ruse--EAD-otvarya-vratite-si-za-grazhdanite/205257/4/0", "text": "На 30 януари 2020 г. (четвъртък), от 10.00 часа и от 13.00 часа в „Топлофикация Русе“ ЕАД ще се проведе Ден на отворените врати, съобщиха от компанията. Гражданите ще имат възможност от близо да се запознаят с начина на работа на предприятието, както и да видят съоръженията и пречистващите инсталации на територията на „Топлофикация Русе“ ЕАД.  Експерти ще разкажат на посетители как функционира топлофикацията и ще отговорят на всички техни въпроси. „Отворихме вратите си, за да покажем, че работим открито и стриктно. Надяваме се да бъдат разсеяни всички спекулации, които свързват замърсяването на въздуха в град Русе с нас\", каза директорът на „Топлофикация Русе“ ЕАД инж. Севдалин Желев по повод Деня на отворените врати.", "date": "2020.01.29", "title": "„Топлофикация Русе“ ЕАД отваря вратите си за гражданите"}
{"url": "http://epicenter.bg/article/Feysbuk-sabira-informatsiya-za-potrebitelite-si-ot-vanshni-saytove/205258/4/0", "text": "Фейсбук съобщи, че получава информация за потребителите си не само от данните в профилите им в мрежата, но и чрез външни сайтове, предаде БНТ.   Това е възможно чрез функцията Off-Facebook Activity (дейност извън Фейсбук), позволяваща управлението на информация, която постъпва от други сайтове.   По този начин се обработват данни, които компании и организации предоставят на Фейсбук за дейността на потребителите, например за използване на приложения или посещения в различни сайтове. Компанията подчертава, че събира тези данни, за да предоставя по-актуална реклама, да препоръчва групи, събития и стоки, които биха заинтересували потребителя.   В същото време, така се дава възможност на фирми и организации да оценят резултатите от своите сайтове, приложения или реклами, както и да бъде откривана \"предизвикваща подозрение активност\", което ще направи Фейсбук по-безопасен.  ", "date": "2020.01.29", "title": "Фейсбук събира информация за потребителите си от външни сайтове"}
{"url": "http://epicenter.bg/article/Globyavat-apteki-v-Pekin-zaradi-povishenie-v-tsenite-na-maskite/205260/4/0", "text": "Градските власти в китайската столица Пекин предупредиха, че ще налагат тежки глоби на аптеките, които са повишили цените на хирургическите маски, съобщава БНТ. Предвижда се спекулантите да бъдат глобявани с 3 милиона юана, което е около 430 000 щатски долара.   В последните пет дни вървят редовни инспекции дали не се злоупотребява с цените на маските, които се търсят много заради вируса от Ухан. Проверяват се и цените на други продукти, свързани с предпазване от заразата, като дезинфектанти и предпазно облекло.   Досега са регистрирани 31 нарушения на ценовата политика, съобщават властите в Пекин. Един от най-драстичните случаи бил с аптека в района Фънтай, която повишила цената на предпазните маски 6 пъти. Градската управа в Пекин призова гражданите да следят за спекулации и да подават сигнали.   В магазините и аптеките в китайската столица още от миналата седмица се наблюдава недостиг на маски, които хората масово купуват, за да се предпазят от евентуално заразяване.", "date": "2020.01.29", "title": "Глобяват аптеки в Пекин заради спекулации с цените на маските"}
{"url": "http://epicenter.bg/article/AIKB--Otlaganeto-na-novite-razporedbi-na-Naredba-N-18-e-dalnovidno-i-darzhavnichesko-reshenie-na-MS/205275/4/0", "text": "Асоциация на индустриалния капитал в България (АИКБ) подкрепя напълно решението на правителството за отлагане на влизането в сила на промените на наредба Н-18. Това се съобщава в официална позиция на асоциацията.   „Благодарим за проявената далновидност и разбиране от страната на правителството да отложи влизането в сила на Наредбата с шест месеца. Удължаването на срока е необходимо, за да се изчистят всички неясни текстове по прилагането и изискванията на наредбата и да се направи адекватно обучение на всички служители, които ще работят със специализираните софтуери. За нас борбата със сивата икономика е основен приоритет и считаме, че само един ясно разписан нормативен документ може да ограничи недекларираните плащания“, заяви председателят на АИКБ Васил Велев. От работодателската организация считат още, че в рамките на тези шест месеца има сериозна необходимост в Наредбата да се направи ясно дефиниране и разграничаване на поставяните изисквания софтуера за управление на продажбите и останалите софтуерни системи в предприятията.   \"Допълнително трябва се намалят възможностите за административен произвол при контрола за прилагането на наредбата, чрез публикуване на ясни насоки за провеждането на данъчни проверки и ревизии на системите, както и на административната тежест при регистрацията и актуализацията на тяхната регистрация. АИКБ предлага още да се помисли за осигуряване на законова възможност всяка една софтуерна система да генерира стандартни одиторски файлове (SAF-T), чрез които да се елиминира заплахата тя да бъде обявена за \"дублираща\" функционалност на СУПТО продуктите\", обясняват от АИКБ.   \"Асоциацията на индустриалния капитал в България е категорична, че в рамките на съвместни работни групи между представители на бизнеса, приходната агенция и Министерство на финансите трябва да се обсъдят възможностите за облекчаване на регистрационния режим на СУПТО, осъществяван от НАП, както и да се продължат усилията за дефиниране на режим на софтуерна фискализация като канал за пряка отчетност на софтуерните системи и осигуряване на тяхната независимост от хардуерните фискални устройства\", съобщават още от там.", "date": "2020.01.29", "title": "АИКБ: Отлагането на новите разпоредби на Наредба Н-18 е далновидно и държавническо решение на МС"}
{"url": "http://epicenter.bg/article/Banka-DSK-specheli-spetsialna-nagrada-za--Sdelka-na-godinata-/205289/4/0", "text": "Банка ДСК спечели специалната награда от Forbes Business Awards 2020 „Сделка на годината“, за придобиването на Societe Generale Експресбанк, вече оперираща под името Експресбанк. Г-жа Виолина Маринова, председател на УС и главен изпълнителен директор на Банка ДСК, прие приза на специална церемония вчера, съобщиха от пресцентъра на банката.   По решение на своя собственик – най-бързо развиващата се в Централна и Югоизточна Европа банкова организация Група ОТП - Банка ДСК финализира покупката на Експресбанк в началото на 2019 година. В момента протича най-мащабната банкова консолидация на българския пазар, която ще приключи в средата на 2020 г.     След вливането на Експресбанк в Банка ДСК, обединената финансова институция ще затвърди позицията си на една от най-големите на българския пазар, лидер по доверие, лидер в банкирането на дребно, с още по-силни позиции в частното и корпоративно банкиране, и с най-голям брой клиенти, които й се доверяват.    „Интеграцията на Банка ДСК и Експресбанк има важно значение за банковия сектор. Очакваме този процес да има сериозен положителен ефект за нашите индивидуални и бизнес клиенти, които ще се възползват от иновативни продукти и услуги, модерни дигитални канали за банкиране, отлично клиентско обслужване. Тази награда означава много както за мен и колегите ми от Банка ДСК и Експресбанк, така и за всички наши партньори и клиенти. Тя затвърждава усилията, които полагаме и ни вдъхва нови сили да продължаваме напред. Вярвам, че това е правилният път за нас – обединени, с общи ценности и устремени към успеха“, сподели г-жа Виолина Маринова при получаването на отличието.     Процесът по интеграция на двете банки продължава успешно и през 2020 година. След успешната миграция на банкоматите и ПОС терминали, както и прилагането на единна SWIFT система за плащания, започна и дистрибуцията на новите, близо 500 000 банкови карти до клиентите на Експресбанк, която ще продължи до края на април месец.", "date": "2020.01.29", "title": "Банка ДСК спечели специална награда за „Сделка на годината“"}
{"url": "http://epicenter.bg/article/BABH-proveryava-sireneto-na-pazara/205295/4/0", "text": "Българската агенция по безопасност на храните и Асоциация „Активни потребители“ съвместно проверяват дали сиренето в търговската мрежа е истинско, предават БГНЕС и NOVA.   При една от проверките им са открити две видими нарушения. Във фирмен магазин за млечни продукти, продавачката се опита да осуети проверката. Тя каза, че обектът не работи и го заключи, като за минути превърна в заложници успелите да влязат в магазина представители на асоциацията.   Главният експерт в Дирекция „Контрол на храните“ д-р Райна Иванова обясни, че взимат проби за наличие на немлечни мазнини в млечните продукти, а също така и изследват дали продуктите съответстват на посочените данни в документацията на производителите. „Активни потребители“ предложиха от кои продукти да вземем проби. Те се взимат от неотворени кутии, които се отварят в наше присъствие. Пробите ще бъдат занесени за лабораторно тестване. До този момент тях ги взимаме съвместно с Националната асоциация на млекопреработвателите и Комисия за защита на потребителите. Документите се подготвят от Дирекциите за безопасност на храните“, посочва тя.    „При физическата проверка установихме, че има имитиращи продукти, които не са предварително опаковани. Съгласно изискванията на законодателството имитиращите продукти трябва да бъдат пакетирани от производителя“, заяви тя и увери, че ще бъдат предприети мерки, спрямо производителите и фирмата – продавач, като глобата за производителя може да достигне до 6 000 лв.   Резултатът от пробите ще бъде готов до края на седмицата или най-късно в началото на другата като не е изключено, ако нарушението не е за първи път, обектът да бъде затворен.    От \"Активни потребители\" посъветваха хората да не се заблуждават, че могат да купят истинско сирене на цена под 8 лв.", "date": "2020.01.29", "title": "БАБХ и „Активни потребители“ проверяват сиренето на пазара"}
{"url": "http://epicenter.bg/article/Zasileno-politseysko-prisastvie-pred-ofis-na-Natsionalnata-lotariya/205224/3/0", "text": ", предаде репортер на БГНЕС.   По неофициална информация има задържани лица. Според Канал 3 Васил Божков е извън страната. На място са прокурори от Специализираната прокуратура. По информация на БГНЕС   срещу храм-паметника „Свети Александър Невски“.   По непотвърдена информация се проверяват и други адреси, в това число и бивша резиденция на Тодор Живков в парк Витоша, ползвана от Божков. В офисите на Божков са влезли и служители на ГДБОП     \"В момента се провеждат действия по претърсване в дома и офисите на Васил Божков\", заяви пред БЛИЦ Сия Милева, говорител на главния прокурор Иван Гешев. \"Действия по претърсване и изземване на документи се провежда и в Държавната комисия по хазарта. Операцията е продължение от действията на МВР и Специализираната прокуратура от миналата седмица\", посочи още прокурор Милева.   Миналата седмица премиерът Бойко   без да споменава имена. По думите му на неговото бюро имало доклад на АДФИ, в който се казва, че са засечени разлики от неплащане на такси за стотици милиони.    На 20 декември 2019 г. Спецпрокуратурата поиска информация от Държавната комисия по хазарта и Министерство на финансите за пет от дружествата на бизнесмена Васил Божков.      В информацията на спецпрокуратурата се съобщава следното:    С постановление на Специализираната прокуратура от 20 декември 2019 г. е образувано досъдебно производство по пр.пр.№ 2552/2019г. за извършено през декември 2017 г. в София престъпление по чл. 214, ал. 2, т.1, вр. чл. 213а, ал. 2, т.1 от НК, като на основание чл. 46, ал.2, т.2 от НПК разследването ще се извърши от наблюдаващия прокурор.    Към момента са изискани официални справки от Държавната комисия по хазарта налагани ли са принудителни административни мерки по реда на Глава четвърта от Закона за хазарта по отношение на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ ЕВРОФУТБОЛ ЛИМИТЕД“, на какво правно основание, за какъв срок.   Изискани са и данни санкционирани ли са същите търговци по реда на Глава пета от Закона за хазарта, извършването на какви административни нарушения на Закона за хазарта им е било вменено, какви административни наказания са им били наложени със съответните наказателни постановления, издадени от председателя на ДКХ.    От Министерство на финансите е изискана официална информация извършвани ли са данъчни ревизии и проверки от органите по приходите по Глава петнадесета от ДОПК на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ЕВРОФУТБОЛ ЛИМИТЕД“, на какво правно основание е осъществен данъчно-осигурителният контрол, с какъв акт е възложено извършването на съответното производство, какви са били предметът и ревизираните срокове, с какви актове са приключили производствата, били ли са констатирани от органите по приходите нарушения на данъчното и осигурителното законодателство, установени ли са били задължения за данъци, били ли са наложени административни наказания.    Изискани са данни за евентуално влезли в сила ревизионни актове и за проведени принудителни изпълнения за събиране на публични вземания.  ", "date": "2020.01.29", "title": "Спецпрокуратурата нахлу в офисите и в дома на Васил Божков. Започнали са претърсвания"}
{"url": "http://epicenter.bg/article/Daniela-Dokovska--Razglasyavaneto-na-SRS-ot-dlazhnostno-litse-e-prestaplenie-/205229/3/0", "text": "\"Разгласяването на СРС от длъжностно лице е престъпление Съгласно член 145 а от Наказателния кодекс, който използва информация, събрана чрез специални разузнавателни средства, извън нейното предназначение за опазване на националната сигурност или за целите на наказателното производство, се наказва с лишаване от свобода до 3 години и глоба от 500 лв. А когато деянието е извършено от длъжностно лице, което е придобило информацията или му е станала известна в кръга на неговата служба, наказанието е от 1 до 5 години лишаване от свобода и глоба от 5 хил. лв. В този случай съдът може да постанови и лишаване от права.\" Това коментира пред \"Дневник\" адвокат Даниела Доковска по повод пуснатите официално вчера от прокуратурата СРС-та срещу шефа на ВВС, в които протича и гласът на президента.    Според нея, \"материали по разследването могат да се разгласяват с разрешение на прокурора, но не и когато разгласяването им представлява престъпление. Прокурорът не може да разрешава да се извърши деяние, което законодателят е въздигнал в престъпление\".    Доковска подчертава, че член 103 от Конституцията е пределно ясен - \"срещу президента и вицепрезидента не може да бъде възбудено наказателно преследване\" .    ", "date": "2020.01.29", "title": "Даниела Доковска: Разгласяването на СРС от длъжностно лице е престъпление "}
{"url": "http://epicenter.bg/article/Geshev-obyavi--che-preustanovyava-vsyakakvi-kontakti-s-prezidentstvoto--osven-pismena-korespondentsiya/205230/3/0", "text": "С оглед стриктното спазване на принципа за разделение на властите, главният прокурор на Република България Иван Гешев заявява, че Прокуратурата преустановява всякакви контакти с президентството, освен официалната писмена кореспонденция, до произнасяне на Конституционния съд по дело №1/2020 г. за даване на задължително тълкуване на разпоредбата на чл. 103 от Конституцията на Република България.   Мотив за това решение е и необходимостта да се избегнат всякакви съмнения и опити за влияние над институцията.   Съобщението на прокуратурата идва на фона на нарастващо напрежение между държавния глава и обвинител №1.    Припомняме, че в началото на седмицата Иван Гешев попита Конституционния съд кога може да разследва президента и какво значи „държавна измяна“. Във вторник Румен Радев призова Гешев да обоснове питането си до Конституционния съд. Няколко часа след призива на президента, обвинението пусна до медиите записи по разследване, спряно миналата седмица заради имунитета на президента.    От разпространените записи става ясно, че прокуратурата разследва обстоятелствата около проверка на КПКОНПИ срещу Десислава Радева.   Вчера стана ясно, че след като информацията за питането на главния прокурор до Конституционния съд за \"недосегаемостта\" на Румен Радев стана публично достояние, от администрацията на държавния глава са направили опит да поканят за среща Иван Гешев в президенството. Главният секретар на президента Димитър Стоянов на няколко пъти е търсил връзка с Гешев, но такава не е осъществена. От президентството останали силно изненадани, че Иван Гешев отклонил поканата на Румен Радев за среща на \"четири очи\". По-късно Радев заяви, че не е търсил среща с Гешев.  ", "date": "2020.01.29", "title": "Гешев преустановява всякакви контакти с президентството, освен писмена кореспонденция"}
{"url": "http://epicenter.bg/article/Vasil-Bozhkov-e-izbyagal--Interpol-shte-go-izdirva-/205235/3/0", "text": "Бизнесменът Васил Божков е избягал. Според информация той е в неизвестност от неделя, съобщи    Божков ще бъде издирван от Интерпол по настояване на българските власти, предаде Канал 3.   Припомняме ви, че днес Прокуратура и МВР влязоха в офиса на Божков на ул. \"Московска\" в София. Органи на реда има и пред офиса на \"Национална лотария\" в столицата.     Според информациите акция се провежда и в Комисията по хазарта, където има и арестувани.     Към момента официална информация няма, но според данните от официте на \"Нове Холдинг\" край паметника \"Св. Александър Невски\" са иззети документи.   По непотвърдена информация се проверяват и други адреси, в това число и бивша резиденция на Тодор Живков в парк Витоша, ползвана от Божков.   В офисите на Божков са влезли и служители на ГДБОП     Миналата седмица премиерът Бойко   без да споменава имена. По думите му на неговото бюро имало доклад на АДФИ, в който се казва, че са засечени разлики от неплащане на такси за стотици милиони.  На 20 декември 2019 г. Спецпрокуратурата поиска информация от Държавната комисия по хазарта и Министерство на финансите за пет от дружествата на бизнесмена Васил Божков.    В информацията на спецпрокуратурата се съобщава следното:  С постановление на Специализираната прокуратура от 20 декември 2019 г. е образувано досъдебно производство по пр.пр.№ 2552/2019г. за извършено през декември 2017 г. в София престъпление по чл. 214, ал. 2, т.1, вр. чл. 213а, ал. 2, т.1 от НК, като на основание чл. 46, ал.2, т.2 от НПК разследването ще се извърши от наблюдаващия прокурор.  Към момента са изискани официални справки от Държавната комисия по хазарта налагани ли са принудителни административни мерки по реда на Глава четвърта от Закона за хазарта по отношение на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ ЕВРОФУТБОЛ ЛИМИТЕД“, на какво правно основание, за какъв срок.   Изискани са и данни санкционирани ли са същите търговци по реда на Глава пета от Закона за хазарта, извършването на какви административни нарушения на Закона за хазарта им е било вменено, какви административни наказания са им били наложени със съответните наказателни постановления, издадени от председателя на ДКХ.  От Министерство на финансите е изискана официална информация извършвани ли са данъчни ревизии и проверки от органите по приходите по Глава петнадесета от ДОПК на дружествата „ЕФБЕТ“ ООД, „ЕВРОФУТБОЛ“ ООД, „ЕФБЕТ ПАРТНЕРС“, „НОВЕ ХОЛДИНГ“ АД, „ЕВРОФУТБОЛ ЛИМИТЕД“, на какво правно основание е осъществен данъчно-осигурителният контрол, с какъв акт е възложено извършването на съответното производство, какви са били предметът и ревизираните срокове, с какви актове са приключили производствата, били ли са констатирани от органите по приходите нарушения на данъчното и осигурителното законодателство, установени ли са били задължения за данъци, били ли са наложени административни наказания.  Изискани са данни за евентуално влезли в сила ревизионни актове и за проведени принудителни изпълнения за събиране на публични вземания.", "date": "2020.01.29", "title": "Васил Божков е избягал!  Интерпол ще го издирва!"}
{"url": "http://epicenter.bg/article/Arestuvaha-shefa-na-komisiyata-po-hazarta/205242/3/0", "text": "Шефът на комисията по хазарта Александър Георгиев е арестуван в рамките на спецакцията, която тази сутрин Спецпрокуратурата провежда в офисите на комисията, в офисите и жилищата на бизнесмена Васил Божков, предаде Канал 3.   Прокурори и полиция влязоха рано тази сутрин и в Държавната комисия по хазарта, има още 7-8 задържани.   Репортер на NOVINI.BG предаде, че е арестуван ръководителят на Контролна дейност в Комисията. В момента се извеждат още служители на Комисията.  Всички служители от Агенцията излизат мълчаливи и никой не желае да сподели какво се случва в сградата.   Председателят на комисията по хазарта Александър Георгиев е отведен в Националното следствие за разпит.   Самият Васил Божков е избягал от страната. Властите в България са се обърнали към Интерпол за неговото издирване.   Акцията е под ръководството на Спецпрокуратурата, но подробности за нея не се предоставят. По същото време има проверки и в бившата резиденция в парк „Витоша“, за която също се смята, че е свързана с бизнесмена.    В офисите на Божков са влезли и служители на ГДБОП. Според информациите се проверяват и други адреси, свързани с бизнесмена. Все още точните причини за акциите не са известни. Предполага се, че от офисите на Божков се изземват документи.  ", "date": "2020.01.29", "title": "Арестуваха шефа на комисията по хазарта Александър Георгиев"}
{"url": "http://epicenter.bg/article/Vasil-Bozhkov-pred-BGNES--Ne-znam-kakvo-se-sluchva--nikoy-ne-me-izdirva/205254/3/0", "text": "Това заяви пред БГНЕС Васил Божков, собственик на офисите, които са обект на проверки от страна на полицията и прокуратурата.   БГНЕС припомня, че прокурори и полиция влязоха рано тази сутрин в Държавната комисия по хазарта, има задържани.   Полицейска и прокурорска проверка има в централата на “Нове холдинг”, собственост на Васил Божков. Сградата се намира на улица “Московска”, недалеч от храма “Свети Александър Невски”.   Полицейска акция има в офис на Националната лотария на улица „Фритьоф Нансен“ в столицата.   Акцията е под ръководството на Спецпрокуратурата, но подробности за нея не се съобщават. По същото време има проверки и в бившата резиденция в парк „Витоша“, за която също се смята, че е свързана с бизнесмена.", "date": "2020.01.29", "title": "Васил Божков пред БГНЕС: Не знам какво се случва, никой не ме издирва!"}
{"url": "http://epicenter.bg/article/KPKONPI-obrazuva-proizvodstva-za-ustanovyavane-na-konflikt-na-interesi-sreshtu-visshi-chinovnitsi/205259/3/0", "text": "КПКОНПИ образува производства за установяване на конфликт на интереси за бивш кмет на Костенец, общински съветник от Варна и директора на РЗИ - Стара Загора.   Това съобщиха от пресцентъра на КПКОНПИ. С решения, приети на заседание, Комисията за противодействие на корупцията и отнемане на незаконно придобитото имущество образува производства за установяване на конфликт на интереси по отношение на три лица, заемащи висши публични длъжности по смисъла на чл. 6 ал. 1 ЗПКОНПИ, както следва: - кмет на Община Костенец (бивш): по сигнал, че докато е заемал тази длъжност, е представлявал и сдружение с нестопанска цел – футболен клуб, което е получило субсидия от общинския бюджет, с твърдения, че парите са определени по решение на общинския съвет за спонсориране на футболните клубове в общината, но преценката за това, кои от тях да получат финансиране е била изцяло на кмета; - общински съветник в Община Варна: по сигнал, че едновременно е член и на Съвета на директорите на „Дворец на културата и спорта“ ЕАД – Варна, чийто едноличен собственик на капитала е общината, а контрол върху дейността на дружеството упражнява Общински съвет – Варна, в чийто състав съветникът едновременно гласува и такива решения; - директор на Регионална здравна инспекция – Стара Загора: по сигнал, че притежава и хоспис на територията на общината, спрямо който и спрямо конкурентните му обекти контролът се осъществява от подчинените на директора служители от състава на РЗИ. .", "date": "2020.01.29", "title": "КПКОНПИ образува производства за установяване на конфликт на интереси срещу висши чиновници"}
{"url": "http://epicenter.bg/article/KPKONPI-shte-vnese-v-Okrazhen-sad---Burgas-isk-za-otnemane-na-imushtestvo-sreshtu-Nikolay-i-Evgeniya-Banevi/205263/3/0", "text": "На днешното редовно заседание Комисията за противодействие на корупцията и за отнемане на незаконно придобитото имущество (КПКОНПИ) взе решение за внасяне в Бургаския окръжен съд на иск за отнемане на имущество срещу Николай и Евгения Баневи и свързани с тях юридически лица на обща стойност 140 523 982.29 лв. Това съобщиха от пресцентъра на Комисията. Двамата са обвинени от Прокуратурата на Република България в участие в организирана престъпна група за финансови престъпления. Комисията претендира отнемане на имоти по цялото Черноморие, както и собственост на 6 търговски дружества за 99 382 686.90 лв., моторна яхта “Four Winns – Vista 258 V-D06“ с дължина 7.92 м. за 97 500 лв., налични движими вещи, както и акции, дялове и суми от продажба на имущество. Сред наличните движими вещи са множество златни накити със скъпоценни камъни, ценни монети, диаманти и др. Сред имотите са няколко помпени станции, къмпинг „Черноморец“, къмпинг „Каваците“, къмпинг „Златната рибка“ и др. С друго решение от днес КПКОНПИ ще внесе в Софийския градски съд (СГС) иск за отнемане на имущество на обща стойност 699 767.88 лв. срещу бившия заместник-министър на здравеопазването Михаил Зортев. Той е обвинен от прокуратурата за това, че като длъжностно лице, упълномощено да подписва разрешения за осъществяване на лечебна дейност, е нарушил служебните си задължения като е издал разрешение за извършване на идентични медицински дейности, с цел да набави за другиго облага по схемата „болница в болницата“ на територията на МБАЛ „Христо Ботев“ АД - гр. Враца. От Зортев се претендира апартамент в престижен столичен квартал от 125.95 кв. м. на стойност 420 500 лв., акции и суми от продажба на имущество. На заседанието на КПКОНПИ бяха взети решения за внасяне и на 8 иска срещу още 10 физически лица в СГС и в окръжните съдилища в Бургас, Варна, Велико Търново, Плевен, Пловдив и София за отнемане на имущество на обща стойност 145 647 580 лв. Проверките срещу десетте лица са започнати след получени уведомления от прокуратурата за привличането им в качеството на обвиняеми за извършени престъпления – имотна измама, финансови престъпления, отнемане на чужди вещи с употреба на сила и държане на огнестрелно оръжие без разрешение.", "date": "2020.01.29", "title": "КПКОНПИ иска отнемане на диаманти, яхта и имоти за над 140 млн. от Николай и Евгения Баневи"}
{"url": "http://epicenter.bg/article/Petima-sa-arestuvani-sled-spetsaktsiya-vav-Varnensko-za--quot-prane-quot--na-pochti-2-mln--lv-/205268/3/0", "text": "Служители на отдел „Икономическа полиция“ и отдел „Разследване“ при ОД на МВР-Варна, под ръководството и надзора на Окръжната прокуратура в града, реализираха специализирана полицейска операция във връзка с досъдебно производство за престъпление по чл. 253 от НК - „пране на пари“, съобщи Dariknews.   При извършените действия по разследване на случая са претърсени 10 адреса в Варна, Аксаково и Полски Тръмбеш. Действията са втори етап от работата по случай, касаещ „пране на пари“ - 900 000 евро.    Средствата са от измама, осъществена в Швейцария, и са преведени по банкова сметка на българско търговско дружество, т.нар. „бушон“. В хода на действията по разследване е установена система от последвали преводи към различни сметки на български граждани, търговски дружества в България и в чужбина. Средствата се били преразпределяни и теглени в брой от поставени лица, които са ги предавали на следващо ниво на организацията, а след това - на организатора. При претърсванията са намерени и иззети множество доказателства, относими към престъпната дейност - рутери от засечените IP адреси, настолни и преносими компютри, таблет, мобилни телефони, СИМ карти, множество флаш - памети и други.    устройства за съхранение на данни, ел. подпис, устройства за банкиране, банкови карти на български и чужди банки, неистински печати на две търговски банки и печати на засечените търговски дружества, както и банкови документи. Намерен и иззет е пистолет без документи.    За срок от 24 часа са задържани 5 лица, добре известни на органите на реда за кражби, грабежи, обсебване и вещно укривателство. На предходен етап от работата по случая, организаторът на схемата е задържан и приведен в Затвор-Варна.    Същият е бил издирван във връзка с влязла в сила присъда „лишаване от свобода“ и червена бюлетина на Интерпол. Мъжът има множество криминални прояви за различни престъпления.", "date": "2020.01.29", "title": "Петима са арестувани след спецакция във Варненско за \"пране\" на почти 2 млн. лв."}
{"url": "http://epicenter.bg/article/Namereno-e-tyaloto-na-obyaven-za-izdirvane-mazh/205270/3/0", "text": "", "date": "2020.01.29", "title": null}
{"url": "http://epicenter.bg/article/Vasil-Bozhkov-pred-bTV--Ako-me-potarsyat--do-nyakolko-chasa-sam-v-Balgariya/205272/3/0", "text": "Часове, след като полиция влезе в офисите и жилищата на бизнесмена Васил Божков, той заяви пред БТВ , че към момента няма представа каква е причината за акцията. Пред DarikNews.bg, подчерта, че не се укрива и очаква да бъде призован от разследващите, но не пожела да разкрие дали се намира в страната. Пред \"Труд\", че е готов да съдейства на разследването, ако бъде потърсен.   Бизнесменът явно се подиграва на Спецпрокуратурята и вдига телефона на всички медии, които го потърсят. Досега той се изказа пред БГНЕС, бТВ, БНТ, БНР, Дарикнюз, в. \"Труд\" и всички, които го пожелаха... или които му имат номера на телефона.   В България ли е Васил Божков? „В момента се намирам на телефона си (…) Най-вероятно не съм. Имам си много работа, не мога да си оставя бизнеса в чужбина и да седя в България. Ако някой ме потърси, до няколко часа мога да бъда“, отговори Божков пред БТВ.   Той подчерта, че не знае причината за акцията: „Не се укривам и никой не ме е издирвал. На разположение съм във всяко едно време да се явя пред органите и да дам показания, ако се налага“.   Божков не вижда причина да се чувства застрашен: „Не съм извършил никакви престъпления, не се укривам от никого“.   В отговор на въпроса на Дарикнюз дали е вярно, че се претърсва и домът му, Васил Божков каза. \"Сигурно е вярно, не знам\".    \"Нямам информация какво се случва. От медиите разбрах. Като разбера малко повече, ще ви кажа\", отвърна бизнесменът.   Той отбеляза, че не се занимава с политика, но, ако бизнесът му се окаже застрашен от предизвикалите полемика промени в Закона за хазарта за държавен монопол върху лотариите, ще си търси правата.", "date": "2020.01.29", "title": "Васил Божков потече от всички медии: Никой не ме издирва! Готов съм да съдействам"}
{"url": "http://epicenter.bg/article/RIOSV-otkri-narusheniya-v-goryalata-avtomorga-v-Haskovo/205281/3/0", "text": "РИОСВ е открила нарушения в автоморгата в Хасково, в която избухна пожар на 25 януари. Това съобщиха от екоинспекцията, цитирани от БТА.   Инспекторите са констатирали, че не са били отстранени гумите, тапицериите и други горими материали на част от старите  автомобили. По този начин е бил нарушен редът за разкомплектоване на излезлите от употреба превозни средства.   От екоинспекцията уточняват, че днес ще бъде изпратена покана за съставяне на акт на фирмата, стопанисваща площадката, съобщава NOVA.   Законът предвижда глоба от 3000 до 10 000 лева за установените нарушения. В деня на пожара в града е нямало замърсяване на въздуха, сочат данните от стационарния пункт за следене на качеството на атмосферния въздух в РИОСВ.    ", "date": "2020.01.29", "title": "РИОСВ откри нарушения в горялата автоморга в Хасково"}
{"url": "http://epicenter.bg/article/Prokuraturata-razsledva-shema-za--quot-prane-quot--na-blizo-1-mln--evro/205288/3/0", "text": "Окръжната прокуратура във Варна ръководи досъдебно производство за пране на 900 000 евро, съобщава Нова телевизия.   Извършени са били действия по разследването по досъдебно производство, образувано през август 2019 г., при което са установени лица, съпричастни към схема за пране на пари, предмет на разследването на досъдебното производство от компетентността на Окръжната прокуратура във Варна.  Организаторът на схемата Чавдар П. и Теодор К., който също има отношение към делото за пране на пари, са в затвора, където изтърпяват влезли в сила присъди за данъчни и документни престъпления.  Разследването започва, след като по сметка на фирма със седалище Варна са били преведени 900 000 евро от Швейцария след извършване на престъпление. След превода на сумата тя била превеждана на различни дружества и физически лица, наети специално за целта – да получат част от тези пари. Претърсванията на десет адреса във Варна, Аксаково и Полски Тръмбеш вчера са част от комплексните действия на разследващите и прокуратурата за доказване на престъплението по член 253 от Наказателния кодекс.  Организаторът на схемата Чавдар П. е бил издирван с червена бюлетина на Интерпол по искане на Окръжната прокуратура във Варна. След като е установен и задържан прокуратурата е поискала задържането му под стража. С определение на Варненския окръжен съд му е взета най-тежката мярка за процесуална принуда – задържане под стража. При обжалване на мярката за неотклонение „Задържане под стража“ на по-късен етап Апелативният съд я изменя в домашен арест. Обвиняемият се укрива. След повторното му издирване през ноември миналата година той приведен в затвора да изтърпи влязла в сила присъда. Установено е, че се е укривал на друг варненски адрес. ", "date": "2020.01.29", "title": "Прокуратурата разследва схема за \"пране\" на близо 1 млн. евро"}
{"url": "http://epicenter.bg/article/Interpol-izdirva-Bozhkov-i-dyasnata-mu-raka-Georgi-Popov-/205297/3/0", "text": "Президентът на \"Нове холдинг\" Васил Божков е обявен за издирване с червена бюлетина от Интерпол.    Заедно с него органите на реда търсят и дясната му ръка Георги Попов, който държи 87% от акциите на ФК \"Левски\" и е акционер в \"Националната лотария\",  , като се позовава на свои източници.    На сайта Интерпол обаче имената на Божков и Попов все още не са се появили   Там фигурират избягалият в Сърбия банкер Цветан Василев, Евелин Банев-Брендо, т.нар. \"братя Галеви\" - Ангел Христов и Пламен Галев и други.    Преди часове Васил Божков вдигна телефона на редица медии, но не пожела да уточни къде се намира, нито дали е извън страната. Единствено поясни, че е на телефона си и има готовност да се отзове, ако бъде призован от прокуратурата. Не се крия, каза още бизнесменът.    По-рано днес спецпрокуратурата и полицията влязоха на претърсвания в офисите на холдинга му, както и в кабинетите на \"Националната лотария\" и в Комисията по хазарта, откъдето бяха отведени служители.  ", "date": "2020.01.29", "title": "Интерпол издирва Васил Божков и дясната му ръка Георги Попов "}
{"url": "http://epicenter.bg/article/Ivan-Geshev--Shte-polozhim-vsichki-usiliya-da-izpravim-Visil-Bozhkov-pred-sada/205300/3/0", "text": "Това заяви главният прокурор Иван Гешев на извънреден брифинг по повод днешната акция на Спецпрокуратурата в офисите и жилищата на хазартния бос.    \"  Отделно е обявен за международно издирване, тъй като същият е установено, че е напуснал границите на страната\", обяви Иван Гешев.    Главният прокурор e убеден в резултата от действията на прокуратурата и даде примери. \"Адвокатът на Арабаджиеви обясняваше, че се връщат всеки момент. Адвокатът на Цветан Василев също. Тези лица, които се укриват извън страната, вече са у нас - Димитър Желязков в момента е обвинеям, Арабаджиеви бяха издирени и в момента са подсъдими, Баневи в момента са подсъдими, Миню Стайков също е подсъдим.  \", категоричен е той. \"Факт е, че един коалиционен партньор на действащата коалиция е недоволен от прокуратурата. Факт е, че тези хора, които са изправени пред българския съд за милиарди.  отсече Обвинител №1.  Време е българските граждани да решат какво искат - да се оплакват или да видят как това ще се случи. уточни Иван Гешев. Всеки трябва да си спазва задълженията  Не може задълженията да са за хора с по-малки възможности. разкри главният прокурор.   \"Днешното съобщение е достатъчно подробно. Не сме спрели коренспонденцията с президентството. Спрели сме всички контакти с изключение на официалната писмена кореспонденция.  Това, което е в медиите, не са СРС, а са извадки, за които има разрешение от наблюдаващите прокурори. Прокуратурата и главният прокурор не влизат в лични битки. Работата на прокуратурата е да спазва закона. Такива действия прокуратурата предприема към всички лица. Нямаме никакви притеснения да ангажираме наказателна отговорност за всяко едно лице независимо от неговия пост\", заяви Гешев на въпрос за \"Радев гейт\".   \"Главният прокурор няма врагове и не влиза в лични битки\", бе категоричен Иван Гешев.   И продължи: \" . Време е всеки да си плати за това, което прави, независимо кой стои зад него. Половината ми живот мина в този криминален преход, вашият също. Време е всеки да плати цената за това, което прави. Ние не мразим богатите, всеки трябва да си спазва задълженията. А основното е да си плащаш данъците.\"   По думите на Гешев при спецоперацията по-рано днес на Специализираната прокуратура и МВР са задържани вече над 16 души, като сред тях е и председателят на Комисията по хазарта Александър Георгиев, който е в ареста за 24 часа по Закона за МВР.  ", "date": "2020.01.29", "title": "Иван Гешев: Ще положим всички усилия да изправим Васил Божков пред съда"}
{"url": "http://epicenter.bg/article/Geshev--Tova--koeto-pusnahme-za-Radev--ne-sa-SRS-ta--a-izvadki--za-koito-imame-razreshenie-/205306/3/0", "text": "\"Звуковите файлове, които пуснахме за Румен Радев, не са СРС. Това, което е в медиите, не са СРС, а са извадки, за които има разрешение от наблюдаващите прокурори\".   Това заяви на извънреден брифинг главният прокеро Иван Гешев в отговор на въпрос за конфликта му с президента Румен Радев,   \"Лични конфликти нямам. Прокуратурата и главният прокурор не влизат в лични битки\", подчерта той.   \"Работата на прокуратурата е да спазва закона. Такива действия прокуратурата предприема към всички лица. Нямаме никакви притеснения да ангажираме наказателна отговорност за всяко едно лице независимо от неговия пост\", категоричен е Обвинител № 1.   Гешев отказа да отговори на въпроса, защо досъдебното производство срещу шефа на ВВС, от което вчера бяха публикувани СРС-та, не се води от военната, а от спрециализираната прокуратура.", "date": "2020.01.29", "title": "Гешев: Това, което пуснахме за Радев, не са СРС-та, а извадки, за които имаме разрешение "}
{"url": "http://epicenter.bg/article/Vasil-Bozhkov-pred-bTV--Tozi-pat-sa-reshili-da-me-premahnat--VIDEO-/205316/3/0", "text": "„  Можеха да кажат човешки и да им дам бизнеса и да не се занимавам повече с бизнес. 30 години не са малко“. Това каза в разговор за bTV бизнесменът Васил Божков.    Днес от прокуратурата обявиха, че е издадена европейска заповед за арест на Божков и са му повдигнати 7 обвинения. Самият той определи обвиненията като „несериозни“.    Президентът на „Нове Холдинг“ каза, че от медиите разбира, че е издирван: „Никой не ме е търсил, не знам за никакви повдигнати обвинения.  м. (…) Има си законов ред, пращат се призовки или по телефона. Ако иска г-н Гешев, публично да каже и аз ще се явя веднага“.    Божков заяви, че не се укрива и има възможност да се върне в България за два часа. Божков не конкретизира в коя държава се намира. Каза само, че не е в страна от Европейския съюз, но „има страни, които не са членки и са на половин час полет“.      Бизнесменът отрече някога да е кадрувал в Комисията по хазарта, като добави, че дори не познавал членовете на комисията. Председателят на структурата Александър Георгиев е в ареста.    По думите на Божков случващото се с него е „грубо погазване на законите“ от гледна точка на неговите човешки права: „     „Ако приемем за чиста монета (обвиненията – бел. ред.), сигурно сега са открили някакво страшно престъпление. Нали знаете, че този закон го създадоха те – отмениха точка на Кадиев, която го забраняваше и го гласуваха с точка която го разрешава“, коментира още бизнесменът относно промените в Закона за хазарта, откъдето тръгна сагата с него и с облагането на частната \"Национална лотария\".    Божков подчерта, че само в неговите офиси са правени обиски, докато подобни проверки не е имало при бившите му съдружници братя Найденови, които сега са в силно обтегнати отношения с него.  ", "date": "2020.01.29", "title": "Васил Божков пред bTV: Този път са решили да ме премахнат (ВИДЕО)"}
{"url": "http://epicenter.bg/article/-quot-Nove-Holding-quot--Darzhavata-vleze-v-rolyata-na--quot-buhalka-quot--/205318/3/0", "text": "От \"Нове Холдинг\" излязоха с официално становище повод изявлението на Иван Гешев и седемте повдигнати обвинения срещу Васил Божков.    Ето и цялото съобщение без редакторска намеса:    Показната акция в офисите на свързаните с г-н Васил Божков компании и повдигнатите обвинения целят принудително да бъде отнет законен бизнес. Налага се внушението, че ние сме виновни за нещо до доказване на противното.    Свидетели сме на синхронизирани действия между официални държавни институции, представители на управляващите и частните интереси на бивши партньори, а именно Боян и Цветомир Найденови – собственици на казина и съдружници в наши фирми.    И до момента г-н Божков и юридическия му екип не са получили никакви официални документи, нито са били уведомени по какъвто и да било официален начин за повдигнатите срещу него обвинения.    С досегашните си действия, става очевидно, че държавата влиза в ролята на “бухалка” и за целта не се пестят средства – от измисления сигнал, послужил за формален повод за всички последвали активни мероприятия, през приетия на първо четене законопроект за хазарта, който цели противоконституционно налагане на държавен монопол, до репресивните акции на властимащите срещу бизнеса ни и неговите собственици.    Различни институции са правили различни проверки на всички лотарийни игри през годините и ние винаги сме съдействали на властите. Приветстваме всяка проверка и сме предоставяли всяка изискана от нас информация без забавяне. Нещо повече – нашите компании са свързани директно с НАП и цялата информация пристига при тях онлайн в реално време.    Отново ще напомним, че Агенцията за държавна и финансова инспекция установи, че няма нарушение на закона при плащаните от нас такси. Ние сме спазили буквата на закона и нямаме неплатени задължения към държавата. Това потвърждава и финансовия министър и цялото министерство на финансите чрез подписаните лично от тях месечни отчетни справки в продължение на години.    Припомняме, че известните вече поправки в Закона за хазарта са приети от ГЕРБ и са мотивирани от финансовия министър Владислав Горанов през 2014 г. Комисията по хазарта е на подчинение на финансовото министерство и през целия период, който формално се разследва, министър на финансите е бил Владислав Горанов.    Свидетели сме на безпрецедентен опит да бъде унищожен работещ бизнес, който през годините е внесъл в държавата под формата на данъци, такси и платен лиценз стотици милиони. Очевидно някой иска да сложи ръка на футболен клуб „Левски“, точно в момента, в който клуба бе спасен от фалит и върви към стабилизация и финансова независимост.    България е европейска държава, а безцеремонното погазване на закони и правила от страна на институциите е явен знак и пореден пример, че гражданите и компаниите във всеки един момент могат да бъдат ограбени и репресирани.  ", "date": "2020.01.29", "title": "\"Нове Холдинг\": Държавата влезе в ролята на \"бухалка\" "}
{"url": "http://epicenter.bg/article/Rumyana-Kolarova--Prezidentat-si-go-poiska-i-si-go-poluchi/205307/2/0", "text": "Смятам, че от гледна точка на законите и правните норми не беше редно прокуратурата да пуска тази информация от СРС-тата с президента, но от гледна точка на политическата комуникация президентът влезе в капана, защото си го поиска. Такова мнение изрази в студиото на \"Плюс-минус\" по Нова телевизия политологът доц. Румяна Коларова по повод напрежението между прокуратурата и президентската институция.    \"Президентът заяви, че нямало никакъв казус, за да започва разследване срещу него и с това свое изказване той провокира главния прокурор да излезе и да каже, че такъв казус има, след което бе разпространен аудиозаписът от СРС-тата. Румен Радев искаше конкретна информация и си я получи\", продължи Румяна Коларова.     \"Определено случващото се в момента е щета върху имиджа му, защото става въпрос за лични интереси. Допускам, че още една година ще бъдем свидетели на такива неща\", посочи още доц. Коларова.     \"До края на пролетта БСП ще действа под етикета \"предсрочни избори\", но след провала на вота на недоверие не виждам парламентарна основа за предсрочни избори. Сценарият на БСП беше ясен - отчет на президента, вот на недоверие и протестите днес. Търси се нагнетяване на напрежението, но не виждам предпоставки за предсрочни избори. Със сигурност обаче профилът на новия главен прокурор няма да е като на стария - вчера беше президентът, днес е Васил Божков, а утре кой ще бъде? Всичко това показва най-голямата слабост на българската демокрация и това е, че няма представителство на интересите. Да, в България има корпоративен модел, който обаче не функционира както трябва и може би това е най-реалната заплаха пред правителството и не само пред това правителство\", заяви в заключение политологът.", "date": "2020.01.29", "title": "Румяна Коларова: Президентът си го поиска и си го получи!"}
{"url": "http://epicenter.bg/article/Zaradi-vakantsiyata-na-uchenitsite-avtobusite-do-Vitosha-shte-osiguryavat-vsekidneven-dostap/205308/2/0", "text": "От 30 януари 2020 г. до 5 февруари автобусите до Витоша ще осигуряват всекидневен достъп до планината, съобщават от пресцентъра на Столична община. Промяната в разписанията на автобус №63 до Златните мостове и автобус №66 до Морени е във връзка със засиления интерес заради ваканцията на учениците от София и е одобрена от комисията по транспорт на Столична община. Това съобщи заместник-кметът на София по направление „Транспорт и градска мобилност“ Кристиан Кръстев.   По линиите ще се движат нови, модернизирани автобуси, закупени от Столичния автотранспорт. Новите возила са с двойно повече седящи места и багажници, които улесняват пренасянето на ски, шейни, сноуборди и др. Център за градска мобилност и Столичен автотранспорт имат задача да организират безпроблемния превоз на пътниците, като при нужда ще бъдат пускани и допълнителни автобуси.    ", "date": "2020.01.29", "title": "Заради ваканцията на учениците автобусите до Витоша ще осигуряват всекидневен достъп"}
{"url": "http://epicenter.bg/article/Sergey-Stanishev--/205309/2/0", "text": "\"Днес Европарламентът гласува сделката за излизане на Великобритания от ЕС. С това се слага край на дълъг процес на пазарлъци и вътрешнополитически кавги и се поставя началото на нов, вероятно още по-дълъг период, с още от същото\", написа във Фейсбук президентът на ПЕС Сергей Станишев.   И продължи:    \"Докато консерваторите на Острова секат възпоменателни монети и готвят празненства, истинските потърпевши от тази политическа рулетка остават милиони британски и европейски граждани. Очакват ни безброй неясноти, риск от загуба на работни места, нови административни (а защо не и физически) прегради за преминаване на Ламанша, по-висока цена за обучение, по-лоши условия за търговия, влошено сътрудничество в областта на сигурността и много други.    Но историята не свършва тук. В ЕП Групата на социалистите каза „довиждане“, вместо „сбогом“ на колегите от лейбъристката партия. За съжаление, както отбеляза днес Франс Тимерманс, има събития в историята, които започват по много прозаичен начин – като вътрешнопартийни борби, но завършват с последици, засягащи цели поколения. Убеден съм, че каквито и споразумения да договорим, печеливши от Брекзит няма да има – ЕС и Великобритания ще понесат щети.    Уверих Групата на социалистите, че лейбъристите остават неразделна част от семейството на ПЕС. Битката за по-справедливо, по-устойчиво и по-демократично бъдеще продължава от двете страни на Ламанша. Само Лейбъристката партия може да даде надежда и да поведе това ново поколение, което отказа да последва сляпо фалшивите аргументи на популистите и заля улиците на Лондон. Именно младите хора, които се чувстват не само британци, но и европейци, са повод за оптимизъм. Те виждат ЕС като възможност, а не като заплаха. Като партньор, а не конкурент. Поколение, която вдъхнови Европа с вярата си в европейския проект и ценности.    Популистката илюзия за възраждане на някакво световно „величие“, „суверенитет“ и „независимост“ ще се разбие първо в задушаващата прегръдка на Америка на Тръмп, а след това в динамичния глобален свят на глобални проблеми, в който нито една държава не е достатъчно голяма, за да се справи сама.    Вярвам, че някой ден на Острова отново ще се убедят, че заедно можем повече. Дотогава европейските социалисти ще работят за запазване на сътрудничеството ни във всички възможни области, особено по отношение на правата на гражданите. Лейбъристите решиха да не скачат в територията на националния егоизъм и понесоха тежък удар на последните парламентарни избори. Но модерното ляво гради мостове там, където други днес доволно изкопаха окопи. А ние ще работим цената да не е прекалено тежка. И за двете страни.\"  ", "date": "2020.01.29", "title": "Станишев: Потърпевши от политическата рулетка Брекзит са милиони британци и европейци!"}
{"url": "http://epicenter.bg/article/Tomislav-Donchev--Balgariya-shte-upravlyava-okolo-26-mlrd--leva-prez-noviya-programen-period/205310/2/0", "text": "Възможно е скъсяване на сроковете за изпълнение на проектите и за изменение на процента на национално съфинансиране, каза пред депутатите от комисията по европейските въпроси и контрол на европейските фондове в Народното събрание вицепремиерът Томислав Дончев, съобщава novini.bg.    Пред комисията беше представена информация за хода на преговорния процес по предложението на Европейската комисия за новата Многогодишна финансова рамка 2021-2027 г. и участието на България в него. България ще управлява през новия програмен период около 26 млрд. лева, и то без парите от Фонда за справедливо финансиране. През този програмен период не искаме да се следва принципът \"копи - пейст\" при подаването на проекти, посочи вицепремиерът.    \"Ситуацията вече е различна и целите ни са други, макар че е нужна приемственост при изграждането на тежката инфраструктура, добави той. Очаквам до две седмици за обществено обсъждане да се публикува проектозакон за индустриалните зони, след което той ще бъде вкаран за одобрение последователно в МС и в Народното събрание. Ще направим грешка, ако цялата бизнес инфраструктура в индустриалните зони се прави с публични средства. Трябва фино да се прецизира с какво да се помогне на един бизнес в определена индустриална зона. Добре ще бъде да се насочим най-вече към довеждащата инфраструктура на тези зони\", каза Дончев.    По темата с иновациите рисковете са същите, трябва да помагаме така, че да се увлича частното финансиране, а не да го измества, каза Дончев. По думите му, около 20 звена за иновационна инфраструктура в страната са напълно достатъчни. Регионалният подход за оперативните програми не е лесна работа и трябва да го направим без административен товар върху бенефициентите. Ще работим така, че с един проект да се кандидатства пред един управляващ орган, а не пред примерно три управляващи органа. Смятаме да сме максимално либерални в тази посока, но и да бъдем и много предпазливи, за да се постигне максимално висока ефективност, каза Дончев. Може да се наложи да бъдат отворени нови оперативни програми, защото темите на проектите са сложни и са в развитие, каза Дончев. Той посочи, че например иновативните програми и приложни изследвания могат да бъдат в отделна оперативна програма.", "date": "2020.01.29", "title": "Томислав Дончев: България ще управлява около 26 млрд. лева през новия програмен период"}
{"url": "http://epicenter.bg/article/Rumen-Gechev--Upravlyavashtite-vlyazoha-v-politicheski-svredel-/205313/2/0", "text": "Управляващите влязоха в политически свредел, от който не виждам как скоро ще излязат. Това заяви в предаването \"Лице в лице\" по БТВ депутатът от БСП проф. Румен Гечев. Според него хазартният бизнес е за 3 млрд. лв., той е в ръцете на няколко играча, сега върви преразпределение.   \"Юридически вотът на недоверие срещу правителството не мина, но това беше удар върху управляващите, които са влезли в политически свредел\", подчертапроф. Румен Гечев.  Опитът да бъде отвлечено вниманието и да бъдат правени незначителни промени в закона за хазарта, няма да успее, категоричен беше той.  Според него по оценка на експерти бизнесът с хазарта надхвъля 3 млрд. лева. „В случая става дума за разпределение на по-голямата част от тези 3 млрд., защото там има двама – трима основни играчи. Това, което прави впечатление е, че очевидно проверката на Комисията за финансов контрол е направена с нареждане на премиера“, отбеляза още проф. Румен Гечев.   \"Няколко стотин милиона лева не са влезли в държавната хазна, а в джобовете на някой?! В Комисията по хазарта има и представител на ДАНС. Българските институции спят години наред за хазарта. Държавата стои пет години и гледа как парите отиват в частни лица. Виновен е този, който дава баницата\", подчертава професорът.   \"През декември се приема постановление за таксите в лотариите. Горанов го внася.  Винаги се искат мотиви на други министерства. Минало е през правния отдел на МС. Цялото правителство преди месец е обсъждало същия въпрос без реакция. Няма как това да стане без сигурен политически чадър над основните играчи в хазарта\", посочи депутатът от БСП.   Затова според него от БСП не искат да участват в театъра на управляващите. \"Крадците в хазарта си делят пачките. Ние сме против всякакви хазартни игри. В САЩ са разрешени само в определени региони. ЕС настоява за конкуренция. Сега на управлаващите им гори чергата във всички сфери. Те са от трагедия в трагедия\", добави проф. Румен Гечев. Не искаме да участваме в театъра на управляващите и затова гласувахме „въздържал се“ на първо четене промените в Закона за хазарта, обясни още депутатът от БСП. Той обясни, че колегите му са против всякакви хазартни игри.   В институциите може да има калинки, но са папкали много здраво, смята той по отношение на членовете на контролните органи, наблюдаващи хазарта.   Ние не искаме да участваме в театъра на управляващите. Те в продължение на години си делят пачките, а сега искат БСП да им бъде нещо като носна кърпичка - така проф. Гечев обясни защо днес в пленарната зала депутатите от левицата са гласували с \"въздържали се\" по поправките в Закона за хазарта.   Проф. Гечев коментира и законопректа към Закона за БНБ, внесен от Менда Стоянова, шеф на бюджетната комисия и депутат от ГЕРБ. Основният проблем е при какъв курс излизаме от чакалнята на еврото и влизаме в еврозоната, подчерта проф. Румен Гечев.      ", "date": "2020.01.29", "title": "Проф. Румен Гечев: Управляващите влязоха в политически свредел!"}
{"url": "http://epicenter.bg/article/Ekaterina-Zaharieva--Vizhdame-golemi-vazmozhnosti-za-sauditski-investitsii-v-Balgariya/205315/2/0", "text": "Саудитска Арабия е наш ценен партньор, както по линия на многостранната дипломация, така и в областта на икономиката, инвестициите, сигурността, борбата с тероризма и радикализацията. България е един от най добрите приятели на Саудитска Арабия в ЕС. Тази година отбелязваме 25 г. от установяването на дипломатически отношения между страните ни и се надяваме да използваме юбилея за опознаване едни с други. Това заяви вицепремиерът и министър на външните работи Екатерина Захариева пред министъра на външните работи на Кралство Саудитска Арабия принц Фейсал бин Фархан бин Абдуллах ал Сауд по време на среща в Министерството на външните работи, съобщиха от пресцентъра на Министерството. Основни теми на разговора между двамата външни министри бяха възможностите за задълбочаване на установения политически диалог, сътрудничеството в сферата на сигурността, борбата с тероризма, както и въпроси свързани с развитието на отношенията в областта на икономиката и инвестициите. Министър Захариева подчерта, че след посещението на министър-председателя Бойко Борисов в Рияд през ноември 2017 г. страните ни са установили контакти на всички нива. „През последните две години бяха проведени българско-саудитски бизнес форуми в Рияд и София, които вече дават резултати и сме убедени, че трябва да продължат. Единодушни сме, че трябва усилено да работим за увеличаване на стокообмена между двете страни още повече, че досегашните резултати говорят за голям потенциал в икономическите ни отношения“, каза Екатерина Захариева. Екатерина Захариева изтъкна пред своя колега, че за периода януари-октомври 2019 г. двустранната търговия достига ръст от около 49% спрямо същия период на 2018 г.: „Въпреки, че българският износ е нараснал с около 90 % спрямо същия период за 2018 г., по наша обща оценка тези резултати са крайно недостатъчни за възможностите ни. Разбрахме се, че основен приоритет за страните ни е да започнем работата на Съвместна междуправителствена комисия за икономическо сътрудничество, колкото може по-скоро“. Двамата първи дипломати обсъдиха още възможностите за насърчаване на инвестициите и бизнес контактите между двете страни. „Виждаме големи възможности за саудитски инвестиции в България - в информационните и комуникационните технологии, инфраструктурата, селското стопанство, туризма. Отлични перспективи дават и съществуващите индустриални зони у нас“, добави вицепремиерът. Екатерина Захариева даде положителна оценка на плановете за икономическа диверсификация на Кралство Саудитска Арабия. Тя отбеляза, че българските фирми са заинтересовани да участват в изпълнението на нови инженерни и строителни проекти в страната. „Като транзитен център на енергийните потоци от Централна Азия и Близкия изток към Европа България се стреми към засилване на диалога между страните производители, транзитните страни и страните - потребители на енергийни ресурси. „Булгартрансгаз” и консорциумът „Аркад” от Саудитска Арабия подписаха договор за доставка на тръби за изграждането на „Балкански поток“, съществуват възможности и за обмен на експерти и обучение на енергийни специалисти между двете страни“, заяви министър Захариева. По отношение на туризма двамата министри се съгласиха, че липсата на директна самолетна линия между двете страни е основна пречка за неговото развитие. Двамата първи дипломати обсъдиха още ситуацията в Близкия изток. Те се обединиха около мнението, че всички конфликти трябва да се разрешат по мирен път на масата за преговори. Посещението на принц Фейсал бин Фархан бин Абдуллах ал Сауд е втора визита на саудитски външен министър у нас след тази на Адел ал Джубейр на 20-21 февруари 2018 г. и негово първо посещение в София в качеството му на външен министър. Република България и Кралство Саудитска Арабия имат установени дипломатически отношения от 1995 г. До 2017 г. нямаше българско дипломатическо представителство в Рияд. На 5 декември 2018 г Димитър Абаджиев бе назначен за първият български посланик в саудитската столица. Официално той встъпи в длъжност на 17 март 2019 г.", "date": "2020.01.29", "title": "Екатерина Захариева: Виждаме големи възможности за саудитски инвестиции в България"}
{"url": "http://epicenter.bg/article/D-r-Nikolay-Mihaylov-za-voynata-mezhdu-institutsiite--Igrae-se-naglo--grubo--s-botushite-/205317/2/0", "text": "Психиатърът д-р Николай Михайлов коментира по БТВ войната между институциите и атаката среку хазартния бос Васил Божков: \"Играе се нагло, грубо, с ботушите!\" Той бе гост в предаването \" Лице в лице\".   Това е зъл театър, смята той. За атаката срещу президента той каза, че е \"противоконституционен разгул\".   Действията на прокуратурата срещу Радев трябва да мобилизират енергия на голяма съпротива, смята психиатърът.   Ако думите на Радев нямаха ефект и не произвеждаха парадокс, нямаше да има последствията, които гледаме, смята д-р Михайлов.   \"Никой няма полза от тази битка. Освен едно дребно обстоятелство. Всичко се оглозга да кост. Става ясно, че това е провалена страна с амбицията да се ръководи по правилата на либералната демокрация и върховенството на закона\", подчерта д-р Николай Михайлов.   \"Това е груба игра и се играе грубо. Играе се нагло с ботушите. Само хора от този тип, които обичат тази игра се забавляват. Част от публиката също се забавлява. Хората са разярени. Пет години Божков ще печели милиони и никой няма да забележи, представяте ли си?! Нито агенциите, нито властта. И накрая ще искат Интерпол да помага\", продължи той.  \"Това е нещо от страницата на халюцинациите. Актьорите са уродливи. Какво става с прокуратурата и с президента?! Това е разгул на антиконституционни и противоправни действия - подслушват президента, избран от народа. Действа се спрямо него с бухалка. Става ясно, че всеки без изключение може да бъде изгърбен с куката на беззаконието, наричащо себе си правосъдие. Главният прокурор е изведен като арбитраж на българския политически процес. Той наказва тези, които в конюнктурната ситуация нарушават нечий интерес. Президентът нямаше да го сполети това, ако думите му нямаха ефект. Това е толкова грубо!\", продължи той.     \"Това, което се разигра от прокуратурата, доказва смисъла на искането на президента за промени в конституцията що се отнася до съдебната власт. При едно здраво общество това трябва да мобилизира енергия на голяма съпротива. За да се намери добро в злото, ще трябва да стане ясно, че промените в съдебната система са императивни. Ние имаме дълга да последяваме тази илюзия.  Съпротивата е абсолютно задължителна. Не става дума за силова акция. Народът трябва да изрази собственото си мнение по въпроса ние правова държава ли сме или на хора, които управляват през институциите според неписан закон. Това е мафия. Как е възможно по телевизиите да се лее образа на един импулс на подслушване? Държавният глава е подслушван. Сега да притихнем и да чакаме. А да излезе пошло - някакъв генерал съобщава неща, което президентът изслушва. От това се прави заключение, че той пречи на правосъдието, следователно е виновен за държавна измяна.\", каза още д-р Николай Михайлов.   \"Това е много опасно, при едно здраво, неапатично общество, би трябвало да мобилизира енергия на много остро отрицание и голяма съпротива. Това, за да бъде плодотворно ще трябва да стане ясно, че промените в съдебната система са императивни. Съпротивата е абсолютно задължителна. Не става дума за титанична гражданска акция, която силово ще трябва да сваля правителство или институции. Но народът, гражданите, ще трябва да изразят собственото си мнение по фундаментален въпрос. И той е: това правова държава ли е или хора, които управляват през институциите за собствено удоволствие и според маниера на това, което се нарича по целия свят Мафия.   Как е възможно снощи по телевизията по всяка една телевизия да тече образа на един импулс на подслушването. Държавният глава е подслушван. Това представлява престъпление. Прокуратурата го препоръчва като своя праворазраздавателна активност. И се започна с един съспенс за държавната измяна...За да притихнем и да зачакаме как ще се разгърне представлението. Излезе нещо по-пошло от всичко пошло, което може да си представим. Някакъв генерал съобщава някакви неща на президента, които президентът изслушва. От това се прави заключение, че президента крие документи, крие истина, пречи на правосъдието. Следователно е виновен в държавна измама...   Порочността на това, което стана е и че това се предполага. Предполага се лоша безкрайност от непрекъснати компромати, които ще излизат в централните новини. Сега любопитно е, ако този наблюдаваш процеса прокурор е извършил правонарушение, което се санкционира със затвор от 3 години, публикувайки тези СРС-та, той ще получи ли някаква законова санкция? А ние, какво да мислим ако прокурорите се държат по този начин? Какво да помислят тези деца, които остават тук, за да действат по определен начин?\", завърши Михайлов.", "date": "2020.01.29", "title": "Д-р Николай Михайлов за атаката срещу Радев: Това е противоконституционен разгул! Зъл театър!"}
{"url": "http://epicenter.bg/article/Borisov-pred-vanshniya-ministar-na-Sauditska-Arabiya--/205319/2/0", "text": "Министър-председателят Бойко Борисов проведе среща с Негово Височество принц Фейсал бин Фархан Ал Сауд, министър на външните работи на Кралство Саудитска Арабия. Това съобщи правителствената информационна служба.   „Ценим взаимоотношенията си с България, за нас страната е много важен партньор в рамките на Европейския съюз“, заяви министърът на външните работи на Кралство Саудитска Арабия. Българският премиер го приветства с добре дошъл и отправи своите благопожелание към краля и към престолонаследника на Кралство Саудитска Арабия.    Премиерът Борисов и Негово Височество принц Фейсал бин Фархан Ал Сауд отделиха специално внимание на доброто енергийно сътрудничество между двете страни. Министър-председателят Борисов изрази задоволство от участието на Обединение „Консорциум Аркад“ по строителните дейности за разширението на газопреносната инфраструктура на „Булгартрансгаз“ ЕАД от българо-турската граница до българо-сръбската граница.   „Така имаме голяма възможност и за диверсификация, и за това България отново да се върне на газовата карта като регионален център за газоразпределение на Балканите“, обърна се премиерът Борисов към външния министър.    В рамките на срещата двамата обсъдиха задълбочаване на установения политически диалог и на доброто сътрудничество в сферите на икономиката и инвестициите, сигурността, борбата с тероризма, високотехнологичните отрасли, енергетиката, земеделието и туризма.    „Саудитска Арабия е много важен партньор за България“, акцентира премиерът Борисов по време на срещата. Той даде висока оценка на ролята и влиянието на Кралството в регионален и глобален план и отбеляза желанието на държавата ни за развитие на взаимноизгодни отношения в области от стратегическа важност за двете страни.    „България подкрепя Кралство Саудитска Арабия по приоритетите на неговата програма за председателство на Г-20 през тази година“, изтъкна българският министър-председател Бойко Борисов. Той добави, че двете страни споделят сходни виждания и позиции по множество международни въпроси. „В този контекст сме заинтересовани да развиваме сътрудничество в области от общ интерес поради геополитическа важност и взаимосвързаност на нашите региони“, добави премиерът Бойко Борисов.    По време на срещата той посочи, че свидетелство за категоричната воля за издигане равнището на връзките между двете държави, е вече функциониращото посолство на България в Рияд. Неговата работа дава положителни резултати и създава допълнителни условия за значително улесняване на двустранния диалог и търговско-икономическото сътрудничество.    „Посещението Ви е символичен знак и към саудитския бизнес за по-нататъшно ползотворно партньорство в редица сектори“, обърна се премиерът Бойко Борисов към външния министър на Кралството. Доказателство за напредъка в отношенията е ръстът на двустранната търговия с 49% през периода януари-октомври 2019 г. Спрямо същия период на 2018-а като достига 93,3 млн. щатски долара. Очертани бяха и добрите възможности за увеличаване на българския износ за Кралството.    В рамките на срещата министър-председателят Борисов отправи и покана към престолонаследника Негово Кралско Височество принц Мохамед Бин Салман Ал Сауд да посети страната ни, за да бъдат обсъдени още по-задълбочено пътищата за допълнително активизиране на двустранното сътрудничество.   ", "date": "2020.01.29", "title": "Борисов към външния министър на Саудитска Арабия: Благодарим ви за строителството на Балкански поток"}
{"url": "http://epicenter.bg/article/Zaharieva--Trima-ot-balgarite-v-Uhan-iskat-da-napusnat-Kitay--chetvartiyat---ne/205320/2/0", "text": "рима от четиримата български граждани, които се намират в момента в Ухан, са изявили желание да напуснат Китай. Това заяви днес министърът на външните работи Екатерина Захариева след срещата си с министъра на външните работи на Саудитска Арабия, съобщи NOVA. Четвъртият е преценил, че няма нужда в момента да бъде изведен, и е заявил писмено, че предпочита да остане там, посочи Захариева и допълни, че поддържат връзка с всички българи там, те се чувстват добре и нямат признаци на заболяване.   Тя отбеляза, че в събота се очаква да бъде извършено извеждането на европейските граждани от територията на Ухан. Вероятно самолети ще бъдат изпратени от Франция, Германия и Великобритания, които имат най-много свои граждани в изолирания китайски град. Най-вероятно ще има възможност всички европейски граждани да бъдат качени в самолетите, поясни министърът.   В постоянен контакт сме с посолствата и с външните министерства в Берлин, Париж и Лондон, както и с техните мисии в Пекин, каза още Захариева. Сега се извършва разпределение на списъците на европейските граждани, които са изявили желание да се приберат, посочи тя. Захариева отбеляза, че българското правителство е поело ангажимент и имаме готовност да организираме транспорта на тези българи от всяка точка в Европа. Тепърва ще се уточнява къде те ще изкарат 14-дневния карантинен период след напускането на Китай - дали у нас или в страната, където са кацнали, това зависи от изискванията, поставяни от различните държави, обясни министърът.   Взели сме всички мерки за неразпространение на вируса и за прибиране на българските граждани от Ухан, но за момента нито една държава не призовава гражданите си от всичките провинции да се приберат в Европа, отбеляза министърът. Летищата от другите градове не са затворени, международните полети не са ограничени и всеки може да се прибере, това е въпрос на избор, каза в отговор на журналистически въпрос за останалите българи в Китай министър Захариева.   \r\n \r\n \r\n \r\n", "date": "2020.01.29", "title": "Захариева: Трима от българите в Ухан искат да напуснат Китай, четвъртият - не"}
{"url": "http://epicenter.bg/article/Radosvat-Radev--Vremeto-predpostavya-poyavata-na-novi-politicheski-subekti/205321/2/0", "text": "Отлагането на наредба Наредба № Н-18 за шест месеца предвижда половината от това време да бъде посветено на редакции, които да направят текстовете изпълними. Това заяви в предаването „Лице в лице“ по БТВ председателят на БСК Радосвет Радев.    Според наредбата трябва да се въведе нов софтуер на касовите апарати в заведенията, който да бъде свързан с Националната агенция за приходите.    Вчера след среща между финансовия министър Владислав Горанов и представители на бранша стана ясно, че наредбата се отлага за шест месеца.    Въпреки това днес протестиращи блокираха центъра на София за няколко часа и дори поискаха оставката на кабинета.    Има голям проблем в тази наредба и в това да се отложи два дни преди да влезе в сила, имаше мъжество, посочи още Радосвет Радев.    \"Хората са тотално разколебани и започват да преживяват себе си като непредставени в мениджмента на държавата. Това време предпоставя появата на нови политически проекти и те са видими – това, което прави Слави Трифонов, впечатляваща е и амбицията на регионалната партия „Възраждане“, говори се и за формация на академиците“, коментира още Радосвет Радев.  ", "date": "2020.01.29", "title": "Радосвет Радев: Времето предпоставя появата на нови политически субекти"}
