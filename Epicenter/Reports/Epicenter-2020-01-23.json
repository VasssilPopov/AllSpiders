{"url": "http://epicenter.bg/article/Valeri-Simeonov--Zakonat-za-hazarta-tragna-dobre--hayde-da-mu-e-po-voda-/204747/2/0", "text": "Комисията по бюджет и финанси прие промените в Закона за хазарта, предаде репортер на Агенция „Фокус“. „За“ проекта гласуваха 11 „против“ – 0, „въздържали се“ – 6. Предстои проектът на решение да бъде разгледан на първо четене от пленарна зала.    Измененията са внесени от лидера на НФСБ Валери Симеонов. Със закона се забранява организирането на хазартни игри, разпространението на билети, фишове, талони или други знаци, както и плащането на печалби на хазартни игри от лица или обекти или вериги от обекти без съответния лиценз.    Текстовете предвиждат лотарийни игри, с изключение на томбола, бинго, кено или техните разновидности, да могат да се организират само от Държавното предприятие „Български спортен тотализатор“ след получаване на съответния лиценз. Законът дава възможност в срок до 30 дни от влизане в сила, организаторите, чийто лиценз ще бъде прекратен, са длъжни да учредят в полза на Държавната комисия по хазарта безусловна и неотменима банкова гаранция в размер на печалбите, които не са изплатени до този момент.   Законът за хазарта тръгна добре, хайда да му е по вода, каза лидерът на НФСБ Валери Симеонов, след като Комисията по бюджет и финанси одобри внесените от него промени.    Във връзка с евентуални предложения на Министерство на финансите, Симеонов заяви, че като внесат, ще разсъждава.   „По силата на какво очаквате да си говоря с Министерство на финансите, с финансовия министър. Нито сме от една партия, нито съм го предлагал, така че по същата логика може да ме попитате за всеки законопроект на всеки друг министър“, каза още Симеонов. Според него не става въпрос за налагане на монопол върху цял сектор.   „Хазартът се запазва в негови други форми, които също не са малки. Когато им дойде времето, ще се занимаваме и с тях“, уточни още лидерът на НФСБ.  ", "date": "2020.01.23", "title": "Валери Симеонов: Законът за хазарта тръгна добре, хайде да му е по вода!"}
{"url": "http://epicenter.bg/article/Radev--Balgariya-ne-dopusna-nito-edin-balgarski-evrein-da-bade-izpraten-v-lagerite-na-smartta/204748/2/0", "text": "„Петият международен форум за възпоменание на Холокоста събира лидери от цял свят, за да ни припомни един от най-мрачните и срамни периоди в човешката история и да ни предупреди никога повече да не го допускаме“. Това заяви президентът Румен Радев преди началото на възпоменателната церемония в мемориалния комплекс „Яд Вашем“ в Израел, с която се отбелязват 75 години от освобождаването на Освиенцим и Деня за възпоменание на Холокоста, съобщиха от Прессекретариата на държавния глава. Във възпоменателното събитие участват 47 държавни и правителствени ръководители от цял свят.    „България е тук с високо вдигнато чело, защото не допусна нито един български евреин да бъде изпратен в лагерите на смъртта и можем само да се гордеем с този подвиг на българския народ, който тук се цени изключително високо“, посочи държавният глава. Президентът призова за обединение на усилията в борбата срещу антисемитизма, ксенофобията и омразата.    Румен Радев подчерта още, че този форум се провежда във време на проблеми и усложнена глобална среда за сигурност и изрази надежда събитието да спомогне за засилване на диалога и укрепване на сигурността. В Тел Авив Румен Радев ще се срещне с представители на българската общност и ще присъства на премиерната прожекция на израелско-българския документален филм „Следващото поколение“ на българския режисьор Димитър Гочев.    Държавният глава присъства на възпоменателната церемония в „Яд Вашем“ заедно със съпругата си Десислава Радева.", "date": "2020.01.23", "title": "Радев в Израел: България не допусна нито един български евреин да бъде пратен в лагерите на смъртта"}
{"url": "http://epicenter.bg/article/Deputatite-prieha-merki-za-ogranichavane-na-nereglamentiranite-prevozi/204752/2/0", "text": "С промени в Закона за автомобилните превози, приети от депутатите на първо четене, се регламентират превозите с атракционна цел, пътната помощ и придвижването с тротинетки. Основна цел на измененията е създаване на условия за ограничаване на възможностите за извършване на нерегламентирани превози, съобщава БТА.   Искането за ограничаването на нелегалните превози беше едно от условията на автобусните превозвачи, за да няма национален протест. Той трябваше да се проведе на 13 януари.   Измененията са внесени от Министерския съвет. „За“ тях гласуваха 96 народни представители, „против“ – 3-ма и „въздържали се“ – 24, информира \"Фокус\". В хода на разискванията в пленарната зала депутатът от ДПС Халил Летифов каза, че Движението ще подкрепи измененията.   В изказването си Летифов коментира и предложенията за регламентиране на движението на електронните тротинетки, което се прави като с преходните и заключителните разпоредби от законопроекта се предвижда промяна в Закона за движението по пътищата.   Според него това е опит да се регулира тази дейност. \"Това няма как да бъде спряно, то се разпространява и ще се разпространява. Ще се направи опит да се контролира и да се следи произходът, мощността, скоростта, но ние трябва да създадем едни правила и култура на движение, защото това ще бъде изпитание в следващите може би 5 и 10 години, докато се научим как се движим\", каза депутатът от ДПС.   Най-спорните текстове в регламента, засягащ тротинетките, все пак са отпаднали. Те предвиждаха водачите им да носят каски и светлоотразителни жилетки. Каската ще бъде задължителна само за ненавършилите 18 години.  При карането на тротинетки по тъмно е достатъчно техните водачи да имат имат светлоотразителни елементи по облеклото. В закона тротинетките се наричат \"индивидуалните електрически превозни средства\". Те ще могат да се движат по пътищата, ако са оборудвани със спирачки, звънец, фар, стоп и светлоотразяващи елементи отстрани на колелата.   С предлаганите промени в Закона за автомобилните превози се предвижда намаляване на превозвачите, които не отговарят на условията за установяване, т. нар. „пощенски кутии“, както и намаляване на административната тежест на лицата, осъществяващи таксиметрова дейност.    С текстовете се създава единен публичен таксиметров регистър. Друга част от промените се отнасят до създаване на условия за ограничаване на възможностите за извършване на нерегламентирани превози и повишаване качеството на извършваната контролна и административнонаказателна дейност. Предмет на законопроекта е и регламентирането на превозите с атракционна цел, както и превозите на повредени пътни превозни средства, т. нар. „Пътна помощ“.    В законопроекта се предвижда изискването за оборудване с обезопасителни колани да не се прилага за моторни превозни средства от категории М2 и М3, клас А и клас I, както и от категории М2 и М3, клас В и клас II, с които се извършва специализиран превоз и превоз на пътници по редовни автобусни линии. Тази мярка касае случаите, когато превозът е с еднопосочна дължина на маршрута до 30 км. Изключение ще правят специализираните превози на деца или ученици.  ", "date": "2020.01.23", "title": "Депутатите приеха правила за тротинетките и мерки за ограничаване на нерегламентираните превози"}
{"url": "http://epicenter.bg/article/Stoyanova--Ako-govorim-za-monopol-sas-Zakona-za-hazarta--govorim-za-takav-za-edna-edinstvena-igra/204754/2/0", "text": "Ако говорим за монопол, говорим за такъв за една единствена игра. Това каза председателят на комисията по бюджет и финанси и депутат от ГЕРБ Менда Стоянова пред журналисти след като комисията одобри промените в Закона за хазарта на Валери Симеонов, предаде Агенция \"Фокус\". Според нея няма одържавяване на лотарията.   \"Може да се каже, че ще има монопол в частта на лотариите. Това е само една хазартна игра от страна на Български спортен тотализатор, но това не е противоконституционност. Това не е нов монопол, който не е изрично упоменат като възможен. Ако прочетете внимателно чл. 18 на Българската конституция, където са изброени монополите, които биха могли да бъдат установени със закон, вие ще видите, че там касаят цели сектори отрасли. Секторът хазарт не се монополизира. Ако говорим за монопол, говорим за една единствена игра\", коментира Стоянова.  На въпрос защо има разлики в таксите на частните лотарии и държавния тотализатор, Стоянова коментира, че има комисия по хазарта и неслучайно прокуратурата е там.   \"За мен отговор на въпроса защо комисията по хазарта, виждайки ежемесечно и издавайки лиценза 10-годишен е допуснала това, чакам от хората, които са го направили и от прокуратурата, която ще ги пита по определен ред\", допълни още председателят на Бюджетна комисия.  На въпрос дали министърът на финансите трябва да поеме отговорност за това, Стоянова отговори, че той е отделен орган от колективния Комисия по хазарта, която взема решение за издаване на един или друг лиценз. \"   Законът за хазарта ще ограничи лудостта с талончетата, която през последните години се разпространява, каза още председателят на Комисията по бюджет и финанси.  \"Разгледахме законопроекта и смятаме, че с ограничаването на възможността друг освен държавния тотализатор да извършва дейността по лотарии, ще се ограничи и лудостта, която през последните години се разпространява. Над 1 млрд. лв. годишно бъгарските граждани обикновено пенсионери, слабо доходни, дават за една игра, която ги заблуждава, че не е хазарт. Когато един човек влезе в казино или игрална зала, знае, че отива да играе хазарт. Когато там, където купува хляба си или получава пенсията си, му предлагат талонче за левче, две или три, с което той може да стане милионер, това чисто психологически не се възприема като хазарт.   Неслучайно през последната година българските граждани са дали милиард лева за талончета. Може би част от тези пари, които остават в организаторите са били елемент на спонсорирани от тяхна страна на различни спортни клубове или събития, аз не виждам защо това трябва да става по този начин\", коментира Менда Стоянова.    Тя припомни, че на 1 януари 2014 г. се прави промяна в закона, в която ясно и категорично се записва, че всички хазартни игри, които са изброени и там не фигурира лотарията обръщам ви внимание, следва да внасят хазартна такса в размер на 15% върху залозите, а хазартните игри, организирани на база комисионни 20% върху размера на тази комисионна. Това са игрите, които представляват турнири по покер, където нямаме залагания към един оператор, а залагания един срещу друг и печалбите се разпределят на 100%\", допълни Стоянова.    Председателят на Бюджетна комисия уточни, че декември 2014 г. е внесена промяна в същия текст, в който се добавят изпуснатите лотарии.   \"Четейки внимателно текста, ще стане ясно, че всички изброени хазартни игри там, където вече се намират от 1 януари 2015 г. и лотариите, следва да внасят хазартна такса в размер на 15% върху залозите\", уточни още Стоянова.  ", "date": "2020.01.23", "title": "Менда Стоянова: За година българите са дали над 1 млрд. лева за търкане на талончета. Това е лудост!"}
{"url": "http://epicenter.bg/article/MRRB-obyasni-kak-e-remontirana-stenata-na-yazovir--quot-Studena-quot-/204761/2/0", "text": "Проектът за рехабилитация на яз. „Студена“ е изготвен така, че строително-монтажните дейности да се извършват при непрекъсната експлоатация на язовира, като строително-монтажните работи по водния откос са изпълнени от водолази и са приключили през 2018 г. За изпълнението на ремонта на водния откос вода от язовира не е изпускана принудително.    Това се посочва в писмен   на министъра на регионалното развитие и благоустройството Петя Аврамова на депутатски въпрос.   \r\n \r\n С извършването на рехабилитацията се продължава експлоатационният живот и сигурността на язовира, подчертава министърът. \r\n Основните дейности по водния откос са извършени в периода 2017-2018 г. с монтиране на водонепропусклива система, състояща се от ПВЦ гоемембрана, дренажен пласт, система за отводняване зад геомембраната и система за закрепване към стената. \r\n   \r\n Строителните работи под вода са извършeни в периода 15.09.2017 г. - 11.12.2018 г. и включват почистване и премахване на разхлабен торкрет, измиване с водна струя, изравняване на повърхностите, поставяне на подложен геотекстил и геомембрана върху водния откос на стената, закрепване в долния край. \r\n   \r\n Дейностите по почистване и премахване на разхлабен торкрет под вода на дълбочина от 0 м до 10 м и от 10 м до 20 м са извършени в периода 13.12.2017 г. - 09.05.2018 г. при средно водно ниво на 832,20 м - 840,00 м. \r\n   \r\n Дейностите по измиване с водна струя под налягане под вода на дълбочина от 0 м до 10 м и между 10 м и 20 м са извършени в периода 12.08 - 20.09.2017 г. при водно ниво над 836 м: \r\n   \r\n     \r\n   \r\n     \r\n   \r\n Дейностите по изравняване на повърхността след почистване под вода на дълбочина между 0 м и 10 м и между 10 м и 20 м са извършени в периодите 20.10.2017 г. - 05.10.2018 г. при водно ниво над 832 м: \r\n   \r\n     \r\n   \r\n   \r\n     \r\n   \r\n     \r\n   \r\n Дейности по поставяне на подложен геотекстил от към водната страна и поставяне на геомембрана върху водния откос на стената под вода на дълбочина от 0 м -10 м и 10 м - 20 м са извършени в периода 15.12.2017 г - 10.12.2018 г.: \r\n   \r\n     \r\n   \r\n     \r\n   \r\n     \r\n   \r\n     \r\n   \r\n     \r\n   \r\n     \r\n   \r\n     \r\n   \r\n Дейностите по закрепване в долния край под вода на дълбочина 10 м - 20 м са извършени в периода 01.12.2018 г. - 10.12.2018 г. при средно водно ниво 834,47 м или 14,616 млн. куб. м. \r\n   \r\n Най-високото работно водно ниво на яз. Студена е 843,30 м, а преливният ръб е на кота 840,00 м. \r\n   \r\n През 2018 г. водата в язовира е преливала през преливника в продължение на 89 дни в различни периоди от време, като последното преливане е на 04.08.2018 г. \r\n   \r\n Съгласно предписанията на Министерството на околната среда и водите за поддържане на указания обем вода в язовира от 21 млн. куб. м, ВиК операторът е извършвал контролирано изпускане на водни количества през съоръженията към язовирната стена през периода от 01.04.2018 г. – 14.08.2018 г., когато водното ниво в язовира варира от 840,34 м до 839,55 м. \r\n   \r\n Преливането през преливника и контролираното изпускане нямат връзка с изпълняваните строителни работи по язовирната стена, а са следствие на високото водно  ниво в съоръжението и дадените указания от МОСВ обемът в него да не надвишава 21 млн. куб. м. \r\n   \r\n Рехабилитацията на яз. „Студена“ се изпълнява по сключения на 08.09.2016 г. договор за строително-монтажни работи с международния консорциум „S.C. HIDROCONSTRUCTIA S.A. – HBM Kft – CARPI Association”, срокът по който е 28.02.2020 г. Изпълнението на строително-монтажните работи е над 80 %, като ремонтът на стената е извършен. \r\n   \r\n Предстои завършване на дейностите по водовземната кула. \r\n \r\n  ", "date": "2020.01.23", "title": "МРРБ обясни как е ремонтирана стената на язовир \"Студена\""}
{"url": "http://epicenter.bg/article/-Evrodeputatat-Atidzhe-Alieva-Veli-s-vapros-kam-Komisar-Voychehovski-za-adekvatno-finansirane-na-zemi/204763/2/0", "text": "Евродепутатът от Движението за права и свободи /„Обнови Европа“, Атидже Алиева-Вели отправи въпроси относно финансирането на общата селскостопанска политика към Комисар Януш Войчеховски, отговорен за ресор земеделие по време на обмяна на мнения в Комисията на Европейския парламент по земеделие и развитие на селските райони.   Алива-Вели попита Комисаря, който пое сектор Земеделие след встъпването в длъжност на новата Комисия през декември, „как ще бъде осигурена синергия между различните линии на финансиране, визирайки ОСП, Стратегиите за биоикономика и биоразнообразие, Зеленият пакт и Стратегията „Oт фермата до трапезата“, като се има предвид, че свързаните с тях доклади ще се разглеждат по различно време?“ В допълнение, евродепутатът акцентира и върху изразената от Комисаря готовност да защитава бюджета на ОСП и да настоява за увеличаването му, като попита конкретно за увеличението и дали то би засягало само дейности свързани със земеделие.   „С колегите ми в Комисията по земеделие и развитие на селските райони се обединихме в искането за запазване на бюджета на Общата селскостопанска политика, но и за ефективното му използване, както и за финансово и техническо подпомагане на земеделските производители, за да могат те да отговорят на новите изисквания, които ще бъдат поставени към тях с предложенията по Зеления пакт и Стратегията „От фермата до трапезата“ посочи евродепутатът, като допълни „Подкрепата на земеделските производители е от изключителна важност за ДПС, но еднакво важно за нас е и подпомагането на селските общини. Не трябва да забравяме, че по линия на ОСП се подпомагат и много инвестиции в неземеделски дейности за подобряване на качеството на живот и услугите в селските общини, които значително изостават от цифровизацията и прилагането на мерките за опазване на околната среда. Именно за да можем да гарантираме развитието на тези региони и гражданите живеещи в тях, настоявам европейската подкрепата да продължи.   В отговор Комисар Войчеховски препотвърди готовността си да отстоява запазването и по възможност увеличаване на бюджета за ОСП, но призна, че не среща подкрепа от националните правителства на всички държави-членки. Той заяви, че се търсят алтернативи и справедлив баланс, като посочи необходимостта от ефективно използване и на инструментите предлагани от Кохезионния фонд.   Не получих особено конкретни отговори на поставените от мен питания, но съм готова да използвам всички инструменти и парламентарни процедури, за повече яснота спрямо бъдещето на земеделието в България, развитието на селските райони и удовлетвореността на българските потребители от достъпа до качествена, хранителна местна продукция на справедливи цени.", "date": "2020.01.23", "title": "Атидже Алиева-Вели с въпрос към комисар Войчеховски за адекватно финансиране на земеделците "}
{"url": "http://epicenter.bg/article/Revizoro-obsledva-shtetite-ot-pozhara-v-Dragomanskoto-blato/204768/2/0", "text": ", съобщиха от пресцентъра на Министерството на околната среда и водите. Той обследва щетите от възникналия вчера пожар и заяви, че ако пожарът е причинен умишлено това е престъпление срещу природата. По първоначална информация огънят е засегнал и двете защитени зони от мрежата Натура 2000, които се намират в територията на Драгоманското блато.   . Пожарът се е разпрострял и извън територията на блатото, като по данни на ГД Пожарна безопасност и защита на населението общата засегната територия е около 1000 дка.   , в административните граници на област София и попада в границите на четирите общини Драгоман, Годеч, Сливница и Костинброд. То е местообитание на редица редки и защитени растителни и животински видове.", "date": "2020.01.23", "title": "Ревизоро обследва щетите от пожара в Драгоманското блато (Снимки)"}
{"url": "http://epicenter.bg/article/Komandvashtiyat-na-SKS--Gradim-sposobnosti-i-avtoritet-sred-sayuznitsite-ot-NATO-i-balkanskite-strani-/204769/2/0", "text": "„Три основни големи международни учения се открояват в календара на Съвместното командване на силите през 2019 година: „Black Sea/Balkan Regional Exercises - 2019”, „Balkan Bridges - 2019“, „Naples Blueprint - 2019”. Участието на офицери от СКС в процеса на планиране и провеждане на различни международни учения допринесе за повишаване на техните умения за работа в международна среда, издигане авторитета на Българската армия и подобряване на оперативната съвместимост с щабовете на НАТО“, отбеляза командващият на Съвместното командването на силите генерал-лейтенант Любчо Тодоров днес, 23 януари 2020 година, по време на годишния анализ на подготовката, войсковия ред и дисциплината в Съвместното командване на силите. Това съобщиха от пресцентъра на министерството на отбраната.    Командващият на Съвместното командване на силите направи преглед на подготовката на личния състав и изпълнението на задачите през 2019 г. Той акцентира на подготовката, развръщането и осъществяването на национален контрол на контингентите зад граница; изграждането на декларираните формирования по Цели за способностите – 2017; планирането и изпълнението на дейностите по логистичното осигуряване на формирования от въоръжените сили, както и на контингентите, участващи в операции, извън страната; поддържането на устойчива комуникационно-информационна система, както и на способности за развръщане на полеви комуникационно-информационни възли в пунктовете за управление на СКС. Специално внимание беше отделено и на участието на група за контрол на придвижването в дежурство в състава на Съвместните сили с много висока степен на готовност за усилените Сили за отговор на НАТО (eNRF) 2019.    „През 2019 г. сертифицирането на формированията, участващи в операциите на НАТО и Европейския съюз, както и на декларираните формирования за силите за отговор и за колективната отбрана на НАТО е организирано и проведено своевременно и задачите в цялостния процес по сертифициране на военните формирования са изпълнени в пълен обем“, посочи генерал-лейтенант Любчо Тодоров. Той отбеляза също, че формирането на Оперативен разузнавателно-информационен център през годината е повишило възможностите за добиване, обработване и обмен на разузнавателна информация на оперативно и тактическо ниво в национален, съюзен и коалиционен формат.    Усилията на логистичните органи и звена от състава на СКС са били насочени и към поддържане на условия за безопасно съхранение на наличните количества въоръжение, техника, боеприпаси и материални средства и тяхната отчетност, в съответствие с изискванията на регламентиращите документи. Командващият на СКС с тревога отбеляза, че забавянето на процесите по утилизация и унищожаване на негодните боеприпаси е свързано с изразходване на допълнителни материални и финансови средства, необходими за тяхното съхранение, и е рисков фактор за гарантиране на безопасността, както за обслужващия ги личен състав, така и за околните населени места.    Генерал-лейтенант Любчо Тодоров обобщи основните направления за работа пред командването и подчинените формирования през 2020 г. Сред тях са:    - поддържане на бойната готовност и мобилизация, управление на формированията за овладяване и преодоляване на последствията от бедствия;    - усъвършенстване подготовката на СКС за поддържане и развитие на необходимите способности по планиране и провеждане на съвместни операции за защита на териториалната цялост на страната;    - подготовка, сертифициране, развръщане и осъществяване националния контрол на формированията, участващи в операциите на НАТО и Европейския съюз (ЕС), в коалиционни сили и регионалните инициативи;    - организиране на процеса по оценка и сертифициране на декларираните формирования от състава на СКС за участие в колективната отбрана на НАТО;    - развитие и усъвършенстване на системата за логистично осигуряване на формированията от Българската армия;    - осъществяване на оперативно ръководство на дежурните сили и средства за охрана на въздушното пространство, контрол на корабоплаването и защита на обекти от критичната инфраструктура на Република България, и др.    Приоритет в работата през 2020 г. ще бъде и планирането и подготовката за участие в многонационалните учения „Steadfast Defender 21” и Defender Europe 21”.    „Изразявам своята и на ръководството на командването благодарност към дейността на щаба и подчинените формирования за отдадеността в изпълнението на поставените задачи. Само така с обединените усилия на всички ще бъдем в състояние да затвърдим постигнатото до момента и ще продължим да усъвършенстваме наложения модел за работа за утвърждаването на авторитета на Съвместното командване на силите”, каза в заключение генерал-лейтенант Любчо Тодоров.    „Показвате отлични способности при сертифициране, развръщане и осъществяване на националния контрол на формированията, участващи в текущите операции на НАТО и Европейския съюз. Това изисква съвременен и мениджърски подход“, коментира заместник-началникът на отбраната вицеадмирал Емил Ефтимов. Той акцентира върху проблемите, свързани с некомплекта при декларираните формирования от състава на СКС. По думите му, това ще оказва съществено влияние върху постигането в срок на заявените от Република България по време на отбранителното планиране в НАТО способности.    От името на висшето военно ръководство вицеадмирал Ефтимов поздрави личния състав на СКС за успешното справяне с предизвикателствата през 2019 г. и пожела здраве и упоритост за постигане на поставените задачи през 2020 г.    Гости на форума бяха заместник-началникът на отбраната вицеадмирал Емил Ефтимов, командирът на Сухопътните войски генерал-майор Михаил Попов, командирът на Военновъздушните сили генерал-майор Цанко Стойков, началникът на Военна академия „Г. С. Раковски” генерал-майор Груди Ангелов, съветникът по военна сигурност на президента на Република България бригаден генерал Васил Лазаров, главният инспектор на Министерството на отбраната, директори на дирекции в Щаба на отбраната, представители на Военноморските сили, служба „Военна полиция“ и служба „Военна информация“.  ", "date": "2020.01.23", "title": "Командващият на СКС: Градим способности и авторитет сред съюзниците от НАТО и балканските страни "}
{"url": "http://epicenter.bg/article/Po-predlozhenie-na-Geshev-nova-optimizatsiya-na-darzhavnoto-obvinenie-napravi-Prokurorskata-kolegiya-/204684/3/0", "text": "Прокурорската колегия на Висшия съдебен съвет (ВСС) извърши нова оптимизация на държавното обвинение, по предложение на главния прокурор Иван Гешев. Промените са във връзка с планирането свободните места за младши прокурори и младши следователи за 2020 г.    Предложенията на Прокурорската колегия към Пленума на ВСС са на основание чл. 30, ал. 5, т. 7 от ЗСВ да съкрати 3 свободни длъжности \"прокурор\" и съответно да разкрие 3 длъжности \"младши прокурор\" в районните прокуратури в Харманли, Шумен и Ямбол, както и да съкрати 10 свободни длъжности \"следовател\", като разкрие и 10 длъжности \"младши следовател\" в следствените отдели към Специализираната прокуратура, Софийска градска прокуратура и окръжните прокуратури в Пловдив, Габрово, Русе и Сливен.    Предлага се да бъдат съкратени 3 свободни длъжности \"прокурор\" в районните прокуратури в Ямбол, Харманли и Шумен и съответно да бъдат разкрити в тях по една длъжност \"младши прокурор\", считано от датата на вземане на решението. Предлага се да бъдат съкратени 5 свободни щатни длъжности \"следовател\" в НСлС и съответно да бъдат разкрити 5 щатни длъжности \"младши следовател\" в Следствения отдел на Специализираната прокуратура, като една длъжност да бъде разкрита, считано от датата на вземане на решението, а останалите считано от 14 февруари 2020 г., 19 февруари 2020 г., 02 март 2020 г. и 16 март 2020 г.    Колегията иска от Пленума още и съкращаване на щатната численост на окръжните следствени отдели на окръжните прокуратури в Сливен, Габрово, Пловдив и Русе с по една свободна длъжност за следователи, като бъдат разкрити съответен брой длъжности за младши следователи в тях, считано от датата на вземане на решението, а за следствения отдел при Окръжна прокуратура – Русе, считано от 10 февруари 2020 г.    С една свободна длъжност за следовател се предлага да бъде съкратена щатната численост на Следствения отдел в Софийска градска прокуратура, като съответно се разкрие една длъжност за младши следовател.    Предложението на Прокурорската колегия ще бъде внесено за разглеждане в заседанието на Пленума на ВСС, насрочено за този четвъртък.    Разкриването на пет младши следователски места в Следствения отдел на Специализираната прокуратура цели кадрово обезпечаване и произтича както от спецификата и характера на дейността – разследване на дела с фактическа и правна сложност, значителен брой обвиняеми лица, голям обем от доказателствени материали, така и от високата средна натовареност на един следовател в тази прокуратура.  ", "date": "2020.01.23", "title": "По предложение на Гешев нова оптимизация на държавното обвинение направи Прокурорската колегия "}
{"url": "http://epicenter.bg/article/Dimitar-Terziev--Ne-bi-tryabvalo-da-ima-dvoyako-talkuvane-na-zakona-za-hazarta-/204690/4/0", "text": "Според мен тук не би трябвало да има двояко прилагане и тълкуване на закона, в него категорично е казано, че след като е лотарийна игра трябва да се плаща 15%, заяви пред БНР Димитър Терзиев, бивш председател на Комисията по хазарта.    В предаването „Преди всички“ на програма „Хоризонт“ той поясни, че при закупени талони на стойност 10 лв. от частен оператор цената им е залогът и би трябвало от тези 10 лв. 15 на сто да се платят като такса.    Ако се купи обаче талон за държавната лотария (Българския спортен тотализатор) отново за 10 лв. в сметките на Комисията по хазарта ще постъпят 1,50 лв. като такса, докато при частен оператор от тези 10 лв. ще бъде извадена някаква сума и върху остатъка ще бъде начислена таксата.    „Другият вариант е да се отчитат различни бройки на продадени билети“, каза Терзиев.    „Предполагам, че в Комисията, когато са подавани тези декларации, са приели, че нещата са в рамките на закона и са приемали тези плащания като нормални“, допълни той.    И уточни, че става въпрос за държавни такси, а не за данъци, които да се третират по реда на Данъчно-осигурителния процесуален кодекс.    „Но, ако с акт на административен орган бъдат обявени за публични държавни вземания и такива задължения над 5000 лв., то тогава те стават публични и могат да бъдат събрани по реда на ДОПК от публичния изпълнител, а Комисията чисто теоретично би могла да отнеме лиценз“, посочи Димитър Терзиев.    По повод предложението да има само един лотариен оператор и той да е държавният тотализатор той коментира, че в доста европейски държави е така: „Само че там има един нюанс, който би могъл да се използва у нас – в скандинавските държави има държавен монопол, но различните видове чисто лотарийни игри са дадени един вид на концесия в публично-частно партньорство“.  ", "date": "2020.01.23", "title": "Бивш шеф на комисията по хазарта: Не би трябвало да има двояко тълкуване на закона"}
{"url": "http://epicenter.bg/article/Polsko-izdanie--NATO-tryabva-da-otvarne-na-deystviyata-na-Rusiya-v-Evropa-/204695/11/33", "text": "В началото на годината централната тема що се отнася до сигурността беше ситуацията в Близкия изток, свързана с ескалацията на конфликта между Техеран и Вашингтон, включително последиците от убийството от страна на американцитте на иранския генерал Касем Сюлеймани. Случаят засяга не само Иран и САЩ, но и страни, които са свързани със страните в конфликта и техните съюзници. Един от ключовите партньори на първата е Русия, коментира полското издание Gazeta Polska, цитирано от Агенция \"Фокус\".    Двете държави са свързани, по-специално в Сирия, която Владимир Путин посети в началото на януари. Руският лидер е наясно, че може да използва напрежението в региона на Близкия изток за собствените си цели, тоест да получи възможност да продължи да провокира САЩ в бъдеще. Такъв сценарий продължава да се случва и провокациите не са само словесни по форма. Преди няколко дни във водите на Арабско море руски кораб, игнорирайки многократните предупреждения, се приближи на опасно разстояние до американския разрушител “Farragut”. След като инцидентът стана известен, се проведе разговор между ръководителя на Пентагона Марк Еспер и руския министър на отбраната Сергей Шойгу и това показва, че ситуацията е била сериозна.    Състезание във въоръжаването    Русия провежда неоимперска политика в различни региони, като същевременно се стреми да постигне целите си в Близкия изток, Африка и Европа. В случая с последните говорим за сплашване на съседите и провокиране на противници по такъв начин, че в крайна сметка те да могат да бъдат обвинени в стремеж да променят системата за сигурност. На първо място, това се отнася до НАТО. Русия не е доволна от броя и мащаба на ученията, които членовете на Алианса провеждат в Европа.    Кремъл също активно се противопоставя на присъствието на американските сили и новите военни технологии на континента. Русия възприема всяка инициатива на НАТО, насочена към подобряване на сигурността, като посегателство срещу нейния суверенитет. Владимир Путин работи за допълнителното въоръжаване на своята страна, в отговор на всичко това, а ключовият елемент от неговия мащабен план е прехвърлянето на оборудване в района на Калининград, който граничи с Полша.    Ракетите и „Искандер-М“    В близост до границата с Полша Русия разполага с ракетни системи „Искандер-М“, в които могат да се използват крилати ракети 9M729. Именно тяхното производство и приемане на въоръжение накара Вашингтон да се оттегли от Договора за премахване на ракетите със среден и малък обсег на действие от 1987 г. Обхвата на полета на 9M729 надхвърля 500 км и това противоречи на една от основните разпоредби на документа.    Сега Москва, която вече не е ограничена от никакви задължения, произвежда и използва оръжия, които заплашват много европейски държави. Миналата седмица ръководителят на НАТО Йенс Столтенберг в интервю за германските медии призна, че Алиансът знае за разполагането на ракети в района на Калининград и следи ситуацията. Той добави, че ще даде адекватен и решителен отговор.    „Ще работим по системите за противовъздушна отбрана и противоракетна отбрана, по конвенционалните оръжия, за увеличаване на бойната готовност и удължаване на периодите на предупреждение“, подчерта Столтенберг. В интервю за германски медии той отрече твърденията на Русия, че НАТО планира да разположи нови ядрени ракети в Европа.    “Кинжал“ и съвременният руски флот    Преди няколко дни руските медии съобщиха, че по време на ученията в Черно море в близост до окупирания Крим руснаците тествали ракетата „Кинжал“, изстреляна от изтребител МиГ-31К. В същото време се състоя изстрелването на ракетите \"Калибър\" - модернизирана версия на ракетата, предназначена за комплекса \"Искандер-М\". Според изявленията на руските инженери, те са способни да удрят цел на разстояние 2600 км, а в допълнение, те са и трудни за засичане и унищожаване от системи за противоракетна отбрана.    Кремъл също иска да оборудва флота с нови кораби. Както Путин наскоро каза, делът на съвременните оръжия и техника във Военноморските сили на Русия трябва да се увеличи до 70%.    „През ХХI век трябва да поддържаме и укрепваме статута на страната ни като една от водещите морски сили“, каза Путин.    Това е знак за факта, че през следващите месеци Русия може да засили действията си във водите на Балтийско море и в района на Калининград. За да се предотврати военната експанзия на Кремъл, е нужна незабавна и решителна реакция на НАТО. Политиката на отстъпки по отношение на Русия през годините доведе до разгръщане на цяла поредица от конфликти в Европа, които бяха водени от руски сили. Сега трябва да се положат всички усилия, за да се гарантира, че грузинският или украинският сценарий няма да се повтори в нито една от страните от Източна и Централна Европа.  ", "date": "2020.01.23", "title": "Полско издание: НАТО трябва да отвърне на действията на Русия в Европа "}
{"url": "http://epicenter.bg/article/Hitat-na-Pirin-Folk-sniman-na-Dragomanskoto-blato-predi-pozhara/204733/6/0", "text": "Хитът на Пирин Фолк 2019 \"Пирински орли\" е сниман на Драгоманското блато малко преди да избухне пожара снощи, съобщи певецът Валентин Велчев.   \"Драгоманското блато сигурно вече никога няма да бъде същото след големия пожар снощи, но малка част от красотите на района успяхме да запечатаме наскоро с режисьора Джейсън Брад Люис в първия ми клип #ПиринскиОрли\", написа той в страницата си във фейсбук.   Именно режисьорът, който преди седмица се превърна в сензация с участието си в кулинарното реалити \"Черешката на тортата\" е избрал мястото за снимките. \"Никога преди това не бях ходил там, но се оказа, че е уникално красиво. Прекарахме няколко незабравими часа докато снимахме\", сподели още Валентин Велчев.   Песента \"Пирински орли\" е написана от Ели Кордева, а аранжиментът е на Светослав Лобошки. На последното издание на фестивала Пирин Фолк в Сандански получи наградата на журналистическото жури. Видеоклипът се излъчва едновременно в двете водещи музикални телевизии Планета Фолк и Фен Фолк, както и в канала на Валентин Велчев в YouTube.", "date": "2020.01.23", "title": "Хитът на Пирин Фолк е сниман на Драгоманското блато преди пожара (Видео)"}
{"url": "http://epicenter.bg/article/Chetiri-organizatsii-na-fenove-na--quot-Levski-quot--prashtat-predstaviteli-za-sreshtata-s-premiera-/204732/8/0", "text": "Четири организации на привърженици на ФК \"Левски\" ще изпратят свои представители за срещата с премиера Бойко Борисов утре. Това става ясно от        Уважаеми Левскари и представители на медиите,    Във връзка с огромния интерес към предстоящата среща с министър-председателя Бойко Борисов, Ви информираме, че \"синята\" общност ще бъде представлявана от четири организации на привържениците на най-обичания футболен клуб в България.    От страна на „Националния клуб на привържениците на \"Левски\"“ на срещата ще отидат Степан Хиндлиян и членът на управителния съвет Димитър Костадинов.    Тръст \"Синя България\" ще се представлява от председателя Даниел Стрезов.    „Ултрас \"Левски\"“ ще се представлява от председателя Адриан Петров.    Сдружение \"Сини сърца\" от председателя Илия Христов.    Резултатите от срещата ще бъдат оповестени след нейния край. ", "date": "2020.01.23", "title": "Четири организации на фенове на \"Левски\" пращат представители за срещата с премиера "}
{"url": "http://epicenter.bg/article/Harvi-Uaynstiyn-vleze-v-sada-za-nay-golemiya-sadeben-protses-ot-poyavata-na--MeToo/204699/10/100", "text": "Харви Уайнстийн влезе в съда в Манхатън във връзка с най-големия съдебен процес от появата на движението #MeToo.     67-годишният Уайнстийн бе обграден от помощници и адвокати, но не използва помощно средство за придвижване, до което прибягва след автомобилната катастрофа през лятото миналата година и последвалата хирургична операция. Запитан дали смята, че съдебният процес ще е справедлив, той отвърна \"Ползвам услугите на добри адвокати\", пише БТА, цитирайки Асошиейтед прес и Франс прес.   Преди повече от две години обвиненията срещу бившия филмов магнат доведоха до възникването на движението #MeToo. Сред обвинителите на Уайнстийн са известни актриси, които се готвят да дадат свидетелски показания или да присъстват на съдебния процес.    заяви актрисата Джесика Барт - звездата от филма \"Приятелю, Тед\". Тя увери, че навремето Уайнстийн я поканил в хотелски апартамент и поискал от нея да му направи масаж.   Адвокатите му са решени да компрометират надеждността на обвиненията.   Битката пред журито от съдебни заседатели, включващо 5 жени и 7 мъже, ще бъде оглавявана от две жени - прокурорката Джоан Илузи Орбън и адвокатката на Уайнстийн Дона Ротуно.   Ротуно отбеляза, че поставя под съмнение мотивите на двете основни обвинителки на клиента ѝ - бившата асистентка на продукция Мими Хейли, която твърди, че Уайнстийн я е нападнал сексуално през 2006 г., и друга жена, чието име се пази в тайна.   Харви Уайнстийн може да получи доживотна присъда, ако бъде признат за виновен.", "date": "2020.01.23", "title": "Харви Уайнстийн влезе в съда за най-големия съдебен процес от появата на #MeToo"}
{"url": "http://epicenter.bg/article/Rasel-Krou-pokaza-kak-izglezhda-fermata-mu-v-Avstraliya-sled-pozharite-i-dazhdovete/204705/10/100", "text": "Ръсел Кроу качи в Twitter две снимки, направени във фермата му в Австралия. На снимките \"преди и след\" се вижда полето, малко езерце и дървета.   „Моята земя преди 10 седмици след преминаването на пожара през нея и тази сутрин след дъжда, който продължи цял уикенд“, написа актьорът под поста.   Източник: Канал 3", "date": "2020.01.23", "title": "Ръсел Кроу показа как изглежда фермата му в Австралия след пожарите и дъждовете (Снимки)"}
{"url": "http://epicenter.bg/article/Beliyat-dom-otbelyaza-15-godishninata-na-Donald-Tramp-i-Melaniya-s-nevizhdana-dosega-snimka/204736/10/99", "text": "Белият дом отбеляза 15-годишнината от сватбата на американския президент Доналд Тръмп и съпругата му Мелания, като в официалния си профил сподели непоказвана до този момент снимка на двойката. \r\n \r\n Посланието към нея гласи:   На снимката съпрузите танцуват в бляскава бална зала под звуците на класическа музика, изпълнявана на живо. Мелания, облечена в дълга бяла рокля, мило се усмихва в прегръдката на любимия си.   Двамата се ожениха на пищна церемония в Палм Бийч, Флорида на 22 януари 2005 г. На сватбата им свири Били Джоуел и събитието бе посетено от важни и известни гости, включително Бил и Хилъри Клинтън. По повод сватбата си Мелания озари корицата на Vogue.   Източник: Дир.бг", "date": "2020.01.23", "title": "Белият дом отбеляза 15-та годишнина на Доналд и Мелания Тръмп с невиждана досега снимка (Галерия)"}
{"url": "http://epicenter.bg/article/Globiha-Volkswagen-sas-135-miliona-evro-v-Kanada/204703/7/0", "text": "Германският автомобилен концерн Фолксваген (Volkswagen) беше глобен 196, 5 милиона канадски долара (135 милиона евро) от съд в Торонто, след като се призна за виновен по 58 обвинения в нарушение на канадските закони за околната среда в световния скандал с манипулирането на данните за дизеловите емисии на негови коли, предадоха Франс прес и ДПА, цитира Новини.бг.    Фолксваген беше обвинен през декември м.г. от канадските власти, че в периода между 2008 и 2015 г. е внесъл в страната близо 128 000 автомобила, които са нарушавали местните норми за емисии отработени газове.    Съдът валидира постигнато извънсъдебно споразумение за това равнище на глобата между автомобилостроителя и канадското правителство.  През 2015 г. Фолксваген призна, че е оборудвал близо 11 милиона от автомобилите си със софтуер, подаващ неверни данни за количеството емисии отработени газове на дизеловите им двигатели, с което се е създавало лъжливото впечатление, че тези коли са по-екологични, отколкото са били в действителност.    До момента скандалът е струвал на Фолксваген над 30 милиарда евро в съдебни разноски, глоби и обезщетения в редица страни, главно в САЩ.", "date": "2020.01.23", "title": "Глобиха Фолксваген със 135 милиона евро в Канада"}
{"url": "http://epicenter.bg/article/Ruskata-Darzhavna-duma-prie-na-parvo-chetene-proektozakona-na-Putin-za-izmenenie-na-Konstitutsiyata/204712/7/0", "text": "Руската Държавна дума (долна камара) прие на първо четене проектозакона за изменение на Конституцията, внесен от руския президент Владимир Путин, предава TACC, цитирана от \"Фокус\".    Предложението предвижда, наред с други неща, разширяването на правомощията на парламента, както и на Конституционния съд на Руската федерация, забраната на висшите служители да имат разрешение за пребиваване в други страни, ограничаване на броя на президентските мандати, приоритет на Конституцията над международните споразумения и засилване на социалните задължения на държавата.    Законопроектът беше приет единодушно, като в подкрепа за него гласуваха 432 депутати. Следващата стъпка ще бъде подготовката на измененията за гласуване при второ четене, което може да се случи в средата на февруари.  ", "date": "2020.01.23", "title": "Руската Държавна дума прие на първо четене проектозакона на Путин за изменение на Конституцията"}
{"url": "http://epicenter.bg/article/Smartonosniyat-kitayski-virus-stigna-i-do-SASht--16-dushi-byaha-postaveni-pod-nablyudenie-/204723/7/0", "text": "Поне 16 души, които са били в близък контакт до първия диагностициран като носител на новия китайски вирус в САЩ бяха поставени под наблюдение, предават Reuters и Агенция \"Фокус\".    Вирусът се разпространява бързо и притесненията за неговата леталност се увеличават, след като за малко повече от ден смъртните случаи, причинени от него, се покачиха от 9 на 17 души.    Пациентът, който е първият случай в САЩ на заразен с вируса, е 30 годишен мъж, и няма опасност за живота му. Той ще бъде изписан от болницата в скоро време, твърдят от Регионалният медицински център в Еверет, Вашингтон.    Засега никой от поставените под наблюдение не е показал симптоми на болестта, заяви Джон Вайсман, регионален министър на здравеопазването за щата Вашингтон. На този етап, според американската здравна служба, рискът за обществото е нисък.    Американският гражданин вероятно е бил заразен през ноември и декември 2019 г., след като е пътувал до родния си град Ухан, където вирусът беше за първи път регистриран и беше диагностициран като първия заразен в САЩ на 20 януари.    Вирусът, който причинява дихателни проблеми, беше асоцииран с пазара за морски дарове в Ухан, най-големият град централната част на Китай.  „Очаквам, че в един момент ще имаме и повече случаи на този вирус в САЩ“, каза Вайсман. В момента се вземат мерки за да се установи дали няма заразени и в самолета, в който 30-годишният американец е пътувал. Освен това в момента всички полети от китайският град до САЩ биват пренасочвани до няколко летища в страната, където пътниците биват преглеждани за симптоми на болестта.    Според Вайсман, за да бъде заразен, човек трябва да се намира за дълго време в близост до болен преносител на вируса. Той допълни че вирусът се предава по въздушнокапков път.    Засега 16-те души са поставени само под наблюдение, и няма планове за карантина, освен ако не се окаже, че някой от тях също е заразен.    Междувременно още един град в централната част на Китай беше отцепен и поставен под карантина в опит да бъде спряно разпространението на новия вирус, който беше регистриран за първи път в град Ухан, предава AFP.    Железопътната гара на град Хуанганг, град с популация 7,5 млн души на 70 км от Ухан ще бъде затворена временно, считано от 24 януари, а всички автомобили влизащи и излизащи от града ще бъдат проверявани. Освен това в града ще бъдат затворени кината и баровете.    Освен това ще бъде затворена и гарата в близкия град Ежу, с милион души население, макар там да не е обявявана карантина.    Новият вирус за момента е причинил 17 смъртни случая, като всички регистрирани носители на болестта са около 600 души, според последните данни. Заразени има и в съседните Япония и Южна Корея, а един носител на болестта беше регистриран и в САЩ.  ", "date": "2020.01.23", "title": "Смъртоносният китайски вирус стигна и до САЩ, 16 души бяха поставени под наблюдение "}
{"url": "http://epicenter.bg/article/Otvaryat-Notr-dam-sled-pet-godini/204729/7/0", "text": "Специалният представител на френския президент Макрон за реконструкцията на \"Нотр Дам\" генерал Жан-Луи Жоржлен потвърди, че е планирано катедралата отново да отвори врати след 5 години, предаде \"Монитор\", цитирайки Франс прес.    Пред комисията за културата в Сената той отговори с чувство за хумор на многобройните оспорвания на неговия стил на работа. \"Тук съм, за да се върви напред без отлагане\", каза той.    \"Ролята ми е да отстраня всичко, което би могло да забави възстановителните работи. След 5 години - определения от държавния глава срок, ще бъдете поканени да посетите \"Нотр Дам\". Това обаче не означава, че всичко ще е приключило. Няма да прибързваме, за да спазим срока. Ще работим за бъдещето. Възстановителните работи ще започнат през 2021 г., защото се предхождат от изследвания.\"", "date": "2020.01.23", "title": "Отварят Нотр дам след пет години"}
{"url": "http://epicenter.bg/article/Italianskiyat-premier-napusna-foruma-v-Davos-zaradi-nazryavashta-politicheska-kriza-u-doma/204731/7/0", "text": "Италианският премиер Джузепе Конте отмени пътуването си до швейцарския курорт Давос, където в момента се провеждат събитията от Световния икономически форум, след като председателят на движение „Пет звезди“ Луиджи Ди Майо, част от управляващата коалиция, подаде оставка вчера, предава Reuters, цитирана от Агенция \"Фокус\". От пресслужбата на премиера не обясниха в детайли причината за отмяната на полета на Конте, но заявиха, че той ще остане в Рим, за да работи по „спешни въпроси“. Ди Майо, който служи и като външен министър на Италия, е част от кабинета от 2018 г., когато беше формирана предишната коалиция. Тогава „Пет звезди“ получиха 33% от вота на избирателите в Италия. Той напусна поста си на председател на движението след вълна от оставки в правителството, които застрашиха неговата стабилност.  Оставката на Ди Майо само допринася за продължаващата политическа криза в Италия, малко пред местните избори, където опозиционната партия на Матео Салвини се очаква да набере скорост и да засили исканията си за нови парламентарни избори. Италианското правителство е стабилно, според министъра на финансите Роберто Гуалтиери, който заяви по-рано, че управляващата коалиция няма да се разпадне, а движение „Пет звезди“ ще продължи да я подкрепя. „Партията вече заяви, че е посветена на стабилността на правителството. Така че нищо няма да се промени“, каза той в интервю за телевизия  .", "date": "2020.01.23", "title": "Италианският премиер напусна форума в Давос заради назряваща политическа криза у дома"}
{"url": "http://epicenter.bg/article/Putin-i-Netanyahu-se-sreshtnaha-v-Erusalim/204735/7/0", "text": "Президентът на Русия пристигна в Израел за възпоменателните церемонии за Холокоста. Путин и Пенс са в Израел за един ден и ще отбележат 75-годишнината от освобождаването на лагера Аушвиц, предава РИА Новости, цитирана от Агенция \"Фокус\". \"Току-що завършихме прекрасна среща с президента на Руската федерация. В края на тази среща президентът се съгласи да се срещне с майката на Наама Яфа Исахар\", каза премиерът на Израел Бенямин Нетаняху и благодари на руския президент. Той говори за гражданката на Израел, която в средата на декември беше осъдена в Русия на седем и половина години затвор за контрабанда и притежание на наркотици. Тя беше задържана на 9 април в транзитната зона на летище Шереметево. В раницата на момичето бяха намерени 9,6 грама хашиш. Самата Исахар призна, че умишлено е носила в себе си хашиш, но за лично ползване и без намерение да го продава.  Руският президент Владимир Путин заяви, че позицията на Бенямин Нетаняху по отношение на осъдената в Русия израелска жена му е известна, и това ще бъде взето предвид при вземането на окончателното решение. Той отбеляза, че днес Исахар ще бъде посетена от комисаря по правата на човека в Руската федерация. Защитата на Исахар подаде жалба срещу присъдата в Европейския съд за правата на човека и се подготвя да обжалва решението на Московския съд.   В Израел пристигна и вицепрезидентът на САЩ Майк Пенс, който се присъедини към 40 други лидери и водещи политически фигури от целия свят за възпоменателните събития за Холокоста, което е разглеждано като една от най-големите дипломатически срещи, които някога са се провеждали в страната. Президентът на България Румен Радев също е гост на събитието.    Очаква се президентът на Русия да открие заедно със своя израелски колега Риувен Ривлин монумент в Ерусалим в памет на войниците и жителите на Ленинград, сега Санкт Петербург, загинали през Втората световна война, преди да посети и церемонията по случай освобождаването на Аушвиц. Според информацията в медиите, разговорите ще включват и позицията на Израел по повод войната на думи между Полша и Москва за историята и отговорността на СССР за започването на Втората световна война. Очаква се Русия да потърси подкрепата на Израел по случая. По-рано Ривлин намекна, че Тел Авив може да остане неутрален в този спор. „Историческите проучвания трябва да бъдат оставени на историците. Ролята на политическите лидери е да оформят бъдещето“, каза той. Очаква се Нетаняху да проведе двустранен разговор и с Пенс, както и с американския посланик в Израел Дейвид Фридман. Тази среща идва сред информацията, че Белият дом обмисля най-сетне да излезе със своя план за мир между Тел Авив и Палестинската автономия, въпреки че по-рано имаше информация, че това ще се случи едва след идните поредни избори в страната.  Очаква се той да се срещне и с говорителя на Камарата на представителите на САЩ Нанси Пелоси, която също пристигна в Израел, малко преди Пенс.    ", "date": "2020.01.23", "title": "Путин, Майк Пенс и други лидери се събраха в Израел за възпоменателната церемония за Холокоста"}
{"url": "http://epicenter.bg/article/Putin-v-Erusalim--Antisemitizmat-vinagi-zavarshva-s--quot-Osvientsim-quot--/204740/7/0", "text": "Руският президент Владимир Путин нарече справедлив гнева срещу нацистите и престъпленията на нацизма през Втората световна война. \"Нито една кинохроника не може да предаде тази трагедия\", подчерта той при откриването на паметник на жителите и защитниците на Ленинград по време на блокадата \"Свещ на паметта\" в парка \"Сакер\" в Ерусалим, предава РИА Новости. Путин е 75-ата годишнина от освобождаването на Освиенцим и Деня за възпоменание на Холокоста ще присъстват над 40 държавни и правителствени ръководители от цял свят.    Руският лидер отбеляза, че в историята има много примери за храброст и жертвоготовност, но блокадата на Ленинград и Холокостът няма с какво да бъдат сравнени.    \"Нашият общ справедлив гняв срещу престъпленията на нацизма е познат на целия свят. Фактите, отразени в документите, ни ужасяват, но нито един докеминт, нито един разказ или дневник, нито една кинохроника не може да предаде какво наистина са понесли холата тогава\", заяви Путин.    Антисемитизмът завършва с Освенцим, трябва да бъдем много внимателни, за да не допуснем повторение на това в бъдеще и да се противопоставяме на всякакви прояви на ксенофобия, независимо откъде идват, заяви руският президент.    \"Вие казахте, че ни е неизвестно къде завършва антисемитизмът. За съжаление, ние знаем - това завършва с Освиенцим. За това трябва да се противопоставяме на всяка прояма на ксенофобия или антисемитизъм\", обърна се Путин към израелския президент Реувен Ривлин по време на срещата между двамата.    Руският лидер подчерта, че Червената армия не само е освободила Освиенцим, но е дала и решителен принос за борбата с нацизма.    \"И съветският народ, руският народ много пострада по време на тази война\", заяви той.    Холокостът е обща трагедия за Русия и Израел, заяви Путин на срещата си с Ривлин, като отбеляза, че 40% от избитите от нацистите евреи са били от Съветския съюз.     ", "date": "2020.01.23", "title": "Путин в Ерусалим: Антисемитизмът винаги завършва с \"Освиенцим\"! "}
{"url": "http://epicenter.bg/article/Dnes-e-poklonenieto-pred-akad--Blagovest-Sendov/204674/2/0", "text": "Поклонението пред акад. Благовест Сендов е днес от 11.00 часа в сградата на Народното събрание, на площад \"Княз Александър Първи\". Това съобщи пресцентърът на Българската академия на науките /БАН/.    Акад. Сендов почина на 19 януари тази годинаслед кратко боледуване на 87 г.одини. Световноизвестният български математик, изтъкнат държавник и общественик е роден на 08.02.1932 г. в Асеновград. През 1956 г. завършва „Математика” в Математическия факултет на СУ „Св. Кл. Охридски”, в периода 1960-1961 г. специализира в Московския държавен университет, през 1964 г. защитава кандидатска дисертация, а през 1967 г. докторска дисертация. През 1968 г. е избран за професор по изчислителна математика, през 1974 г. - за член-кореспондент на БАН, а през 1981 г. за академик.   Акад. Сендов е най-младият доктор на науките, най-младият професор и най-младият ректор на Софийския университет. Научните интереси и постижения на акад. Сендов са в областта на теорията на апроксимациите, математическото моделиране (по-специално в математическата биология), числените методи и информатиката, както и в направление „Хаусдорфови апроксимации“, чието начало той постави. Акад. Сендов създаде световно известна българска школа в тези направления.   Научното творчество на акад. Сендов е събрано в стотици публикации, от които над 200 научни труда, 4 монографии, много учебници и популярни статии.   Богата е административната дейност на акад. Сендов. През периода 1967 г.–1970 г. е заместник-директор на Математическия институт с Изчислителен център на БАН; през 1970 г.-1973 г. е декан на Математическия факултет при Софийския университет, през 1973 г.–1979 г. е ректор на Софийския университет, през 1980 г. е избран за заместник-председател на БАН, през периода 1982 г.-1988 г. е първи заместник-председател на БАН и главен научен секретар на БАН, а през периода 1988 г.–1991 г. е председател на БАН.   В различни периоди е член на Комисията по математика и физика на ВАК, Комисията за Димитровски награди, Националния комитет по математика и други национални и международни органи. През 1980 г. е избран за подпредседател на Световния съвет за мира. Член е на редица чуждестранни академии. През периода 1989 г.–1992 г. е председател на Международната федерация за обработка на информацията (IFIP). Акад. Сендов е народен представител в 36-то Народно събрание на Република България, председател на 37-то Народно събрание, а по време на 38-то Народно събрание е заместник-председател на НС. През периода 2004 г.–2009 г. акад. Сендов беше посланик на България в Япония.   Акад. Сендов е пионер в редица нововъведения в областта на образованието. През 70-те години на ХХ век акад. Сендов въведе в Математическия факултет на Софийския университет тристепенното обучение (бакалавър, магистър и аспирант – понастоящем докторант), което сега е широко разпространено във всички университети. През 80-те години създадената от него Проблемна група в образованието предложи нови методи на преподаване в училище, основаващи се и на зараждащите се модерни технологии.   Дълъг е списъкът на наградите, които акад. Сендов е получавал през годините като признание на неговата научна, административна и обществена дейност. През 1969 г. е удостоен с Димитровска награда в областта на науките; през 1970 г. е избран за член на Американското математическо дружество; през 1976 г. е избран за почетен доктор на Московския университет; през 1981 г. е удостоен със званието „Народен деятел на науката“; през 1982 г. е награден с Орден „Народна Република България – I-ва степен“. Акад. Сендов е носител и на Орден „Кирил и Методий – I-ва степен“ и др.   Акад. Сендов беше патриот и човек с голяма енергия, ентусиазъм, трудолюбие и воля за реализация на неговите идеи.    С кончината на академик Благовест Сендов Българската академия на науките и българската наука загуби един голям учен, общественик и достойна за уважение личност, се казва в съобщението на БАН.", "date": "2020.01.23", "title": "Днес е поклонението пред акад. Благовест Сендов"}
{"url": "http://epicenter.bg/article/Parlamentat-prie-promeni-v-Zakona-za-veterinarnomeditsinskata-deynost-na-parvo-chetene/204708/2/0", "text": "Парламентът прие промени в Закона за ветеринарномедицинската дейност на първо четене, предаде Агенция „Фокус“.   Измененията са внесени от Министерски съвет и „за“ тях гласуваха - 108 народни представители, „против“ - 2 и „въздържали се“ - 32, с което те бяха приети. Законопроектът касае прилагането на ефективен официален контрол по отношение на неприложени профилактични ветеринарномедицински мерки, мерки за ликвидиране на възникнали болести и при проследяване на нерегистрирани животновъдни обекти и неидентифицирани животни. Промените са свързани и с облекчаване на режима за регистрация на личните стопанства. Регламентират се и допълнителни задължения за собствениците и ползвателите на животновъдни обекти. Те са свързани със спазване на изискванията за идентификация на животните и опазване на здравословното им състояние. Измененията касаят и спазване на изискванията за хуманно отношение към животните и документиране на движението от и към животновъдните обекти, както и създаване и изпълнение на програми за самоконтрол на болести и спазване на определени изисквания при населване на животновъдните обекти и прилагане на спешни мерки при констатиране на заразна болест в обектите. Регламентират се допълнителни задължения и за кметовете и кметските наместници. Съгласно текстовете, те ще следва да предприемат мерки за намаляване на риска от възникване и разпространение на заразни болести по животните, а в случаи на възникване на такива, да оказват съдействие при прилагането на мерки за тяхното ограничаване и ликвидиране.   \"Надявам се, че с всички промени в нормативната уредба България ще намали щетите от АЧС\", каза министърът на земеделието Десислава Танева по време на представянето на законопроекта.   „Надявам се и вярвам, че с приемането на всички промени в нормативната уредба, със стриктното изпълнение на всички нови задължения, България ще може да се справи значително по-успешно и да намалим щетите от това и в средносрочен план да вървим към изкореняване на заболяването. За всичко ново, което се случва в света по отношение на намиране на лечение, ние ще ви информираме своевременно. Всички предложения, които са в посоката на целите на това изменение, ние в дълбочина ще ги разгледаме. Всичко, което ще помогне да постигнем целите, ще бъде прието от нас“, допълни министърът.", "date": "2020.01.23", "title": "Парламентът прие промени в Закона за ветеринарномедицинската дейност на първо четене"}
{"url": "http://epicenter.bg/article/Stolichna-obshtina-obnovyava-s-evropeyski-sredstva-3-uchilishta-/204709/2/0", "text": "Столичната община обновява с европейски средства 3 столични училища– 28 СУ „Алеко Константинов“ в район „Красна поляна“, 48 ОУ „Йосиф Ковачев“ в район „Сердика“ и 1 СУ „Пенчо Славейков“ в район „Оборище“. Това съобщиха от пресцентъра на СО    По време на строителните дейности в трите училища ще бъдат внедрени мерки за енергийна ефективност и ще бъде изградена достъпна среда. Проектите включват ремонт на инсталациите и на покрива и поставяне на нови мълниезащитни инсталации, както и облагородяване на дворовете на училищата.    Като част от цялата модернизация на учебната база се предвижда и монтаж на ново оборудване и обзавеждане за трите училища.    Столичната община кандидатства за европейско финансиране по Оперативна програма „Региони в растеж“ 2014- 2020 г с проект „Изграждане, основен ремонт/ реконструкция на 3 училища на територията на Столична община“.    Общата стойност на проектното предложение е 7 448 842 лева с ДДС, като безвъзмездната финансова помощ е 6 505 969 лева, а собственият принос за реализация на проектите е 942 873 лева.  ", "date": "2020.01.23", "title": "Столична община обновява с европейски средства 3 училища "}
{"url": "http://epicenter.bg/article/Avramova--Kamarata-na-stroitelite-shte-pomogne-za-izgrazhdaneto-na-pompena-stantsiya-i-vodoprovod-za-Pern/204711/2/0", "text": "Камарата на строителите в България откликна и поиска среща с премиера Борисов. Предложиха на правителството помощ и подкрепа за изграждане на помпена станция и водопровод от село Мало Бучино до Перник. Това съобщи министърът на регионалното развитие и благоустройството Петя Аврамова, предаде репортер на Агенция „Фокус“.   Преди това в Министерски съвет министър-председателят Бойко Борисов се срещна с изпълнителния директор на Камарата на строителите в България (КСБ) Валентин Николов и с председателя на Контролния съвет на КСБ Благой Козарев. В срещата участваха също вицепремиерът Томислав Дончев и министрите Емил Караниколов, Петя Аврамова и Емил Димитров. „Пълна мобилизация на всички фирми, които имат опит в изграждането на ВиК мрежа така, че максимално бързо водопроводът да бъде изпълнен. Благодаря от името на премиера правителството за готовността в тази критична ситуация за помощта, която фирмите в България ще окажат за справяне с проблем“, допълни още тя.  ", "date": "2020.01.23", "title": "Аврамова: Камарата на строителите ще помогне за изграждането на водопровода от Мало Бучино до Перник"}
{"url": "http://epicenter.bg/article/Broyat-na-zarazenite-ot-koronavirusa-v-Kitay-nadhvarli-570/204678/7/0", "text": "Броят на заразените в Китай от коронавируса от нов тип надхвърли 570 души, съобщи в четвъртък Държавният комитет по хигиена и здраве на Китай.    По-рано вестник „People Daily“, позовавайки се на официални данни, информира за 554 случая в 27 региона на страната. Починали са 17 души.    Според актуализирани данни 95 заразени са в критично състояние. Повече от 5 800 души, които са били в близък контакт с болните, всички са под карантина.    Според публикуваните статистически данни, повечето случаи са регистрирани в провинция Хубей, административният център на който е град Ухан, откъдето започва разпространението на епидемията. Първият случай е открит на територията на провинция Хейлундзян, която граничи с Русия. В Пекин броят на заразените се е увеличил с още четирима души, до 14 души.    На второ място сред регионите по брой на случаите на коронавируса е южната провинция Гуангдонг, следвана от Чжецзян и Шанхай.    Правителството на Китай въведе засилени мерки за предотвратяване на възникващата епидемия, поддържайки активни контакти със Световната здравна организация. Според властите, борбата срещу разпространението на пневмонията е в “най-критичния етап”. Според специалисти, вирус с инкубационен период от две седмици се разпространява главно от капчици във въздуха, но дивите животни се превръщат в основен източник, съдейки от анализ на компетентните правителствени агенции.      ", "date": "2020.01.23", "title": "Броят на заразените от коронавируса в Китай надхвърли 570"}
{"url": "http://epicenter.bg/article/Strelba-s-edin-ubit-i-7-raneni-v-Siatal/204679/7/0", "text": "Един човек беше убит, а седем други, сред които дете, са ранени при стрелба в центъра на американския град Сиатъл, предава БНТ.    По данни на полицията жертвата е жена.  Стрелецът е избягал и се издирва.    Според очевидци до престрелката се е стигнало след спор между двама мъже. Инцидентът е станал в близост до верига за бързо хранене. Това е трети подобен случай за последните два дни.", "date": "2020.01.23", "title": "Стрелба с един убит и 7 ранени в Сиатъл (ВИДЕО)"}
{"url": "http://epicenter.bg/article/Trus-5-6-po-Rihter-udari-Turtsiya--useten-i-v-Balgariya/204681/7/0", "text": "Земетресение с магнитуд 5,6 разтърси западната част на Турция на 15 км източно от град Киркагач, съобщи Геофизическият център на САЩ, цитиран от Ройтерс. Европейско-средиземноморският сеизмологичен център, допълва, че епицентърът на земетресението е бил на 94 км източно от град Измир.    Трусът е усетен силно в Западна Турция и по-слабо на гръцките острови в Егейско море, както и в Югоизточна България. Засега няма информация за пострадали хора и нанесени материални щети.", "date": "2020.01.23", "title": "Трус 5.6 по Рихтер удари Турция, усетен и в България"}
{"url": "http://epicenter.bg/article/Vashington-zaplashi-naslednika-na-gen--Soleymani-sas-sashtata-sadba/204696/7/0", "text": "Специалният представител на САЩ за Иран Брайън Хук заяви, че наследникът на Касем Сулеймани ще бъде сполетян от същата съдба, ако убива американци, предаде Ройтерс, цитирана от dir.bg. Иранския генерал бе убит при американски въздушен удар на 2 януари.   Ден след убийството на командващия елитните сили \"Ал Кудс\" към Корпуса на гвардейците на ислямската революция, върховият ръководител на Иран назначи на мястото му неговия заместник, Есмаил Гаани. Новият командир на \"Ал Кудс\" обеща, че ще продължи курса на своя предшественик.    \"Ако Гаани следва същия път и продължи да убива американци, ще срещне същата съдба\", заяви Хук пред арабския вестник \"Аш Шарк ал Аусат\".    Той добави, че президентът на САЩ Доналд Тръмп отдавна ясно е заявил, че \"всяко нападение срещу американци или американски интереси ще срещне решителен отговор\".    \"Това не е нова заплаха. Президентът винаги е казвал, че ще отвръща решително, за да защити американските интереси\", посочи Хук в интервюто, взето в Давос.", "date": "2020.01.23", "title": "Вашингтон заплаши наследника на ген. Сулеймани със същата съдба"}
{"url": "http://epicenter.bg/article/Dzhonsan--Velikobritaniya-e-gotova-da-izleze-ot-ES-na-31-yanuari-/204697/7/0", "text": "Британският премиер Борис Джонсън е уверен, че след приемането на законопроекта за Брекзит от двете камари на парламента на страната, кралството е готово да напусне ЕС на определената дата – 31 януари. Изявлението на министър-председателя беше разпространено в сряда вечерта от Даунинг стрийт 10.    “Парламентът прие законопроекта за напускане на Европейския съюз. Това означава, че Обединеното кралство ще напусне ЕС на 31 януари и ще продължи напред. Понякога изглеждаше, че никога няма да преминем финалната линия на Брекзит, но накрая успяхме”, каза Джонсън, като призова за прекратяване на споровете между привърженици и противници на Брекзит и се съсредоточи върху решаването на належащите проблеми на кралството, борбата с престъпността и подобряването на работата на болниците.    След като законопроектът беше одобрен от Камарата на общините, той беше гласуван и от Камарата на лордовете на британския парламент в сряда вечерта.   Сега документът трябва да бъде подписан от кралица Елизабет II. Очаква се това да се случи в четвъртък или петък, след което документът, определящ условията за излизане на страната от ЕС, ще придобие силата на закон. Това ще позволи на Обединеното кралство и ЕС да ратифицират споразумението за Брезит, което трябва да бъде направено през следващите дни. Ръководителят на Европейската комисия Урсула фон дер Лайен и председателят на Европейския съвет Шарл Мишел в петък ще подпишат необходимите документи в Брюксел, а на 29 януари споразумението ще бъде финализирано от Европейския парламент.    От Даунинг Стрийт подчертават, че страните ще имат време да изпълнят всички необходими формалности и Великобритания ще е готова да напусне ЕС в 23:00 ч., 31 януари местно време.", "date": "2020.01.23", "title": "Джонсън: Великобритания е готова да излезе от ЕС на 31 януари "}
{"url": "http://epicenter.bg/article/Tramp-postavi-nov-prezidentski-rekord-za-nay-mnogo-tuitove-v-edin-den/204698/7/0", "text": " постави президентски рекорд за най-много туитове в един ден, съобщи интернет порталът Factba.se, който компилира и анализира данни за официалните изявления на Тръмп, предадоха АП и ТАСС, цитира Дарикнюз. Предишният рекорд на Тръмп като президент по този показател е бил  в първия ден на заседанието на юридическата комисия на Камарата на представителите на САЩ на 12 декември м.г. за одобряване на две обвинения за неговия импийчмънт. Той е подобрил  откъдето е туитнал и ретуитнал 142 туита.    Повечето послания на американския президент към неговите над главно ретуитвания на послания, видеоклипове и снимки от републиканци по този повод, както и критики на Тръмп към Адам Шиф, който е главният обвинител на демократите в процеса. . Повечето от тях в този ден са били за рекламиране на неговото телевизионно риалити шоу \"Стажантът\".", "date": "2020.01.23", "title": "Тръмп постави нов президентски рекорд за най-много туитове в един ден"}
{"url": "http://epicenter.bg/article/46-godishen-balgarin-e-zadarzhan-pri-zrelishtna-operatsiya-v-Germaniya/204714/7/0", "text": "46-годишен българин бе задържан при зрелищна операция в Германия, след като е бил заподозрян за кървавия разстрел на 43-годишния свой сънародник край испанския курортен град Марбея през октомври миналата година, предава Нова тв. \r\n \r\n Сигналът за намереното тяло в канавка край път A-7176 бе подаден 27 октомври. Предната вечер българинът е бил обявен за издирване, след като съпругата му сигнализирала в полицията, че е излязъл в петък вечерта от дома им и не се е прибрал. Семейството живеело в Испания от 3 години, а преди това е било в Южна Африка. При аутопсията, извършена в Института по съдебна медицина в Малага, патоанатомите са извадили 14 куршума от тялото на 43-годишния мъж. Процедурата е продължила два дни, тъй като се е наложило употребата на рентген, за да бъдат открити всички куршуми. \r\n \r\n Акцията по задържането на заподозрения е съвместна между германските и испанските власти. В продължение на 10 дни разследващите са следили 46-годишния мъж преди да го арестуват. При обиск в дома и колата му е открит наркотик – 5,6 кг кокаин в тайник, намерени са и пистолет, както и множество регистрационни табели на автомобили. Автомобилът му е иззет за експертизи, защото са открити и следи от кръв, които се предполага, че са на жертвата. Предвижда се българинът да бъде екстрадиран в Испания, където срещу него да започне съдебен процес. \r\n \r\n Разследващите смятат, че българинът е пристигнал в Коста дел Сол няколко дни преди да извърши кървавото убийство на своя сънародник. Към момента работната версия за разстрела е разчистване на сметки между съперничещи си в наркоразпространението банди.    Срещу задържания ще бъдат повдигнати обвинения за убийство, наркотрафик, фалшифициране на документи и незаконно притежаване на оръжие.  ", "date": "2020.01.23", "title": "Зрелищен арест на българин в Германия заради убийството на сънародник в Марбея (СНИМКИ, ВИДЕО) "}
{"url": "http://epicenter.bg/article/Balgariya-pak-e-nay-korumpiranata-darzhava-v-ES/204713/2/0", "text": "България отново е най-корумпираната държава в ЕС и региона на Източна Европа, според годишния Глобален корупционен индекс за 2019 година (CPI) на „Трансперанси интернешанал“. Миналата година тя заемаше също последното място в класацията.   България обаче е на 106 място в света сред 183 страни. В ЕС страната с най-малко корупция е Дания. Тя се нарежда и на първо място в световно отношение, следвана от Нова Зеландия, Финландия, Сингапур и Швеция. А най-корумпирана в света е Сомалия, следвана от Судан, Сирия и Йемен и Венецуела.   Докато точките, отредени на Дания за мерките за справяне с корупцията са 87 от общо 100 точки, то за България те са само 43 /за сравнение миналата година бяха дадени 42 точки на страната ни от възможни 100/. За 2019 г. Румъния и Унгария са с една точка преди нас – 44.   22 държави отбелязват резултати, значително по-добри между 2012 и 2019 г., включително Гърция, Гвиана и Естония, пояснява БНР. Оценката зна CPI спада значително в 21 страни, по-специално Канада, Никарагуа и Австралия.   За период от седем години Гърция се е изкачила напред с оценка от 12 точки повече в сравнение с 2012 г. Италия също е постигнала напредък за този период, като получава 11 точки повече за това.   Правителствата на Канада, Франция, Великобритания и Съединените щати са станали по-корумпирани в очите на експертите и бизнес ръководителите, съставили доклада. САЩ генерират най-нисък резултат от 8 години.   Индексът за справяне с корупцията (CPI) на базирания в Берлин институт класира държавите по възприемани нива на корупция в правителствата и държавните институции по скала от 0 до 100, като нулата показва силно корумпиран публичен сектор.", "date": "2020.01.23", "title": "България пак е най-корумпираната държава в ЕС"}
{"url": "http://epicenter.bg/article/Emil-Karanikolov--Iskame-saglasie-ot-Stolichniya-obshtinski-savet-za-vodopodavaneto-ot--Belmeken-/204716/2/0", "text": " Това съобщи на брифинг министърът на икономиката Емил Караниколов, предаде репортер на Novini.bg.    Имаме готово писмо, всеки момент го изпращаме, очакваме официалното становище от концесионера на \"ВиК София\" и пращаме предложението в Столична община. Доколкото знам, от Столична община са изискали същото становище.  Писмото на концесионера казва, че по тази мрежа могат да се преведат допълнително 400 литра в секунда, при искане от наша страна за 300 литра в секунда, за да може да бъде обезпечено водоподаването в Перник в процес на режим.  заяви Караниколов.    Министърът на регионалното развитие и благоустройството Петя Аврамова съобщи, че с оглед на създалата се ситуация   Ръководството на Камарата декларира пълна мобилизация на всички фирми, така че този водопровод – 13,5 километра, и помпената станция към него да бъдат изпълнени в максимално бързи срокове, поясни регионалният министър.    Камарата на строителите винаги е откликвала при сериозни проблеми, като например бедствията в Бисер и Хитрино. Чувстваме се задължени да помогнем на нашите съграждани. Готови сме с хора и техника да се включим, така че да не оставим този град да страда, посочиха от Камарата.        В момента за нас най-важното е съгласие от Столичния общински съвет и ги моля да ни съдействат да се премине през тяхната мрежа, така че Перник да получава вода, заяви министърът на икономиката.       посочи министърът.    Проверява се водата в язовира до Долна Диканя, Пернишко. Преди два месеца проверка е установила салмонела там, но следващо проучване не е открила бактерията. Възможно е през зимата тя да отива на по-ниски нива на водохранилището и не бива да се рискува със заразяване на язовир \"Студена\", каза Караниколов.   На 6 януари 2019 година в язовир \"Белмекин\" е имало 34 млн. куб. метра и това не е попречило на работа на каскадата Белмекен - Сестримо\", заяви още икономическият министър.              Преди малко Министерският съвет взе решение, с което упълномощи министъра на икономиката, министъра на регионалното развитие и министъра на околната среда и водите в порядъка на днешния ден да поискат от Столичния общински съвет съгласие през мрежата на Столична община, през която минава инфраструктурата на водата, да бъде дадено съгласие води, пренасочени от водосбора на „Белмекен“, през Бели Искър, да преминат към град Перник във връзка с кризата.   Това каза министърът на икономиката Емил Караниколов в изявление в Министерски съвет, предаде репортер на Агенция „Фокус“. „Внасяме предложението в Столична община. Столична община са изискали същото становище. То касае на 100% възможността през мрежата на София, безпрепятствено, без да създадем проблеми вследствие на тази дейност на жители на град София и областта. Становището на концесионера на ВиК-София казва, че по тази мрежа могат да се преведат допълнително 400 литра в секунда, а нашето искане беше за 300 литра в секунда, за да може да бъде обезпечено водоподаването към град Перник. Целта е да възстановим силите на язовир „Студена“, допълни той.  ", "date": "2020.01.23", "title": "Кабинетът прие плана за Перник, иска от СОС разрешение да пусне водата от Белмекен"}
{"url": "http://epicenter.bg/article/Kaloyan-Pargov--Reshenieto-kak-stolitsata-da-pomogne-na-Pernik-tryabva-da-bade-vzeto-informirano-/204717/2/0", "text": "Столичните съветници от БСП ще подкрепят всяко разумно решение да се помогне на Перник във водната криза, заяви техният председател и лидер на БСП-София Калоян Паргов.   „Ние сме готови и събота и неделя да заседаваме, ако се наложи. Ако кметът на София е готова с доклада на база предложението на Министерски съвет, ние можем да заседаваме и в неделя, това не е проблем за нас. Така или иначе, от БСП, пък и всички колеги, ще подкрепим всяко разумно решение и в знак на солидарност ще помогнем на перничани. Стига това да не вреди на софиянци. Разбира се, с едно условие, че отговорността за кризата в Перник няма да бъде размита с това технологично решение, което е временно, за поддържане на водния режим\", каза Паргов, цитиран от \"Фокус\".   Гаранциите, които трябва да бъдат дадени от различните институции и експертни групи, са гаранции за информирано решение, защото все пак ние носим отговорност пред софиянци, подчерта лидерът на БСП – София Калоян Паргов пред журналисти. Той отговори на въпроси, свързани с предложението на Министерския съвет да се осигури вода за Перник през водопровода на София, за което Столичният общински съвет трябва да даде разрешение. „Вчера се чух с кмета на Перник, който също имаше очакване днес да гласуваме решението, но принципно, за да се гласува това решение, трябва да има няколко документа. Решението на Министерския съвет заради пътуването на премиера вчера ще бъде гласувано днес. След това предложението, което е облечено в решение на Министерския съвет, трябва да дойде до Общинския съвет, а кметът на София да го облече в доклад. Трябва да се получат становища и писмено съгласие от „Софийска вода“, тъй като тя е концесионер и има концесионен договор и няма как да минем без тях, както и писмо за съгласие от областната управа на София област“, каза още Паргов пред медиите. „Това, което призовахме на тази сесия, е да получим поне два дни по-рано всички документи, за да се запознаем информирано. Ако е възможно министрите, които бяха тук в понеделник на комисията и им бяха зададени десетки въпроси, трябва да ги обобщят и да отговорят писмено, което ще даде допълнителни гаранции към това решение, което ни предстои да вземем“, допълни още Паргов. „Това, което трябва да подчертая и което изразихме като мнение, е, че гаранциите, които трябва да бъдат дадени от различните институции и експертни групи, са гаранции за информирано решение, защото ние все пак ние носим отговорност пред софиянци. Едно от нещата, които поставихме като условие, е, че „Софийска вода“ е единствената, която може да потвърди, че водопроводната мрежа на София ще издържи и тези спекулации, които се появиха, че ще се пропука мрежата, няма да се случат“, подчерта Паргов. „Язовир „Бели Искър“ е в полуавариен режим и все пак се внимава до какво ниво е водата. Трябва незабавно да се премине към неговото ремонтиране, за да преодолеем и слуховете, и страховете, които има не само в София, но и сред жителите в София област, най-вече в Самоков“, допълни лидерът на БСП – София. „Ние ще подаваме вода, но пък водопроводната мрежа има над 70% загуби. Тоест и спешните ремонти там са належащи, защото все пак водата е ресурс, водата е богатство и тя ще бъде разпиляна по един или по друг начин и няма да отиде по предназначение цялата“, подчерта още той.  ", "date": "2020.01.23", "title": "Паргов: Готови сме да помогнем на Перник в кризата, но държим решението да бъде взето информирано!"}
{"url": "http://epicenter.bg/article/MVnR-s-preporaki-kam-patuvashtite-zad-granitsa-zaradi-razprostranenieto-na-virusa-ot-Kitay/204718/2/0", "text": "МВнР отправя препоръки към пътуващите зад граница българи заради разпространението на новия коронавирус от Китай. Това съобщиха от пресцентъра на Министерството на външните работи. 314 са потвърдените случаи на заразени с новия коронавирус (2019-nCoV) в световен мащаб, сочат официални данни на Световната здравна организация. От тях 309 са в Китай, 2 - в Тайланд, 1 - в Япония и 1 - в Република Корея. 270 от случаите в Китай са регистрирани в град Ухан, провинция Хубей, откъдето се счита, че е започнала епидемията. 51 заразените там са тежко болни, а двама са в критично състояние. В град Ухан се съобщава за 6 смъртни случая. Разпределението на заболелите по региони в Китай е следното: провинция Хубей – 270, провинция Гуандун – 17, община Пекин – 5, община Шанхай – 2, община Чунцин - 1, провинция Чжецзян – 5, провинция Дзянси – 2, провинция Съчуан – 1, община Тиянжин – 2, провинция Хенан – 1, провинция Хунан – 1, провинция Шандонг – 1, провинция Юнан – 1 и Тайван – 1. По информация на българското посолство в Пекин с цел ограничаване на разпространението на епидемията от днес, 23 януари 2020 г., местните власти са забранили влизането и излизането от китайския град Ухан, смятан за огнище на заразата, включително и за чуждестранни граждани. Затворени са летищата, а градския транспорт не функционира. Към момента на международното летище в Пекин няма въведени специални мерки, но се препоръчва пътуващите да следят официалната страница на летището за актуална информация. На този етап СЗО не препоръчва ограничаване на пътуването или търговията. Препоръчва се на българските граждани, които пътуват или пребивават зад граница (особено в рисковите дестинации), да спазват следните предпазни мерки: - избягване на близък контакт с хора, страдащи от остри респираторни инфекции; - често миене на ръцете, особено след директен контакт с болни хора или тяхната среда; - избягване на близък контакт с живи или умрели селскостопански или диви животни; - пътуващите със симптоми на остра респираторна инфекция трябва да практикуват етикет за кашлица (да поддържат дистанция, да покриват кашлица и кихане с тъкани или дрехи за еднократна употреба и да мият ръцете си). В случай на симптоми, подсказващи за респираторни заболявания преди, по време или след пътуване, съветваме пътуващите да потърсят медицинска помощ и да споделят историята на пътуванията си със своя лекуващ лекар. При необходимост от съдействие, българските граждани могат да се свържат с посолствата на Република България в региона на следните телефони: - Пекин, Китай, на тел.: +86 10 6532 1946 и в извънработно време на тел.: +86 10 6532 1916; - Джакарта, Индонезия, по всяко време на денонощието на следния телефон: +62 81296000691; - Токио, Япония, на тел.: +81 3 3465 1021 и в извънработно време на тел.: + 81 80 7966 5608; - Сеул, Корея, на тел.: +82 2 794 8625; +82 2 794 8626 и на дежурен телефон в извънработно време: + 82 10 3549 8625; Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg. МВнР препоръчва на българските граждани, при пътувания в чужбина, да се възползват от възможността да се регистрират в рубриката \"Пътувам за…” на следния адрес:  .", "date": "2020.01.23", "title": "МВнР с препоръки към пътуващите зад граница заради разпространението на вируса от Китай"}
{"url": "http://epicenter.bg/article/Kabinetat--Zaetostta-sred-horata-mezhdu-55-i-64-godini-se-uvelichava/204722/2/0", "text": "      Правителството одобри Доклад за отразяване на Националната концепция за насърчаване на активния живот на възрастните хора в България (2012 - 2030 г.) в секторните политики за периода 2017 - 2018 г. Документът представя основните демографски тенденции, предизвикателства и предприети действия от страна на отговорните институции за насърчаване на активния живот на възрастните хора и в отговор на застаряването на населението. В него се отчитат резултатите от заложените мерки за осигуряване на възрастните хора на по-добър достъп до пазара на труда, здравни услуги и учене през целия живот, както и за ограничаване на бедността. Данните показват, че през периода 2017-2018 г. продължава намалението на безработицата и увеличаването на заетостта сред по-възрастното население. През 2017 г. коефициентът на безработица за лицата на 55 и повече години е 5.6%, а през 2018 г. стойността на показателя се е понижил до 4,4%. През 2018 г. заетостта на хората на възраст 55-64 години е била 60,7%, което е с 2,5 процентни пункта повече в сравнение с предходната година. По данни на Агенцията по заетостта през 2018 г. 71 893 души над 50 години са постъпили на работа. Броят им е с 1 196 повече в сравнение с 2017 г. През периода 2017-2018 г. 34 192 души над 50-годишна възраст са били включени в заетост по програми и насърчителни мерки финансирани от държавния бюджет или оперативна програма „Развитие на човешките ресурси“.  В Доклада за отразяване на Националната концепция за насърчаване на активния живот на възрастните хора в България (2012 - 2030 г.) в секторните политики са представени и систематизирани наличните към момента статистически и административни данни, които представляват важна основа за предприемане на действия за адаптиране на секторните политики към процеса на застаряване на населението.        Правителството призна Сдружение „Национален алианс за социална отговорност“ за национално представителна организация за хората с увреждания за срок от четири години.  Сдружението осъществява дейност в обществена полза като доброволна, независима и недържавна организация в областта на социалното включване посредством активно партньорство с всички заинтересовани страни, имащи отношение към живота на хората с увреждания на европейско, национално и местно ниво.  Основен акцент в дейността на организацията е осигуряване на условия за подкрепа и развитие на доставчиците на услуги и работодатели за хора с увреждания и други социални групи. Сдружението осъществява дейности в обществена полза и работи активно за социалното приобщаване на хората с увреждания в България.        С Постановление на Министерския съвет Координационният съвет за участие на Република България в междуправителствените дейности на Съвета на Европа (СЕ), който беше създаден през 1992 г., бе официално закрит.  Основната цел на Координационния съвет бе да подпомага дейността на държавната администрация при изпълнението на задачите, свързани с членството на България в СЕ. През годините експертизата в отделните администрации, които участват в дейности на СЕ, беше развита и подобно подпомагане и координация от страна на МВнР вече не са необходими.        Министерският съвет одобри участието на Република България в инициативата на Международния валутен фонд (МВФ) за набиране на средства за уреждане на дълга на Сомалия към МВФ, възлизащ на 242 млн. специални права на тираж (СПТ). Сумата, с която страната ни ще се включи, е в размер на 1,48 млн. СПТ.  Инициативата на МВФ е в контекста на реструктуриране на дълга на слаборазвитите страни, които имат просрочени задължения към Фонда.  Реализирането на операцията за Сомалия ще помогне за осигуряване на необходимите допълнителни донорски средства за подкрепа на икономическите реформи и намаляването на бедността в страната.        Министерският съвет прие промени в четири нормативни акта, свързани с висшето образование в България. Това са постановленията за определяне на диференцирани нормативи за издръжка на обучението за един студент по професионални направления, за механизма за диференцирано финансиране на висшето образование, за условията и реда за предоставяне на стипендии на студентите, докторантите и специализантите и за условията и реда за утвърждаване на броя на приеманите за обучение студенти и докторанти в държавните висши училища.  С промените при определяне на диференцираните нормативи се предлага увеличаване на коефициентите, по които се умножава базовия норматив за издръжка на обучението за следните професионални направления: „Педагогика“, „Педагогика на обучението по...“, и „Теория и управление на образованието“, „Икономика“, „Администрация и управление“ и „Туризъм“, \"Социология, антропология и науки за културата\", \"Филология\", \"История и археология\", \"Философия\", \"Религия и теология\", \"Психология\", \"Социални дейности\", \"Право\", \"Обществени комуникации и информационни науки\", \"Политически науки\", \"Математика\", \"Информатика и компютърни науки\", \"Биологически науки\", \"Химически науки\", \"Физически науки\", \"Науки за земята\", \"Електротехника, електроника и автоматика\", \"Машинно инженерство\", \"Комуникационна и компютърна техника\", \"Енергетика\", \"Транспорт, корабоплаване и авиация\", \"Архитектура, строителство и геодезия\", \"Проучване, добив и обработка на полезни изкопаеми\", \"Металургия\", \"Химични технологии\", \"Биотехнологии\", \"Хранителни технологии\", \"Горско стопанство\", \"Общо инженерство\", и \"Материали и материалознание\" „Обществено здраве“, \"Растениевъдство\", \"Растителна защита\" и \"Животновъдство\" и \"Национална сигурност\", с изключение на провежданото обучение от военните академии, висшите военни училища и Академията на МВР, за които коефициентът е различен.  Предложените промени на коефициентите по групи професионални направления ще обхванат студентите и докторантите в първи курс на обучение, приети през учебната 2019/2020 година.  С предлаганите промени се усъвършенства и механизмът за диференцирано финансиране, при който е отчетена необходимостта от инвестиции в определени области на висшето образование за осъществяване на подготовката на специалисти съобразно нуждите на българската икономика. Продължена е политиката, заложена в Стратегията за развитие на висшето образование, за концентриране на финансирането в професионалните направления и висшите училища, получили по-висока оценка за качество и съответствие с потребностите на пазара на труда, преструктуриране към професионални направления, за които се очаква бъдещ недостиг от кадри на пазара на труда и насърчаване на профилната оптимизация. Тя е част от усилията, които МОН полага за повишаване ефективността на публичните разходи в системата на висшето образование.  В условията и реда за предоставяне на стипендии на студентите, докторантите и специализантите от държавните висши училища и научни организации предложените промени предвиждат студентите, за които държавата осигурява средства за издръжката на обучението им по специалности от професионалните направления “Педагогика“, “Педагогика на обучението по...“, “Машинно инженерство“, “Електротехника, електроника и автоматика“, “Енергетика“, “Транспорт, корабоплаване и авиация“, “Материали и материалознание“, “Проучване, добив и обработка на полезни изкопаеми, “Металургия“, “Химични технологии“, “Общо инженерство“ и по защитената специалност „Хидростроителство“ от професионално направление „Архитектура, строителство и геодезия“, да получават ежемесечно стипендии в размер на 100 лв. при определени условия, свързани с индивидуалните резултати от задължителните държавни зрелостни изпити или държавния изпит за придобиване на професионална квалификация. Това изменение има за цел да мотивира завършващите средно образование с най-високи резултати от държавните зрелостни изпити да изберат и да се обучават по специалности от професионални направления с особена значимост за развитието на страната.  Една от промените в постановлението за условията и реда за утвърждаване на броя на приеманите за обучение студенти и докторанти в държавните висши училища е промяната на срока за подаване на заявките на висшите училища за броя на приеманите студенти и докторанти, който е до 10 февруари, вместо, както досега - до 20 февруари.  С цел усъвършенстване на нормативната уредба се предвижда още броят на приеманите за обучение студенти и докторанти по държавни висши училища и по професионални направления да се определя като произведение от максимално допустимия брой на приеманите за обучение студенти и докторанти по съответното професионално направление за всички държавни висши училища и разпределителен коефициент за всяко виеше училище по съответното професионално направление. За целта е разработена Методика за определяне на разпределителен коефициент за всяко виеше училище по професионално направление. Максимално допустимият брой на приеманите студенти и докторанти ще е в зависимост още от броя на завършващите средно образование в съответната учебна година и обвързването на профилната структура на висшето образование с потребностите на пазара на труда и на обществото.  Предложените промени имат за цел да надградят провежданата от Министерството на образованието и науката политика за обезпечаване пазара на труда с необходимите кадри, придобили съответната степен на виеше образование, в средносрочен и дългосрочен план. Те следва да ограничат такива специалности, често неефективни и дублиращи подобни в други висши училища, които са довели до пренасищане с кадри в едни направления и професии за сметка на недостиг в други.        Министерският съвет обяви имот - публична държавна собственост, за имот - частна държавна собственост, и го апортира в капитала на „Информационно обслужване“ АД. Имотът се намира в Плевен и се предоставя от Министерството на финансите поради отпаднала нужда.  С апортирането имотът се трансформира от материален във финансов актив и държавата ще получи акции от „Информационно обслужване“ АД, съответстващи на стойността на апортната вноска.        Правителството предостави безвъзмездно на ДП „Пристанищна инфраструктура“ (ДППИ) управлението на два имота - публична държавна собственост. Сградите са разположени на пристанищен терминал Варна-Изток и са със специално предназначение като колективни средства за защита. По този начин те ще бъдат ремонтирани и стопанисвани от ДППИ в съответствие с действащата нормативна уредба.        С Решение на Министерския съвет беше приета Годишна програма за участието на Република България в процеса на вземане на решения на Европейския съюз през 2020 година.  Годишната програма определя въпросите от европейския дневен ред, които са от приоритетно значение за страната през текущата година и формулира националния интерес по всеки един от тях. Тя гарантира координираното и ефективно участие на страната на всички нива в процеса на вземане на решения на ЕС и последователното прилагане на европейските политики.        Правителството прие Шестмесечна програма с приоритетните за Република България теми и досиета по време на Хърватското председателство на Съвета на Европейския Съюз (1 януари - 30 юни 2020 г.).  Програмата е оперативен документ, чиято цел е да насочи усилията на българската страна към отстояване на националните интереси и позиции по важните за България въпроси, включени в дневния ред на Европейския съюз по време на всяко ротационно Председателство на Съвета на ЕС.  Шестмесечната програма с приоритетните за Република България теми и законодателни проекти (досиета) по време на Хърватското председателство на Съвета на Европейския Съюз (1 януари -30 юни 2020 г.) включва конкретните теми/досиета и целите, които си поставяме по тях в различните формати на Съвета на Европейския съюз в областите „Общи въпроси“, „Икономически и финансови въпроси“, „Правосъдие и вътрешни работи“, „Земеделие и рибарство”, „Транспорт, телекомуникации и енергетика“, „Социална политика, заетост и свободно движение на хора“, „Конкурентоспособност“, „Образование и култура“.  В Шестмесечната програма са включени общо 50 законодателни досиета и теми, които ще бъдат приоритетни за страната ни през следващите 6 месеца по време на Хърватското председателство на Съвета на Европейския Съюз, и по които ще се стремим в максимална степен да защитим националния интерес.        Министерският съвет предлага на Народното събрание да ратифицира Споразумението за предоставяне на консултантски услуги, засилващи устойчивостта към рискове от бедствия, между Министерството на вътрешните работи на Република България и Международната банка за възстановяване и развитие, подписано в София на 6 декември 2019 г.  Сключването на Споразумението е в изпълнение на Меморандума за разбирателство между правителството на Република България и Международната банка за възстановяване и развитие за партньорство и подкрепа при усвояване на европейските структурни и инвестиционни фондове за периода 2014 - 2020 година. В Меморандума е предвидено, че подкрепата на банката ще бъде фокусирана в специфични съществени области. Управлението на риска от бедствия е специфична и съществена област, която е пряко свързана и влияе на редица други основни области, включително и на посочените в Меморандума области, като околна среда, транспорт, енергетика, селско стопанство, горско стопанство, воден сектор.  Целта на споразумението с Международната банка за възстановяване и развитие е Министерството на вътрешните работи да получи консултантски услуги в подкрепа на разработването на Национален план за управление на риска от бедствия, възползвайки се от експертизата, информацията и международния опит, с които банката разполага в тази област.  С изпълнение на предвидените в Споразумението дейности ще се постигне: подкрепа за изпълнението на приоритетите на правителството за намаляване на риска от бедствия, заложени в Националната програма за развитие: България 2020; подкрепа за реализацията на цели и приоритети от Националната стратегия за намаляване на риска от бедствия 2018 — 2030 г.; подкрепа за разработването на национален план за управление на риска от бедствия; подкрепа за изпълнението на тематично отключващо условие „Ефективна рамка за управление на риска от бедствия“ към специфична цел „2.4. Насърчаване на приспособяването към изменението на климата, управление на риска и устойчивост на бедствия“, което е приложимо за средствата от Европейския фонд за регионално развитие и Кохезионния фонд за следващия програмен период 2021 - 2027 г.; укрепване на капацитета на компетентните органи при формулиране на планове и програми, свързани с управление на риска от бедствия, анализи, диагностики за секторно и проектно планиране, проектиране и изпълнение, с цел по-добро управление, увеличаване на ефективността и по-добро изпълнение на политиките за намаляване на риска от бедствия.  Предвидените в споразумението консултантски услуги ще се финансират със средства от Европейските структурни и инвестиционни фондове 2014-2020 г., предоставени на Република България чрез Оперативна програма „Околна среда 2014 - 2020 г.“        Правителството одобри проект на Програма за съвместни действия между Министерството на туризма на Република България и Министерството на туризма на Република Гърция в областта на туризма за 2020-2022 г.  Документът отразява готовността на страните да засилят приятелските си отношения и да допринесат за допълнителното развитието на сътрудничеството в областта на туризма.  Страните ще насърчават съвместното си сътрудничество, както за развитие на видовете туризъм с най-голям потенциал за привличане на туристи, така и в областта на инвестициите, квалификацията на кадри, създаването и развитието на организации за управление на дестинациите, организиране на съвместни инициативи по случай 140-та годишнина от установяване на дипломатически отношения, международни организации в областта на туризма и др.  Гърция е сред основните туристически пазари за страната ни. За периода януари - ноември 2019 г. Гърция заема втора позиция по брой туристически посещения на чужденци в България, като се отчита ръст от 5,2% спрямо същия период на предната година. Данните на Националния статистически институт показват, че и през 2018 година Гърция е била втора сред входящите туристически пазари на България.        Правителството одобри позицията на България за заседанието на Съвета на ЕС по земеделие и рибарство, което ще се проведе на 27 януари в Брюксел. Във връзка с предстоящата реформа на ОСП се очаква да бъде обсъден проектът на Регламент относно преходните правила на ОСП. По време на заседанието Хърватското председателство ще представи на министрите своята работна програма в областта на земеделието и рибарството. Комисията ще представи селскостопанските аспекти на своето Съобщение за Зеления пакт. По него министрите ще проведат обмен на мнения по предварително формулирани от Председателството въпроси. В рамките на Съвета Словашката република ще представи Съвместна декларация на Португалия и Словения, подкрепена от България, Унгария и Румъния, относно етикетиране на произхода на смесен пчелен мед.  Съветът на Европейския съюз „Правосъдие и вътрешни работи”(ПВР), ще заседава на 23 и 24 януари в Загреб. В част „Правосъдие“ министрите ще дебатират по темата „Поглед напред в областта на свободата, сигурността и правосъдието“. По време на съвета ще се разисква по-нататъшното засилване на съдебното обучение, както и ролята и важността на Европейската съдебна мрежа по граждански и търговски дела в облекчаването на съдебното сътрудничество. в част „Вътрешни работи“ ще бъдат обсъдени темите: пътят напред към пространство на свобода, сигурност и правосъдие; прилагане на оперативната съвместимост; миграция: Борба с организираната мрежа за трафик на хора; предизвикателства и перспективи в прилагането на Регламента за европейска гранична и брегова охрана.  На 28 януари в Брюксел ще заседава Съвет „Общи въпроси“. Хърватското председателство, чието мото е „Силна Европа в свят на предизвикателства“, ще представи накратко приоритетите си за следващите 6 месеца. Четирите стълба, върху които се основава програмата на Председателството са: Европа, която се развива; Европа, която се свързва; Европа, която защитава; Европа, която влияе. Министрите ще обменят мнения и по идеята за организиране на Конференция за бъдещето на Европа.  Одобрени бяха също така резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“, проведено на 24 септември 2019 г. в Брюксел. Енергийните министри обмениха мнения относно проектите на Национални планове в областта на климата и енергетиката, както и относно визията за енергийния сектор след 2030 г. Бяха обсъдени заложените в проектите на национални планове амбиции, свързани с изпълнение на целите за ВЕИ и енергийна ефективност до 2030 г., като според част от държавите трябва да се вземат под внимание националните специфики и наличен потенциал. Беше отчетена необходимостта от адекватно финансиране, гарантиране на справедлив преход и активно развитие на нови технологии. Българската страна посочи, че потенциалът за регионално сътрудничество в областта на политиките за ВЕИ и енергийна ефективност все още не е напълно използван. Разширяването на обхвата на Инициативата за газова междусистемна свързаност в Централна и Югоизточна Европа CESEC в тези две направления ще допринесе за активизиране на общите усилия за справяне с предизвикателствата в процеса на декарбонизация в региона. Енергийните министри заявиха ангажираност за постигане на неутрална по отношение на климата енергетика след 2030 г., като очертаха различни подходи, в зависимост от спецификите на енергийните системи, икономическото развитие и нивото на амбиция, които индивидуално залагат. България подчерта, че подкрепя действия на ниво ЕС за преход към чиста енергия, които се основават на взаимна солидарност, колективна ангажираност и зачитане на националните особености.  Съветът на ЕС по околна среда проведе заседание на 19 декември 2019 г. в Брюксел. Министрите проведоха дискусия относно политиката на ЕС в областта на околната среда и климата през новия законодателен период. Дебатът се фокусира върху взаимодействието на Европейската зелена сделка и другите цели на ЕС с оглед осигуряване на кохерентност и непротиворечивост. България подчерта, че преходът към климатична неутралност следва да бъде справедлив и да осигурява равностойно разпределение на социалните, икономическите и екологичните разходи и ползи. За страната ни основополагащо значение има осигуряването на т. нар. отключващи условия, които включват допълнително финансиране чрез механизъм за справедлив преход за страните с нисък БВП в ЕС и специален акцент върху въглищните региони. За България е важно да има повече яснота и относно прилагането на принципа за солидарност в процеса на постигане на общите цели на Съюза. От ключово значение за гранични държави като България е и разработването на механизъм, който да не позволи изтичане на въглерод към трети държави с по-ниски екологични и климатични стандарти и да запази нашата конкурентоспособност. Съветът прие Заключения относно Глобалната рамка за биоразнообразието след 2020 г., чиято цел е да се дадат политически насоки по отношение на текущата подготовка на Глобалната рамка, която следва да бъде приета на 15-та среща на Конференцията на страните по Конвенцията за биологично разнообразие (СОР-15) в Кунмин, Китай, през октомври 2020 г.        Кабинетът реши да отправи предложение за изменение на Договора за предоставяне на концесия на „Пристанищен терминал Видин-юг“ - част от пристанище за обществен транспорт с национално значение Видин - публична държавна собственост, сключен на 6 декември 2017 г. към концесионера.  По този начин чрез допълнително споразумение ще се отстрани установеното различие между описанието на пристанищната инфраструктура в Приложение № 1.2 към договора и фактическото й състояние към момента на предаване на обекта на концесията, удостоверено с приемо-предавателен протокол от 2-3 април 2018 г. по чл. 4.2.5. от договора.        „Сити Строй-МГ“ ООД, гр. Момчилград, ще проучва строителни материали в площ „Багрянката“, разположена в землището на село Садовица, област Кърджали. Това е регламентирано в решение на Министерския съвет, взето на днешното му заседание. Разрешението за проучване се предоставя за 1 година. За този срок титулярят ще вложи минимум 35 хил. лв. в проучвателните дейности.        Правителството прие Постановление за приемане на Наредба за условията, контрола и реда за осъществяване на техническата и безопасната експлоатация на язовирните стени и на съоръженията към тях.  Приемането е наложено от изискването на Закона за водите, да бъдат определени критериите за класификация на язовирните стени по отношение на тяхната потенциална опасност, специфичните изисквания към аварийните планове. Наборът от правила определя и режима за извеждане от експлоатация или ликвидация на язовирните стени и съоръженията към тях.  С въвеждането на критериите ще се въведе яснота за последиците от освобождаването на съхраняваните в язовира водни обеми, поради разрушаване или неправилна експлоатация на язовира. Това от своя страна ще доведе до възможност за планиране на превантивни мерки, посредством чието изпълнение материалните щети при евентуални наводнения, да бъдат сведени до минимум.  Имайки предвид, че язовирните стени са обекти, при чието експлоатиране съществува потенциална опасност от настъпване на бедствия, в нормативния акт са предвидени специфичните изисквания към техните аварийни планове. Те ще дадат възможност на контролните органи да проверяват готовността на собственика да действа при аварийни ситуации, както и при необходимост да дават предписания.  В наредбата са определени редът и съдържанието на заявлението и съпровождащите го документи, необходими за извеждане от експлоатация или ликвидация на язовирните стени и съоръженията към тях.        Правителството прие промени в Наредбата за административното обслужване, с което се реформират изцяло системата за обратна връзка от потребителите и стандартите за качество на административното обслужване.  Предвидени са 11 метода за измерване на удовлетвореността на потребителите от качеството на административното обслужване, от които 5 стават задължителни. Задължителни за всички администрации стават анкетните проучвания, консултациите със служителите, наблюдението по метода „таен клиент“, анализирането на сигнали и жалби и на медийни публикации.  Въвеждат се нови стандарти за административно обслужване, хармонизирани със съвременните изисквания за качество и съобразяване с потребителския интерес при предоставянето на услуги. Новите стандарти се разделят на общи - задължителни за всички администрации и собствени - задължителни само за администрацията, която ги е обявила. Общите за всички администрации стандарти включват подходящи условия и достъпност до и в центровете за обслужване, стандарти при комуникация с потребителя, стандарти за начина, по който се предоставя информацията за административно обслужване, поддържане на система „Най-често срещани въпроси и отговори“, стандарти за срок за отговор на запитвания, за минимизиране на броя посещения на гише, за използване на опростени и лесни за попълване образци и/или формуляри.  Измененията в Наредбата за административно обслужване дават възможност на администрациите да усъвършенстват качеството на обслужване чрез постигане на допълнителни, собствени стандарти - за местоположение на центъра за обслужване, осигуряване на паркинг, онлайн комуникация с потребителя, служител с нарочна роля по предоставяне на информация за обслужването, онлайн проверки на статуса на услугата и проактивно информиране на потребителя по инициатива на администрацията, униформено облекло, възможност за контакт и обслужване в извънработно време.        Освобождаване от такси за обучение на всички студенти от българската диаспора в Албания, Косово, Молдова, Република Северна Македония, Украйна и Сърбия, приети по актове на МС в български държавни висши училища, предвиждат промените в четири нормативни акта, които Министерският съвет прие със свое постановление. До момента тези студенти заплащат такса за обучението си като българските граждани, освен ако с конкретната държава, чийто граждани са, няма двустранна договореност за освобождаване от такива такси за обучение.  С промените в Постановлението за условията и реда за предоставяне на стипендии на студентите, докторантите и специализантите от държавните висши училища и научни организации се предвижда безусловното предоставяне на стипендии от 240 лв. през първата година на следването на приетите студенти от Албания, Косово, Молдова, Република Северна Македония, Украйна и Сърбия. Изменението ще обхване новоприетите студенти за учебната 2020/2021 г. Друго облекчение за кандидат-студентите, което се предвижда, е те да могат да подават документи и участват в класиране и чрез интернет базиран портал.  Промените предвиждат още въвеждане на участието на българските неделни училища в чужбина и на задграничните представителства на Република България в организирането и осъществяването на дейностите по приемане на студенти, докторанти и специализанти - българи, живеещи извън Република България. Дава се възможност, когато в образуването на състезателния бал участва оценката от държавен зрелостен изпит по български език и литература, но в дипломата за средно образование на лицето такава не е вписана, по решение на Академичния съвет на висшето училище и за отделни специалности, вместо нея за балообразуваща да бъде взета оценката от държавен зрелостен изпит по съответния чужд език, изучаван в държавата, и оценката от успешно положен тест по български език. Това ще важи за кандидат-студенти, които през последните 3 години на обучението си са били ученици в чуждестранни училища.  Като продължение на започнатата от МОН политика по уреждане на статута на българските лектори в чужбина, преподаватели по реда на ПМС № 103/1993 г., са актуализирани и разширени разпоредбите за реда и условията за командироване и за статута на преподавателите по български език и литература, българска история, музика, народни инструменти, народни танци и др. в чуждестранни средни и висши училища.  С предлаганите промени в Постановлението за осигуряване на преподаватели по български език и литература в чуждестранни висши училища се предвижда Министерството на образованието и науката да осигурява чрез трансфер на държавните висши училища, съответно на научните институти, финансови средства за обезпечаване освен на разходите за основни трудови възнаграждения и осигурителни вноски на командированите преподаватели и други законово установени задължителни плащания от работодателя. Тези допълнителни плащания се включват в средствата, трансферирани от Министерството на образованието и науката към висшите училища и научните организации.  Чрез приетите нормативни промени ще се осигури възможност за изпълнение на политиката на министерството, свързана с образователната дейност сред българите в чужбина, ще се улесни достъпът на българите в чужбина до обучение в държавните висши училища в България, ще се създадат стимули за привличане и връщане на сънародниците ни, които живеят извън България, ще се подобрят условията за командироването и за статута на българските преподаватели в чуждестранни средни и висши училища.        Правителството прие промени в Устройствения правилник на Министерството на отбраната.  Преструктурират се част от административните звена от Министерството на отбраната, прецизират се функциите на определени звена и се възлагат нови функции. С това се цели повишаване качеството на работа, избягване на дублиращи функционални задължения и осигуряване на качествена специализирана експертиза. С промяната на числеността на отделните административни звена се осигурява личен състав, гарантиращ ефективното изпълнение на задачите.  Със създаването на уредба, обезпечаваща дейностите по защита на личните данни в Министерство на отбраната, се изпълняват задълженията по Закона за защита на личните данни и изискванията на Регламент (ЕС) 2016/679 на Европейския парламент и на Съвета от 27 април 2016 г.  С възлагането на нови и прецизиране на настоящите функции на ИА „Военни клубове и военно-почивно дело“ се цели постигането на по-голяма ефективност при организацията, методическото ръководство и контрола върху дейността на държавните детски градини към Министерството на отбраната.        Правителството одобри Законопроект за изменение и допълнение на Закона за закрила и развитие на културата на заседанието си днес.  С предлаганите промени се определя 10-дневен срок за отстраняване на нередовности на заявленията за вписване в регистъра на културните организации. По този начин сроковете се привеждат в съответствие със Закона за ограничаване на административното регулиране и административния контрол върху стопанската дейност и правилата за предоставянето на административната услуга 1605 „Регистриране на културни организации и институти“. Към настоящия момент процедурата по вписването в регистъра на културните организации е уредена изцяло на подзаконово ниво.  Със законопроекта отпада още една административна тежест за културните организации, като се предвижда възможността да могат да подават заявленията си по електронен път, като към тях ще се прилага акт за създаване на културната организация само в случаите, когато той не е обнародван или вписан в публичен регистър. С текстовете на Закона за закрила и развитие на културата се определят също реквизитите на заявлението за вписване и за доброволно заличаване от регистъра и обстоятелствата, подлежащи на вписване. Въведен е срок за административния орган, в който следва да издаде удостоверение да вписване в регистъра или мотивирано да го откаже. Изрично се предвижда, че действието на регистрацията е безсрочно, като за вписване или заличаване на културна организация не се събират държавни такси.  Със законопроекта се въвежда наблюдение, анализ и оценка на дейността на културните институти от системата на Министерството на културата, като е предложено редът за извършването им да бъде уреден с наредба на министъра на културата.        Правителството прие Постановление за изменение и допълнение на нормативни актове на Министерския съвет.  С проекта на постановление се предлагат изменения в Наредбата за провеждане на конкурсите и подбора при мобилност на държавни служители и в Постановление № 304 от 3 декември 2019 г. за приемане на наредбата и за създаване на портал за работа в държавната администрация.  Целта е подзаконовите актове да бъдат приведени в съответствие с измененията в Закона за държавния служител (обн. ДВ, бр. 100 от 2019 г.), с които са отменени всички законови текстове, свързани с централизирания подбор и централизираните конкурси.        Правителството прие Отчет на Шестмесечна програма с приоритетните за Република България теми и досиета по време на Финландското председателство на Съвета на Европейския Съюз (юли - декември 2019 г.).  Отчетът предоставя систематизирана информация относно развитието на дебатите по приоритетните теми и досиета, включени в европейския дневен ред и определени като важни за България в Шестмесечната програма с приоритетните за Република България теми и досиета по време на Финландското председателство на Съвета на Европейския Съюз (юли - декември 2019 г.).  В Шестмесечната програма бяха включени общо 45 законодателни досиета и теми, които бяха приоритетни за страната ни през вторите 6 месеца по време на Финландското председателство на Съвета на Европейския Съюз и по които България се стремеше в максимална степен да защити националния интерес.  Всички включени в Шестмесечната програма законодателни досиета и теми бяха докладвани на заседания на Съвета по европейските въпроси.        Над 1,7 млн. лв. ще бъдат преразпределени по Програмата за трансгранично сътрудничество ИНТЕРРЕГ - ИПП между Република България и Република Северна Македония 2014-2020 за финансиране на проекти в областта на опазването на околната среда и развитието на туризма в трансграничния регион между двете държави.  Средствата се отпускат след решение на Министерския съвет, който одобри промяна на програмата, предложена от Управляващия орган в резултат на извършен вътрешен анализ през м.г. В резултат неусвоен ресурс от приоритетна ос „Конкурентоспособност“ се прехвърля към мерките, „Околна среда“ и „Туризъм“. Така ще се финансират повече проекти в тези области, подадени от бенефициентите по Втората покана за подаване на проектни предложения, които в момента са включени в резервния списък. Това ще допринесе и за постигане на заложените цели и пълното усвояване на финансовите средства по Програмата за периода 2014-2020 г.  С решението на правителството се разширява списъкът на допустимите бенефициенти по приоритетната ос „Техническа помощ“, в резултат на което като такива се включват представители на централната и регионална власт.  В текста на програмата е отразена и промяната в наименованието на партниращата държава - Република Северна Македония.  Приета е и промяна в начина на представяне на финансовите показатели към Рамката за изпълнение на Програмата, които отразяват общия размер на допустимите разходи, представляващи сумата от европейското финансиране и съответстващото национално съфинансиране.        Във връзка с кризата в гр. Перник, правителството прие решение, съгласно което министрите на икономиката, на регионалното развитие и благоустройството и на околната среда и водите ще отправят искане до Столичния общински съвет да разгледа възможността за възмездно преминаване на водни количества в размер от 300 л/сек., необходими за подпомагане на водоснабдяването на Перник.  ", "date": "2020.01.23", "title": "Кабинетът: Заетостта сред хората между 55 и 64 години се увеличава"}
{"url": "http://epicenter.bg/article/Shte-bade-predimno-slanchevo--no-vetrovito/204675/2/0", "text": "Ще бъде предимно слънчево, но ветровито. Ще продължи да духа умерен северозападен вятър. Дневните температури ще се понижат и максималните ще са между 3 и 8, в София - около 4 градуса.   Над планините ще е предимно слънчево, но ветровито. Ще духа силен, по високите и открити части - бурен, северен вятър. Температурите ще се понижат и максималната на височина 1200 метра ще е около минус 1, на 2000 метра - около минус 5 градуса.", "date": "2020.01.23", "title": "Ще бъде предимно слънчево, но ветровито"}
{"url": "http://epicenter.bg/article/Pozharat-v-Dragomanskoto-blato-e-ovladyan/204676/2/0", "text": "Погасен е пожарът в Драгоманското блато, който избухна снощи. Изгорели са около 400 декара тръстика. Сигналът за пожара е подаден около 19 часа вчера. На място пристигат пожарна и доброволци към общината. По първоначални данни са засегнати 30-40 декара от Драгоманското блато.    “Човешка ръка – няма от какво друго да се получи този пожар. Голям фронт е, трудно е за гасене”, сподели пред БТВ доброволецът Любомир Ставрев, който помогна за потушаването на пламъците.    В гасенето на пожара се включи и селскостопанска техника, осигурена от местни хора. Огънят основно бе във вътрешността на местността, което прави потушаването му опасно – блатото има множество дълбоки канали, и влизането на техника и хора е рисково. “Работата за пожарникарите е малко опасна, тъй като е блатиста местността, не позволява влизане и доближаване до самите огнища, там където е възможно влизат, погасява се внимателно, за да не пострадат пожарникарите”, каза комисар Георги Иванов, директор на регионална дирекция “Пожарна безопасност и защита на населението” – София.    Пламъците бяха локализирани – така че да не прехвърлят пътя и да не засегнат гората в близост. Най-близкото населено място е на 5 километра – Драгоман.    Опасност за хората няма. По същото време е възникнал пожар и в близкото село Драгоил, който веднага е потушен.    “7:15 ч., тъмно, минус 5 градуса, два пожара пламват по едно и също време“, сподели своите съмнения кметът на Драгоман, който отбелязва странното съвпадение и макар да не иска да гадае за причините за пожара, казва, че „може би бракониери, защото в момента в блатото има много диви прасета, един такъв пожар може да извади прасетата от блатото”.    Блатото попада в защитени зони. Дом е на ценни растителни и животински видове. Пламъците са изпепелили и туристическите съоръжения за достъп и наблюдения.    Това не е първият пожар на това място – през септември миналата година то също беше обхванато от пламъци./БГНЕС  ", "date": "2020.01.23", "title": "Пожарът в Драгоманското блато е овладян"}
{"url": "http://epicenter.bg/article/Pravitelstvoto-reshava-za-voda-za-Pernik-ot--Beli-Iskar-/204677/2/0", "text": "В четвъртък Министерски съвет ще предприеме мерки за решаване на водната криза в Перник, предаде репортер на БГНЕС.    На заседанието на кабинета, което по традиция се провежда в сряда, но поради участието на премиера в Световния икономически форум в Давос бе отложено с ден, ще присъства столичния кмет Йорданка Фандъкова. Тя ще иска гаранция за водоподаването на София, ако бъде взето решение да се доставя вода от язовир „Бели Искър” за Перник.    „Гаранцията е възможността Столичната община да поиска спирането на водоподаването за Перник, ако се появи какъвто и да е риск за софиянци”, заяви Фандъкова в началото на седмицата.    Според Държавната агенция по метрологичен и технически надзор (ДАМТН), която е извършила проверка на язовир „Бели Искър“ още на 2 януари, водното ниво на съоръжението се поддържа съгласно предписанията на кота под 1876 метра. Проверката е констатирала, че короната на язовира е без видими нарушения, но от институцията уточняват, че се спазват изискванията, заложени след анализ от 2016 година. Тогава състоянието на язовирната стена и съоръженията към нея е определено като “работоспособно – частично неизправно”.   От Министерството на енергетиката пък казаха, че към момента няма никаква опасност от гледна точка на енергийното производство, свързана с работата на ПАВЕЦ “Чаира” след отклоняване на воден обем към Перник. По данни на ЕСО в момента производството на електроенергия от ПАВЕЦ “Чаира” е стабилно, мощностите се ползват навременно за регулиране на системата, което помага за спестяване на водни ресурси.    БГНЕС припомня, че в събота правителството предложи решение на водната криза в Перник чрез подаване на вода от яз. „Белмекен” до Перник, като за целта се използва водопреносната мрежа на София. За целта ще бъде построен нов водопровод и помпена станция за 25 млн. лв. Според предложението на правителството вода от “Белмекен” ще се пренасочва към язовир “Бели Искър” над Самоков. Оттам по сега съществуващия водопровод водата ще се влива във водопреносната мрежа на София, и чрез байпасен водопровод, който тепърва ще се строи от Мало Бучино към пернишкия кв. “Изток”, водата ще достига перничани. Водопроводът ще бъде построен за 35-45 дни, а държавата ще плати на Столичната община за преминаването на водите през нейните водопроводи.  ", "date": "2020.01.23", "title": "Правителството решава за вода за Перник от „Бели Искър”"}
{"url": "http://epicenter.bg/article/Advokatat-na-postradalite-v-Hitrino-shte-obzhalva-prisadata-na-mashinistite/204680/2/0", "text": "Адвокатите на пострадалите от трагедията в Хитрино Николай Димитров каза, че още днес ще обжалва присъдата и ще иска максимално наказание за двамата машинисти.    Припомняме, 3 години след трагедията, вчера приключи първият етап от делото и съдът реши 15 години затвор при общ режим да получи главният машинист, а 10 години затвор да получи помощник машиниста.    Извършеното от машинистите престъпление е толкова жестото и последиците са толкова големи, че и двамата заслужават максималните наказания, категоричен е адвокат Димитров.    За експертизата за цистерната адвокатът заяви, че по-некомпетентна експертиза не е виждал в неговата кариера.  Двойно по-високата скорост е единствената причина за трагедията, каза защитникът на пострадалите.    По думите му заведените дела са за 6 милиона лева.    Той заяви, че не разбира защо държавата не е предприела действия да си събере, това което е дала за инфрастуктурата, от фирмата собственик на дерейлиралия влак.    Адвокатът е категоричен, че няма да са осъдени единствено машинистите. ", "date": "2020.01.23", "title": "Адвокатът на пострадалите в Хитрино ще обжалва присъдата на машинистите"}
{"url": "http://epicenter.bg/article/Kmetat-na-Pernik-Stanislav-Vladimirov--Imame-voda-do-april/204682/2/0", "text": "Имаме вода до април, посочи кметът на Перник Станислав Владимиров, в сутрешния блок на Нова телевизия.    Това потвърждават и от ВиК дружеството, при този воден режим.    Тук има обективно несвършена работа. Не може да обвиняваме само природата в тази ситуация, каза той.    Кризата в действителност е в много голям мащаб, посочи той.    По думите му за решението й са обсъждани много варианти, някои от тях имали частичен успех.    Зимата е суха, няма достатъчно сняг на Витоша, посочи Владимиров.  Той заяви, че повечето заведения в Перник са се снабдили с бидони.    Водопреносната ни мрежа е изключително амортизирана. Поръчали сме 10-тина химически тоалетни, които ще бъдат разположени в града. Нормално е хората да са гневни, поставени сме на изпитание месеци наред, заяви Димитров във връзка и с престоящ протест.   \"Има риск от хепатит, който може да плъзне в града заради липсата на вода. От Министерството на здравеопазването казват, че има риск от хепатит, когато е нарушено водоподаването и са нарушени хигиенните навици на хората\", посочи още кметът на Перник Станислав Владимиров в студиото на \"Здравей, България\".    „Риск от санитарно-хигиенна гледна точка винаги има. Ние имахме два много тежки инцидента, когато имаше смесване на мръсните с чистите води. Водопреносната ни система е изключително амортизирана”, добави Владимиров.    „Aз казах, че е нормално хората да са гневни, защото имаме обективно несвършена работа. Обсъждаха се много варианти, за съжаление, не увеличихме притока към яз. \"Студена\", каза Станислав Владимиров, кметът на Перник.    Той посочи, че част от заведенията в града са снабдени с хидрофорни системи, за да предоставят удобството на клиентите си, а други разполагали само с бидони вода.    „Разчетите на ВиК дружеството показват, че в този воден режим Перник ще има вода до април месец. За следващите десет дни вода ще се взима от водоземната кула, а след това започва да се взима от основнат тръба”, обяснява Владимиров.    По отношение на готвения протест от перничани в София, Владимиров отговори така: „Един кмет няма място на протеста. Нормално е гражданите да са гневни, защото те са поставени пред огромно изпитание вече месеци наред.”    „ Аз не съм съдник, но моят пост предполага предприемането на определени действия, каквито и направих сезирайки прокуратурата. Сигурен съм, че тя ще влезе в дълбочина в проблема и ще си свърши работата”, допълва Владимиров.   ", "date": "2020.01.23", "title": "Кметът на Перник Станислав Владимиров: Водата ще стигне до април, има риск от хепатит"}
{"url": "http://epicenter.bg/article/Parvan-Simeonov--Balgarite-iskat-ostavka-na-pravitelstvoto--no-ne-i-novi-izbori-/204683/2/0", "text": "69 % от анкетираните българи заявиха, че институциите са виновни за водната криза. Това е изводът на социолога Първан Симеонов от последното изследване на нагласите в обществото на „Галъп Интернешънъл“. Симеонов представи изследването в предаването \"Тази сутрин\" по БТВ. \"Повечето хора (47%) смятат, че е справедливо да има вот на недоверие. В това изследване се видя, че българите загърбиха политическите си пристрастия и отговориха по лични убеждения дали вотът е справедлив\", каза още той.  \"По време на \"Апартаментгейт\" данните изглеждаха по-тревожни за правителството\", коментира социологът.    \"Когато българите се попитат директно дали искат предсрочни избори се вижда голямото колебание. 40 % от тях заявяват, че не искат нови избори, а 35 % искат предсрочни парламентарни избори. Перспектива за избори плаши\", категоричен бе Симеонов.    Според данните 41% искат оставка и смяна на правителството, а 34% - не. 35% искат предсрочни парламентарни избори, но 40% не искат.   \"Българите имат абстрактно желание за промяна, но без резки движения и предприемане на конкретни действия\", разкри той.    \"Няма свикване с голямото социално разслояване, но се свиква с пазарната икономика\", допълни социологът.    \"Предполагам, че вотът на недоверие няма да мине. Просто защото малките играчи нямат план и не им се ходи на бързи избори. Целта на вота не винаги е да бутне правителството, а да предизвика дебат\", подчертава Първан Симеонов.  ", "date": "2020.01.23", "title": "Първан Симеонов: Българите искат оставка на правителството, но не и нови избори!"}
{"url": "http://epicenter.bg/article/Finansist--Vasil-Bozhkov-si-e-spestil-250-mln--lv-na-tyasna-osnova-/204686/2/0", "text": "Истината е, че у нас трябва да се върне държавата в някои сектори и да се наложи нов дисциплиниращ аспект. Това заяви в сутрешния блок на БТВ финансистът Кольо Парамов по повод разследванията на фирми на Васил Божков и вчерашната акция в Държавната комисия по хазарта.    \"Васил Божков си е спестил 250 млн. лв на тясна основа. По-добре Божков да върне тези стотици милиони, а от тях държавата да даде 10 млн. лв на футболен клуб “Левски”, коментира експертът.    \"Контролът на държавата не е никакъв, защото законът дава възможност тази игра да се играе\", разкри Парамов относно игрите на \"Националната лотария\".    Припомняме, че на 20 декември миналата година Специализираната прокуратура обяви, че започва проверки на фирми на Васил Божков, свързани със залози у нас. Беше образувано досъдебно производство за престъпление, извършено през декември 2017 г. в София, посочиха тогава от държавното обвинение. Става въпрос за сигнал от Цветомир и Боян Найденови, който включва също така и данни за изнудване чрез принуда, придружено със заплаха за убийство или тежка телесна повреда.  През 2014 г. \"Националната лотария\" не плати нито един лев данък, в резултат на \"забравен текст\" в закона, според който, тези игри подлежат на облагане. През 2015 г. бе въведен данък 15% от оборота на дружествата с лиценз за извършване на лотарийни игри. Сигналът на Цветомир Найденов е, че от 2015 г. до момента, \"Националната лотария\" не плаща дължимия по закон данък - 15%, а заплаща 20% такси от комисионни, което е задължение за друг вид хазартен лиценз. Държавната комисия по хазарта (ДКХ) ръководена от Александър Георгиев се държи повече от странно, пазейки пълно мълчание по темата.   Според изнесените обвинения от страна на Цветомир Найденов, ДКХ години наред е работела под пълното въздействие на Васил Божков, акционер в \"Национална Лотария\" както и в Еврофутбол, Евробет, и др. Многократно са възпрепятствани множество оператори от издаване на хазартни лицензи в България (б.а. - такива са случаите с Betfair, Betstars, Novibet, и др.). Тази порочна практика трябва да бъде един път завинаги прекратена и държавата е необходимо да се намеси решително.    \"Чрез парламентарно влияние се е приела законова поправка, за да може да се плащат данъци на широка основа, както прави Спортният тотализатор, и на тясна основа, както плащат частните лотарии. Васил Божков си е спестил тези 250 млн. лева на много тясна основа. Много от тези законови действия са се извършили по времето на Станишев и Орешарски\", разкри още Парамов.    \"Държавата трябва да се върне в някои сектори, за да поправи несправедливостите от управлението на Орешарски\", категоричен бе финансовият експерт.    \"Бизнесът на Божков няма да си плати за пет години назад, а най-много за месец, ако изобщо бъде платено нещо заради нарушение на закон\", завърши Кольо Парамов.    Вчера на специална пресконференция от Агенцията за държавна финансова инспекция (АДФИ) изнесоха първи данни от проверката в Държавната комисия по хазарта (ДКХ).   Финансовата инспекция се извършва по разпореждане на министъра на финансите от 12 декември 2019 г. и със заповед на директора на АДФИ Георги Начев от 16 декември 2019 г.   На брифинга Начев съобщи, че две от фирмите на Васил Божков са ощетили държавата с много над 210 млн. лев, като се очаква сумата да нарасне. От член 30 алинея 3 на Закона за Хазарта е видно, че държавната такса за моментната лотария, а и за всички игри, следва да бъде 15% от направените залози за всяка игра. От представените регистри, справки и декларации е установено, че единственият оператор, който заплаща държавна такса от 15% е Българският спортен тотализатор, останалите лицензирани оператори, за същата хазартна игра, заплащат държавна такса в размер на 20% от събраните такси от комисиионни за участие, съгласно утвърдените от ДКХ правила. Установено е, че за една и съща хазартна игра се заплащат формирани по различен начин държавни такси, стана ясно още на пресконференцията.    Съпоставката на числата сочи, че ако останалите организатори на хазартни игри са плащали по начина, по който е плащало Държавното предприятие \"Български спортен тотализатор\", сумата е щяла да бъде с около 210 милиона лева повече, като това е сумата за периода 2014 г. до 2019 г. С цел установяване на приходите на държавата от хазартните игри за проверявания период финансовите инспектори са поискали от ДКХ справки по месеци на броя и стойността на направените залози за всяка игра, но все още чакат цифрите. При условие, че базата, на която са били определяни годишните такси, е била същата, по която са определяни спрямо държавното предприятие, сумата е повече от 210 милиона, разкри Начев и добави, че очакванията му са след приключване на финансовата инспекция тази сума да бъде доста променена и да нарасне. След приключването на финансовата инспекция резултатите ще бъдат публикувани официално, като се очаква това да стане в рамките на един месец.", "date": "2020.01.23", "title": "Финансист: Васил Божков си е спестил 250 млн. лв на тясна основа "}
{"url": "http://epicenter.bg/article/Stefan-Burdzhev--Ot-BSP-davame-dumata-na-ekspertite---te-mogat-da-razreshat-krizata/204687/2/0", "text": "„Днес проведохме среща с хидроинженери, архитекти и проектанти, които са изградили и ремонтирали големите водни инфраструктурни проекти на България. Те познават добре състоянието, годността и проблемите им. Посланието, което отправи лидерът на БСП Корнелия Нинова е изключително съдържателно - да чуем тези хора, тези, които могат, които познават сектора и могат да дадат решения”.   Това заяви народният представител от \"БСП за България\" Стефан Бурджев пред Бг он еър. Бурджев коментира, че на срещата днес специалистите са изказали идеи, но и критики за това, което предлага правителството, като никой от тях не е бил потърсен за съвет от управляващите: „Тяхното мнение за действията на властта е, че правят всичко хаотично, на парче и с цел моментно потушаване на общественото напрежение”. Той подчерта, че страната е загубила няколко месеца докато управляващите обяснят, че няма криза и че всичко това е сценарий. „Времето тече, а кризата се задълбочава. ГЕРБ загубиха ценно време да търсят вината в някой друг, вместо да вземат мерки”, допълни социалистът. „От БСП предлагаме да се чуят експертите, които са изградили и поддържали водните съоръжения в страната ни, включително язовир „Студена”. Даваме думата на специалистите, за да се вземат най-правилните решения. БСП има за цел да изрази проблемите и тревогите на хората”, каза Стефан Бурджев.Той припомни, че когато от левицата са обявили вот на недоверие за кризата с водата, боклука и чистият въздух, чак тогава управляващите и прокуратурата са започнали да предприемат мерки. „Месеци наред, с цел да няма напрежение преди местните избори, ГЕРБ потулваха водния проблем и не направиха нищо да решат тази ситуация. В същото време БСП над 60 пъти алармира в Народното събрание за проблемите с водата, въздуха и отпадъците”, заяви Бурджев.  „Отговорност за тези кризи имат няколко министерства, но вместо да се понесе солидарна отговорност, Нено Димов стана изкупителна жертва, за да се потуши напрежението”, каза социалистът. Той изрази надежда отговорността да продължи да се търси. Бурджев подчерта, че народът се е наситил на акциите на правителствата на Борисов : „Тези действия приличат на други гръмки акции в кабинета на Борисов 1, които се превърнаха в осъдителни присъди за България от съда в Страсбург и след това обещетенията ги плащахме всички български граждани”.   „Политиката, която доведе до тези кризи и това, че се задават още такива бедствия, абсолютната липса на контрол в институциите и продължаването на потъването на милиарди е диагнозата на това управление”, каза Бурджев.  „Работата на БСП в последните 3 години дава своите резултати. Проблемът е, че кризите се задълбочават, губи се много ценно време и цели сектори рухват, от което страдат стотици хиляди български граждани”, завърши Стефан Бурджев.  ", "date": "2020.01.23", "title": "Стефан Бурджев: От БСП даваме думата на експертите – те могат да разрешат кризата"}
{"url": "http://epicenter.bg/article/Zam-ministar-Zornitsa-Rusinova-razkriva-s-kakvi-merki-vlastta-shte-vrashta-mladi-balgari-ot-chuzhbina/204688/2/0", "text": "Темата как да върнем успелите българи в чужбина коментира зам.-министърът на труда и социалната политика Зорница Русинова в сутрешния блок на Нова телевизия.    „Целта ни е да подпомогнем младите хора в случаите, в които те имат интерес не само да се върнат в София и градовете, където са ситуирани големите работодатели, предлагащи високоплатени работни места, но и в малките населени места. Това е причината да подкрепим и самия работодател\", посочи Русинова и добави, че не съществува българска фирма, която да няма нужда от висококвалифицирани кадри.    Около 10 000 са обявените работни места в цялата страна. Основно се търсят икономисти и инженери.    В същото време към този момент над 6000 са младите хора, които учат в престижни университети във Великобритания. Около 1200 в Шотландия, 1400 във Виена и близо 7000 в Германия. Проведено проучване сред тези млади хора показва, че повече от 60% от тях имат желание да се върнат в България, изтъкна Русинова.    „За нас е важно да гарантираме на всички тези млади хора, които отиват да учат в престижни университети, че можем да ги подкрепим. Дългият път да задържим младите в България е през инвестициите в образованието. Когато има качествено обучение - средно и висше, голяма част от младите хора ще останат у нас”, смята още Зорница Русинова.  ", "date": "2020.01.23", "title": "Зам.-министър Зорница Русинова разкрива с какви мерки властта ще връща млади българи от чужбина"}
{"url": "http://epicenter.bg/article/Georgi-Kadiev--Opozitsiyata-tryabva-da-poiska-ostavkata-na-finansoviya-ministar-/204689/2/0", "text": "Министерството на финансите и Комисията по хазарта са знаели за нарушенията по отношение на частните лотарии, заяви пред БНР Георги Кадиев, политик и бивш заместник-министър на финансите.    Така в предаването „Преди всички“ на програма „Хоризонт“ той коментира информацията, че Комисията по хазарта е таксувала по различени начини държавния спортен тотализатор и частните оператори, вследствие на което 210 милиона лева не са постъпили в държавния бюджет от лотарийните игри.    На първо място МФ, в чийто състав е Държавната комисия по хазарт, си е затваряло очите, отбеляза той.    Опозицията трябва да поиска оставката и на министъра на финансите, каза още Кадиев, който подчерта:    „Нарушението е толкова грубо, толкова лесно видимо, че няма начин да не са знаели. Не само че са знаели, те са дали одобрение за това нещо, което за мен категорично значи, че съществува някакъв чадър върху собствениците на тези лотарийни игри. И, ако бях на мястото на опозицията, бих искал оставката на финансовия министър и кабинета“.    „Имайте предвид, че председател на комисията по хазарта от една година е бивш служител на Националната агенция за приходите“, отбеляза Георги Кадиев и изтъкна, че той няма начин да не са видели какво се случва.    „А когато е приеман законът председател на комисия по бюджет и финанси е г-жа Менда Стоянова, която също е бивш служител на НАП. Самият закон е направен така, че да даде възможност да се случи това, което се случи“, каза бившият зам.-финансов министър.    Той припомни, че по-рано се е плащал данък, който е променен на държавна такса, която се събира от комисията по хазарта, така че НАП да няма пряк поглед върху ситуацията.    Целият случай е пропит с корупция, резюмира Кадиев.", "date": "2020.01.23", "title": "Георги Кадиев: Има чадър върху собствениците на лотарийни игри "}
{"url": "http://epicenter.bg/article/Prof--Nikolay-Radulov--Antikoruptsionnata-komisiya-dava-zayavka-za-uskorena-rabota-/204694/2/0", "text": "Антикорупционната комисия дава заявка за ускорена работа. Това каза в интервю за сутрешния блок „Добро утро, България“ на Радио „Фокус“ експертът по сигурността проф. Николай Радулов във връзка с новите производства на КПКОНПИ за конфликт на интереси. Той обясни, че бившият главен прокурор Сотир Цацаров, който беше избран за нов ръководител на комисията, има амбицията да покаже, че тя работи.  „За всички е очевидно, че корупция има, въпреки че дълго време управляващите се самосугестираха, че няма корупция, а има усещане за корупция. Но очевидно е, че корупция има. Най-близкият пример – 500 млн. лева са дадени за язовирите. Язовирите са изтекли междувременно и не си личи да са правени никакви ремонти. Последва наказание на може би един от виновните, но един от многото виновни за това, което се е случило. Вместо да се потърси сметка за изхарчените 500 млн. лева, за които не е ясно какво се е случило с тях, но очевидно няма резултат, щом няма вода, се дават още 1 млрд. лева. Дали не вкарваме още вода в каца без дъно“, коментира експертът.    По отношение на разследваните представители на общинските власти проф. Николай Радулов допълни, че подобна амбиция на Сотир Цацаров ще се оцени положително от хората, защото те считат тази власт най-близка до себе си.", "date": "2020.01.23", "title": "Проф. Николай Радулов: Антикорупционната комисия дава заявка за ускорена работа "}
{"url": "http://epicenter.bg/article/Rumen-Radev--Evropeyskata-integratsiya-na-Zapadnite-Balkani-e-ot-znachenie-za-tsyala-Evropa-/204702/2/0", "text": "Европейската интеграция на Западните Балкани е от значение не само за региона, но и за цяла Европа и България ще продължи да оказва необходимата подкрепа на своите съседи за нейната реализация. Това заяви държавният глава Румен Радев на среща с президента на Република Албания Илир Мета в Йерусалим, съобщиха от Прессекретариата на държавния глава. Двамата президенти участват в отбелязването на 75-ата годишнина от освобождаването на Освиенцим и Деня за възпоменание на Холокоста. Във възпоменателното събитие участват над 40 държавни и правителствени ръководители от цял свят.    Президентът Радев благодари на своя албански колега за предприетите от Албания конституционни промени, с които страната официално призна българското малцинство. Обсъдена беше и предстоящата визита на българския държавен глава в Република Албания.    И Румен Радев, и Илир Мета откроиха значението на регионалната транспортна, енергийна и дигитална свързаност като необходим фактор за икономически растеж в Югоизточна Европа. България и Албания отдават голямо значение на изграждането на Транспортен коридор №8, който да улесни икономическия и туристически обмен.    По време на срещата бяха разгледани и теми свързани с регионалното партньорство в Югоизточна Европа, сътрудничеството в областта на сигурността и отбраната и други.    Държавният глава Румен Радев изрази съпричастността на българския народ към пострадалите от тежкото земетресение в Албания в края на м.г.", "date": "2020.01.23", "title": "Румен Радев към Илир Мета: Европейската интеграция на Западните Балкани е от значение за цяла Европа"}
{"url": "http://epicenter.bg/article/VMRO-predlaga--Do-2-dni-dopalnitelen-otpusk-za-sluzhitelite--koito-ne-pushat/204706/2/0", "text": "Работодателите да могат да дават до 2 дни платен отпуск на служителите си, които не пушат. Такава законодателна промяна лансира депутатът от ВМРО Александър Сиди, съобщи Dariknews.bg.    С внасянето на допълнението в Кодекса на труда ще бъде даден бонус на тези, които са избрали да живеят здравословно, а тези, които пушат, ще бъдат насърчени да си вредят по-малко на здравето, обясни воеводата.    „Така допълваме тази тотална забрана за пушене. Служителите излизат извън работните помещения и получават една нерегламентирана почивка между 10-15 мин. на всеки час-два. А по този начин се поставят в дискриминационни условия другите служители непушачи. И аз съм пушач, и аз също го правя“, призна Александър Сиди.    Според него работодателите имали и достатъчно механизми да следят дали някой наистина е пушач или не е и даде пример със системите за достъп с карти, които се ползват в повечето офиси. Сиди обясни и че пушачи, които не пушат на работното място изобщо, също биха влезли в тази хипотеза и ще имат възможност да получат два допълнителни дена почивка.", "date": "2020.01.23", "title": "ВМРО предлага: До 2 дни допълнителен отпуск за служителите, които не пушат"}
{"url": "http://epicenter.bg/article/Ministar-Dimitrov-shte-se-sreshtne-s-predstaviteli-na-retsiklirashtiya-sektor/204707/2/0", "text": "Министърът на околната среда и водите Емил Димитров ще се срещне с представители на легитимния рециклиращ сектор, който осигурява суровини за преработващите предприятия в България, съобщават от МОСВ.   В срещата ще участват представители на Българската стопанска камара, Асоциацията на рециклиращата индустрия, Българската асоциация по рециклиране и Асоциацията на преработвателите и търговците на дрехи втора употреба. Те настояват за експертна дискусия с цел намиране на балансирано решение за преустановяване на нерегламентираните практики, което осигурява функционирането на кръговата икономика и оползотворяване на отпадъците в съответствие с одобрените технологии и издадените разрешителни и в защита на здравето на българските граждани и правото им на здравословна и благоприятна околна среда.   Ще бъдат обсъдени възможните решения след разкритията за нелегален внос на отпадъци в страната.        ", "date": "2020.01.23", "title": "Министър Димитров ще се срещне с представители на рециклиращия сектор"}
{"url": "http://epicenter.bg/article/Pravitelstvoto-prie-Postanovlenie-za-kontrola-i-bezopasnata-eksploatatsiya-na-yazovirnite-steni/204724/2/0", "text": "Правителството прие Постановление за контрола и безопасната експлоатация на язовирните стени и на съоръженията към тях, съобщи пресцентърът на Министерския съвет.    Правителството прие Постановление за приемане на Наредба за условията, контрола и реда за осъществяване на техническата и безопасната експлоатация на язовирните стени и на съоръженията към тях.  Приемането е наложено от изискването на Закона за водите, да бъдат определени критериите за класификация на язовирните стени по отношение на тяхната потенциална опасност, специфичните изисквания към аварийните планове. Наборът от правила определя и режима за извеждане от експлоатация или ликвидация на язовирните стени и съоръженията към тях. С въвеждането на критериите ще се въведе яснота за последиците от освобождаването на съхраняваните в язовира водни обеми, поради разрушаване или неправилна експлоатация на язовира. Това от своя страна ще доведе до възможност за планиране на превантивни мерки, посредством чието изпълнение материалните щети при евентуални наводнения, да бъдат сведени до минимум. Имайки предвид, че язовирните стени са обекти, при чието експлоатиране съществува потенциална опасност от настъпване на бедствия, в нормативния акт са предвидени специфичните изисквания към техните аварийни планове. Те ще дадат възможност на контролните органи да проверяват готовността на собственика да действа при аварийни ситуации, както и при необходимост да дават предписания.  В наредбата са определени редът и съдържанието на заявлението и съпровождащите го документи, необходими за извеждане от експлоатация или ликвидация на язовирните стени и съоръженията към тях.  ", "date": "2020.01.23", "title": "Кабинетът затяга контрола на язовирните стени и съоръженията към тях"}
{"url": "http://epicenter.bg/article/Kabinetat-prenasochva-1-7-mln--lv--kam-ekologichni-i-turisticheski-proekti-mezhdu-Sofiya-i-Skopie/204726/2/0", "text": "Над 1,7 млн. лв. ще бъдат преразпределени по Програмата за трансгранично сътрудничество ИНТЕРРЕГ - ИПП между Република България и Република Северна Македония 2014-2020 за финансиране на проекти в областта на опазването на околната среда и развитието на туризма в трансграничния регион между двете държави.    Средствата се отпускат след решение на Министерския съвет, който одобри промяна на програмата, предложена от Управляващия орган в резултат на извършен вътрешен анализ през м.г.    В резултат неусвоен ресурс от приоритетна ос „Конкурентоспособност“ се прехвърля към мерките, „Околна среда“ и „Туризъм“.    Така ще се финансират повече проекти в тези области, подадени от бенефициентите по Втората покана за подаване на проектни предложения, които в момента са включени в резервния списък.    Това ще допринесе и за постигане на заложените цели и пълното усвояване на финансовите средства по Програмата за периода 2014-2020 г.    С решението на правителството се разширява списъкът на допустимите бенефициенти по приоритетната ос „Техническа помощ“, в резултат на което като такива се включват представители на централната и регионална власт.    В текста на програмата е отразена и промяната в наименованието на партниращата държава - Република Северна Македония.    Приета е и промяна в начина на представяне на финансовите показатели към Рамката за изпълнение на Програмата, които отразяват общия размер на допустимите разходи, представляващи сумата от европейското финансиране и съответстващото национално съфинансиране. ", "date": "2020.01.23", "title": "Кабинетът пренасочва 1,7 млн. лв. към екологични и туристически проекти между София и Скопие"}
{"url": "http://epicenter.bg/article/Kabinetat-otpuska-240-lv--stipendiya-na-balgari-ot-drugi-darzhavi/204727/2/0", "text": "Освобождаване от такси за обучение на всички студенти от българската диаспора в Албания, Косово, Молдова, Република Северна Македония, Украйна и Сърбия, приети по актове на МС в български държавни висши училища, предвиждат промените в четири нормативни акта, които Министерският съвет прие със свое постановление.   До момента тези студенти заплащат такса за обучението си като българските граждани, освен ако с конкретната държава, чийто граждани са, няма двустранна договореност за освобождаване от такива такси за обучение.  С промените в Постановлението за условията и реда за предоставяне на стипендии на студентите, докторантите и специализантите от държавните висши училища и научни организации се предвижда безусловното предоставяне на стипендии от 240 лв. през първата година на следването на приетите студенти от Албания, Косово, Молдова, Република Северна Македония, Украйна и Сърбия. Изменението ще обхване новоприетите студенти за учебната 2020/2021 г. Друго облекчение за кандидат-студентите, което се предвижда, е те да могат да подават документи и участват в класиране и чрез интернет базиран портал.  Промените предвиждат още въвеждане на участието на българските неделни училища в чужбина и на задграничните представителства на Република България в организирането и осъществяването на дейностите по приемане на студенти, докторанти и специализанти - българи, живеещи извън Република България. Дава се възможност, когато в образуването на състезателния бал участва оценката от държавен зрелостен изпит по български език и литература, но в дипломата за средно образование на лицето такава не е вписана, по решение на Академичния съвет на висшето училище и за отделни специалности, вместо нея за балообразуваща да бъде взета оценката от държавен зрелостен изпит по съответния чужд език, изучаван в държавата, и оценката от успешно положен тест по български език. Това ще важи за кандидат-студенти, които през последните 3 години на обучението си са били ученици в чуждестранни училища. Като продължение на започнатата от МОН политика по уреждане на статута на българските лектори в чужбина, преподаватели по реда на ПМС № 103/1993 г., са актуализирани и разширени разпоредбите за реда и условията за командироване и за статута на преподавателите по български език и литература, българска история, музика, народни инструменти, народни танци и др. в чуждестранни средни и висши училища. С предлаганите промени в Постановлението за осигуряване на преподаватели по български език и литература в чуждестранни висши училища се предвижда Министерството на образованието и науката да осигурява чрез трансфер на държавните висши училища, съответно на научните институти, финансови средства за обезпечаване освен на разходите за основни трудови възнаграждения и осигурителни вноски на командированите преподаватели и други законово установени задължителни плащания от работодателя. Тези допълнителни плащания се включват в средствата, трансферирани от Министерството на образованието и науката към висшите училища и научните организации.   Чрез приетите нормативни промени ще се осигури възможност за изпълнение на политиката на министерството, свързана с образователната дейност сред българите в чужбина, ще се улесни достъпът на българите в чужбина до обучение в държавните висши училища в България, ще се създадат стимули за привличане и връщане на сънародниците ни, които живеят извън България, ще се подобрят условията за командироването и за статута на българските преподаватели в чуждестранни средни и висши училища.  ", "date": "2020.01.23", "title": "Кабинетът отпуска 240 лв. стипендия на студенти, българи от други държави"}
{"url": "http://epicenter.bg/article/Zakonat-za-hazarta-vliza-v-parlamentarnata-komisiya-po-byudzhet-i-finansi-/204728/2/0", "text": "Комисията по бюджет и финанси ще разгледа промените в Закона за хазарта. Това предвижда програмата за работа на Народното събрание. Комисията ще заседава от 14.30 ч. в зала 134 на Народното събрание на пл. \"Княз Александър I\".    Измененията са внесени от лидера на НФСБ Валери Симеонов.   Със закона се забранява организирането на хазартни игри, разпространението на билети, фишове, талони или други знаци, както и плащането на печалби на хазартни игри от лица или обекти или вериги от обекти без съответния лиценз. Текстовете предвиждат лотарийни игри, с изключение на томбола, бинко, кено или техните разновидности, да могат да се организират само от Държавното предприятие „Български спортен тотализатор“ след получаване на съответния лиценз. Законът дава възможност в срок до 30 дни от влизане в сила, организаторите, чииото лиценз ще бъде прекратен са длъжни да учредят в полза на Държавната комисия по хазарта безусловна и неотменима банкова гаранция в размер на печалбите, които не са изплатени до този момент.    Днес темата коментира и премиерът Бойко Борисов. Той изрази недоволство с връзките, които се правят с ФК \"Левски\" и напомни, че е болен левскар. \"Бизнесът трябва да бъде непроверяван и да не плаща данъци ли?\", попита премиерът.    Припомняме ви, че вчера на специална пресконференция от Агенцията за държавна финансова инспекция (АДФИ) изнесоха първи данни от проверката в Държавната комисия по хазарта (ДКХ). Финансовата инспекция се извършва по разпореждане на министъра на финансите от 12 декември 2019 г. и със заповед на директора на АДФИ Георги Начев от 16 декември 2019 г.    На брифинга Начев съобщи, че две от фирмите на Васил Божков са ощетили държавата с много над 210 млн. лев, като се очаква сумата да нарасне.", "date": "2020.01.23", "title": "Законът за хазарта влиза в парламентарната комисия по бюджет и финанси "}
{"url": "http://epicenter.bg/article/Doncho-Barbalov--Osnovnite-aktsenti-v-byudzheta-za-2020-godina-sa-ekologiya-i-infrastruktura/204730/2/0", "text": "Основните акценти в бюджета са екология и инфраструктура. Това каза зам.-кметът Дончо Барбалов пред журналисти относно бюджета на Общината за 2020 година, предаде Агенция „Фокус“.   „Днес кметът на София внася проекта за бюджет за 2020 година на Общината. Бюджетът във вида, в който го внасяме, е в размер на 1.702 млрд. лв. С 20 милиона повече спрямо това, което беше обсъждано през последните седмици“, каза той.    „Като основни компоненти на бюджета имаме делегирани бюджетни дейности в размер 555 милиона. Собствени приходи в размер на 782 милиона, с 57 милиона повече прогнозирани приходи спрямо 2019 година. При данъчните приходи очакваме увеличение в размер 36 милиона и те да достигнат 388 милиона. При неданъчните очакваме размер 393 милиона приходи или 21 милиона увеличение“, обясни още той.    „При данък „моторни превозни средства“ очакваме приходи от 114 милиона лева. При данък „недвижими имоти“ очакваме 112 милиона лева. При данък „възмездно придобиване“ 153 милиона лева. Навсякъде планираме увеличение спрямо 2019 година“, уточни Барбалов.    „Капиталовата програма е в размер 475 милиона лева с четири милиона лева повече спрямо варианта, който беше дискутиран и представян до този момент. От оперативни програми 261 милиона, собствени приходи 214 милиона. Следващите седмици предстоят дискусии в комисиите“, каза още зам.-кметът.    „Част от увеличението са преходни обекти от 2019 година. Знаете, че до последния момент в края на всяка година се работи по изпълнение, по разплащания и една от нашите най-важни задачи в началото на годината е оценка на обектите, които не са приключени през предходната година, за да могат те да бъдат включени съответно в проекта на бюджет в следващата. Засилва се и се увеличава тежестта на инвестициите в районите“, обясни Барбалов.", "date": "2020.01.23", "title": "Барбалов: Проектът за бюджет на Столичната община за 2020 г. в размер на 1.702 млрд. лв."}
{"url": "http://epicenter.bg/article/Valentin-Vatsev--GERB-zapochvat-sami-da-tvoryat-sobstvenite-si-bedi/204734/2/0", "text": "\"Партия ГЕРБ започва сама да твори собствените си беди\".   Това каза пред БНР анализаторът Валентин Вацев във връзка с вота на недоверие към правителството, внесен от БСП. Той посочи, че реалната опасност за Бойко Борисов е неговото обкръжение и състоянието на \"партията-държава ГЕРБ\". \"Нямаш ли враг срещу себе си, ти самият започваш да ставаш враг на себе си\", посочи той. По думите на Вацев правителството множи хаоса в страната с действията си. Според него обаче вотът на недоверие няма да мине, \"освен ако не стане някакво чудо\":    \"В България знаем как да се предпазим от чудеса - с тежка кесия. Където има финансов ресурс, тези вотове много трудно минават\".    Анализаторът коментира в предаването \"12+3\" по \"Хоризонт\", че за него са важни мотивите на вота и самата идея за него:    \"Вотът е мотивиран, приемам като сериозни мотивите му, но замисълът трябваше да бъде по-различен\".    По думите му, ако вотът мине, страната ще се изправи пред ситуация, в която няма да има пряка готовност за поемане на властта:    \"Отстраняването на днешния управляващ екип ще остави България в хаос поне за два месеца. Не, че и сега няма хаос\", заключи той.  Вацев прогнозира и голяма криза, свързана и с хазарта.   Вацев отговори и на въпроси, свързани с предстоящия пряк избор на лидер на БСП. Според него в България печели онзи, който притежава списъка на избирателите. А за БСП това означава - списъкът на членовете й.   Според него БСП прекалено много се занимават със себе си.    \"Занимават се с измислената вътрешна опозиция. Ей, Богу, аз не я виждам. Има хора, които са недоволни от ръководството, но това не се покрива с понятието опозиция\", уточни той и добави, че кризите в управлението е трябвало да бъдат обговорени и разкритикувани от \"Позитано\" 20.    \"Имам чувството, че днес ръководството на БСП решава въпроса със собственото си стабилизиране\", каза той.    Вацев коментира, че до този момент в България е трябвало да работи правителство в сянка, да има министър-председател в сянка. И се аргументира така: \"Кризите са си кризи - и боклукът, и водата... Но наскоро България изтърпя ужасни поражения в областта на националната си сигурност. Американски служител, без да се консултира с Борисов, го издаде - българският министър-председател се бил съгласил с някого-си, когото ние не сме избирали, да се обсъжда промяната на българската конституция с хора, които не са упълномощени да правят това.\"    Неотдавна Дейвид Хейл, заместник държавен секретар на САЩ по политическите въпроси, заяви в интервю за БНР, че с България е било договорена промяна в конституцията. По този повод Вацев каза как би могло да се отговори на чужденци, които \"се пъхат, където не им е работата\". И като вариант предложи отговор в \"духа на ротния\" - \"въпросът с конституцията е уреден, обсъждане няма да има\". Анализаторът посочи, че никой не е посочил това като проблем.   Има два исторически паралела на днешното време, посочи Вацев. Единият е безвремието в последните години на Тодор Живков в края на 80-те години. \"Принципът на властта е принцип на реалността. Когато се клати властта, действителното ти изглежда нереално\", каза Вацев.   Посочи и друга аналогия - \"По календара на дългата българска политическа история ние сме между 33-а и 35-та година. През 1934 година нещата рязко се променят. През 1933 г. е било същото безвремие.\"  ", "date": "2020.01.23", "title": "Валентин Вацев: ГЕРБ започват сами да творят собствените си беди!"}
{"url": "http://epicenter.bg/article/Karlos-Kontrera-sled-SOS--Sofiya-nyama-problem-s-vodata-/204737/2/0", "text": "Председателят на групата „Патриоти за София“ в Столичен общински съвет Карлос Контрера коментира след днешната сесия на съвета темата за кризата в Перник и възможността столицата да помогне за решаване на проблема с водоснабдяването на миньорския град. Това съобщиха от пресцентъра на ВМРО.   Актуалната тема на дневен ред в момента е водоснабдяването. Тема с национално измерение, с много въпроси, неизвестни и с доста липсващи отговори. Липсата на стратегическа политика в този сектор през изминалите 30 г. вече си личи. Говоря за ситуацията в национален мащаб. Тъй като по стечението на обстоятелствата и София е част от разговора, съм длъжен да обърна внимание на няколко факта.   По отношение на София трябва ясно да се каже, че проблем с водоснабдяването няма. Налице са достатъчно водни количества, потреблението на София е обезпечено. Водопреносната ни мрежа е в добро състояние. В този смисъл всякакви спекулации с водата на софиянци са игра със страховете на хората. И е добре особено политическите партии да не се поддават на това изкушение – да си играят със страха на хората, коментира Контрера.    Той смята, че столичният ВиК оператор „Софийска вода“ въпреки всичките разправии, които СОС има с него за инвестиционната програма, работи добре. В никакъв случай няма основания или податки за някаква криза. Водата на София е гарантирана! Ако се четат внимателно докладите на КЕВР, бизнес плановете на „Софийска вода“, сами ще се убедите.   Факт е, че „Веолия“ от няколко години работи добре със Столична община и с диалог решихме доста от противоречията си. Това трябва да се признае, посочи общинският съветник.    По въпроса дали София би могла да помогне на Перник Карлос Контрера заявява, че е ясно е, че хората в Перник бедстват.    След като чрез нашата водопреносна система можем да помогнем, аз смятам, че трябва да го направим с ясните гаранции, че ние трансферираме водни количества, които не са предназначени за потребление в София. Между другото, водната система на София не за пръв път ще трансферира водни количества към съседни общини.   Погледнато стратегически София би следвало да помогне на Перник първо, защото това са десетки хиляди наши сънародници, които са в бедствено положение. Второ – от санитарно-хигиенна гледна точка, от гледна точка на общественото здраве това е една цъкаща бомба. Колкото по-бързо се намери решение, толкова повече минимизираме риска, да кажем от здравни проблеми. Тези неща следва да се отчитат, категоричен е той.    Наясно съм, че каквито и аргументи да се кажат, има среди и групички, които ще ползват темата за конюнктурни цели. И въпреки това, все пак призовавам за повече разум и за по-малко политиканстване, казва в заключение Контрера.", "date": "2020.01.23", "title": "Карлос Контрера след СОС: София няма проблем с водата. Не си играйте със страховете на хората!"}
{"url": "http://epicenter.bg/article/Otkriha-mangan-vav-vodata-na-Pernik/204739/2/0", "text": "Леко завишени стойности на манган са установени във водата от водопреносната мрежа в Перник при извършвания контролен мониторинг заради водния режим. Завишението не е свързано със здравен риск, въпреки това не се препоръчва продължителен прием на вода за пиене, съобщават от местната РЗИ.    Пробите са взети в периода между 13 януари и днес, пояснява БНР. Проблемът няма пряка здравна значимост, дори и при превишаване на нормата до определена степен, но е много важен за консуматора, тъй като този показател променя цвета, мътността, мириса и вкуса на питейната вода, обясниха от инспекцията.    Манганът и неговите съединения може да постъпват в организма през храносмилателната система, дихателната система и кожата. Много рядко може да предизвика интоксикации.", "date": "2020.01.23", "title": "Откриха манган във водата на Перник"}
{"url": "http://epicenter.bg/article/Chastnite-bolnitsi--NZOK-da-dogovarya-tseni-i-da-plashta-lekarstva-direktno-na-proizvoditelya/204749/2/0", "text": "НЗОК да договаря с производителите цената на лекарствата и да заплаща директно на тях. Това се посочва в позиция на Националното сдружение на частните болници, внесена вече в министерствата на здравеопазването и на финансите, в Народното събрание, както и в медиите, съобщи БТА.    Становището на сдружението е в резултат на информация от управителя на НЗОК, че частните болници купуват лекарства на до 7 пъти по-високи цени в сравнение с държавните и общинските болници, както и намерението за законова промяна. Ако законовата промяна стане факт, частните болници ще трябва да правят обществени поръчки за лекарства.    Предложението от частните болници би довело до цена на лекарствата, еднаква за всички, а НЗОК, като единствен купувач, ще може да договори най-ниските възможни цени, посочват от сдружението. Ако се приеме този подход, няма да се налага да се нарушава Европейското право, с всичките неблагоприятни последици от това, се допълва в позицията на сдружението.     Всъщност, управителят на НЗОК д-р Дечо Дечев никога не е твърдял, че \"частните болници купуват лекарства на до 7 пъти по-високи цени в сравнение с държавните и общинските болници\", както пише в становището.    че Здравната каса плаща лекарства на частните болници на до 7 пъти по-високи цени от тези, които дава на държавните и общинските.  ", "date": "2020.01.23", "title": "Частните болници: НЗОК да договаря цени и да плаща лекарства директно на производителя"}
{"url": "http://epicenter.bg/article/ES-predpriema-poslednite-stapki-za-razdyalata-s-Velikobritaniya/204741/7/0", "text": "Председателите на Европейския съвет и на Европейската комисия Шарл Мишел и Урсула фон дер Лайен ще подпишат утре споразумението за оттегляне на Великобритания от ЕС. Това съобщи говорител на ЕК.   Предвижда се днес комисията по конституционните въпроси на Европейския парламент да обсъди препоръка към евродепутатите да утвърдят споразумението. Следващата сряда в Брюксел ЕП ще гласува споразумението с Лондон като последна стъпка от раздялата с Великобритания. ЕП бе предупредил, че ще гласува текста, едва след като процедурата по одобрението на споразумението е приключила изцяло в британския парламент. След като британските депутати се произнесоха окончателно, днес се очаква одобрението на кралица Елизабет Втора.   Предвижда се Великобритания да напусне ЕС в полунощ на 1 февруари централноевропейско време (23.00 ч. на 31 януари в Лондон).   Източник: Нова.тв", "date": "2020.01.23", "title": "ЕС предприема последните стъпки за раздялата с Великобритания"}
{"url": "http://epicenter.bg/article/Otlagat-deloto-za-ekstraditsiya-na-Asandzh-s-tri-mesetsa/204745/7/0", "text": "Лондонският съд реши да отложи същественото изслушване за екстрадицията на основателя на “Уикилийкс“ Джулиан Асандж от края на февруари за май, съобщава БГНЕС.   Съдия Ванеса Барайтцер уважи искането на адвоката на Асандж за отлагане на съдебното заседание поради липса на време за получаване и разглеждане на показания, както и трудности при достъпа на подсъдимия до материалите по делото. \"Съдът реши да отложи съдебното заседание с три месеца. То ще се проведе през май\", съобщи съдията.   Следващата техническа среща по делото е насрочена за 19 февруари. Асандж ще участва в нея чрез видеовръзка от затвора в Бермарш, където лежи. ", "date": "2020.01.23", "title": "Отлагат делото за екстрадиция на Асандж с три месеца"}
{"url": "http://epicenter.bg/article/Chavushoglu-poiska-razshiryavane-na-NATO-i-prisaedinyavane-na-Gruziya/204751/7/0", "text": "Турският министър на външните работи Мевлют Чавушоглу призова днес за разширяване на НАТО и присъединяване на Грузия към организацията, предаде Ройтерс.    \"Не разбирам защо не сме поканили Грузия или не сме задействали план за действие за Грузия да стане член\", каза Мевлют Чавушоглу по време на панел на годишната среща на Световния икономически форум в Давос.    \"Критикувани сме, че имаме относително по-добри отношения с Русия като съсед, но нашите западни приятели не се съгласяват да поканят Грузия, защото не желаят да провокират Русия. Но Грузия има нужда от нас и ние се нуждаем от съюзник като Грузия. Ето защо ни е необходимо разширяване и Грузия трябва да бъде направена член\", посочи той.   Източник: Новини.бг", "date": "2020.01.23", "title": "Чавушоглу поиска разширяване на НАТО и присъединяване на Грузия"}
{"url": "http://epicenter.bg/article/ES-zabranyava-vremenno-vnosa-na-ptiche-meso-ot-Ukrayna/204753/7/0", "text": "Европейският съюз временно преустанови вноса на своя територия от Украйна на птиче месо, продукти от птиче месо и термично необработени птичи продукти от украински произход заради наличие на птичи грип в страната. Това съобщи Държавната служба за безопасност на храните и защита на потребителите в Украйна, цитирана от БНТ.    „Информацията за това дойде от Европейската комисия вечерта на 22 януари. Като се има предвид докладите на множество мисии за оценка на еквивалентността, резултатите от преговори и предварителни споразумения, това решение от страна на ЕС е неочаквано за украинската страна“, посочват от външното министерство.    В същото време Държавната служба за храни и напитки отбеляза, че „Украйна, в съответствие с международните задължения, като член на Световната търговска организация (СТО) и Световната организация за здравето на животните, е предупредила своите международни търговски партньори за откриването на случай на птичи грип без забавяне“.    „Украинските мерки за контрол и премахване на птичия грип се признават за еквивалентни на мерките, извършвани от държавите-членки на ЕС“, уверява Държавната служба за храни и напитки.    Според информацията яйцата и яйчените продукти не са обект на тези ограничения.", "date": "2020.01.23", "title": "ЕС забранява временно вноса на птиче месо от Украйна"}
{"url": "http://epicenter.bg/article/Mnuchin-ot-Davos--Svivane-na-investitsiite-pri-izkopaemite-goriva-mozhe-da-uvelichi-bezrabotitsata-/204756/7/0", "text": "Министърът на финансите на САЩ Стивън Мнучин заяви в четвъртък, че намаляване на инвестициите в индустрията за изкопаеми горива може да доведе до увеличаване на безработицата. Говорейки в Давос, Мнучин отбеляза, че всяка политика в областта на околната среда, която изключва използването на изкопаеми горива, вероятно ще окаже значително влияние върху световната икономика, предаде БНР.    Според него някои мерки за опазване на околната среда, като увеличаването на използването на електрически превозни средства, остават проблематични, тъй като употребата им повдига въпроси за рециклирането на литиево-йонните батерии и за производството на електроенергия.    Коментарите му са факт, след като по-рано на Световния икономически форум в Давос шведската тийнейджърка екоактивистката Грета Тунберг призова за спиране на използването на изкопаеми горива и за по-решителни действия срещу изменението на климата.    В тази връзка Стивън Мнучин нападна вербално Грета Тунберг, казвайки, че тя първо трябва да получи диплома по икономика, преди да дава по-нататъшни присъди по въпроса.    Изкопаемите горива все още са необходими в световен план и те трябва да останат част от всяка бъдеща комбинация от енергийни ресурси, която ще бъде използвана, заяви в четвъртък министърът на енергетиката на Саудитска Арабия принц Абдулазиз бин Салман.    Изказвайки се на форума в Давос, който тази година се фокусира върху изменението на климата, принцът заяви, че енергийната бедност все още е проблем в някои части на света и добави, че засега трябва да се използват всички източници на енергия. Министърът обаче отбеляза, че Саудитска Арабия е съгласна, че глобалният въглероден отпечатък трябва да бъде намален. Въглероден отпечатък е общото количество емисии парникови газове, което се отделя от организация, продукт или процес.  ", "date": "2020.01.23", "title": "Мнучин от Давос: Свиване на инвестициите при изкопаемите горива може да увеличи безработицата "}
{"url": "http://epicenter.bg/article/Prints-Charlz--Globalnoto-zatoplyane-i-promenite-v-klimata-sa-nay-golemite-zaplahi/204757/7/0", "text": "Британският принц Чарлз заяви, че \"глобалното затопляне и климатичните промени са най-големите заплахи, пред които е изправено човечеството\", като призова бизнес лидерите в Давос да действат сега, за да създадат устойчиво икономическо бъдеще.   \"Дами и господа, намираме се в разгара на криза. Глобалното затопляне, климатичните промени и опустошителната загуба на биологичното разнообразие са най-големите заплахи, с които човечеството някога се е сблъсквало\", каза принц Чарлз.   В реч, изнесена по време на годишната среща на Световния икономически форум в швейцарския ски курорт, британският престолонаследник заяви, че е време всички лидери да предприемат действия - с \"революционни нива и темпове\".   \"Искаме ли да останем в историята като хората, които не направиха нищо, за да дръпнат света навреме от ръба на пропастта и да възстановят равновесието, когато бихме могли да го направим? Аз не искам\", заяви британският престолонаследник.    Източник: бТВ    ", "date": "2020.01.23", "title": "Принц Чарлз в Давос: Глобалното затопляне и промените в климата са най-големите заплахи"}
{"url": "http://epicenter.bg/article/Kitay-razraboti-metod-za-lechenie-na-pnevmoniyata-ot-smartonosniya-virus-/204759/7/0", "text": "Китайските медици са разработили успешен метод за лечение на пневмонията от нов тип, предизвикана от коронавируса 2019-nCoV по метода на екстракорпоралната оксигенация, предават ТАСС и БТА.    Агенцията цитира съобщение на информационния портал \"Сина\".    Методът представлява извънтелесно насищане на кръвта с кислород.    Той успешно е бил изпробван в град Ухан, в провинция Хубай, откъдето тръгна заразата.    Благодарение на новия метод медиците са успели да спасят живота на 53-годишен мъж, който се е намирал в критично състояние.    Понастоящем медицинските му показатели са стабилизирани и здравословното му състояние продължава да се подобрява. В скоро време на пациента може да му бъде вдигната карантината.  ", "date": "2020.01.23", "title": "Китай разработи метод за лечение на пневмонията от смъртоносния вирус "}
{"url": "http://epicenter.bg/article/Finansoviyat-ministar-na-SASht--Greta-Tunberg-da-uchi/204765/7/0", "text": "Добре би било Грета Тунберг да прочете някоя друга книга по икономика, това е казал финансовият министър на САЩ Стивън Мнучин, предаде Би Би Си, цитира Новини.бг.    Икономистът от Вашингтон е коментирал изказването на шведската тийнейджърка в рамките на Световния икономически форум в Давос. Тя е призовала за отказ от добива и използване на изкопаемите горива (нефт, газ и въглища).  \"Предполагам, че обявяващата се за защитничка на природата госпожица би трябвало отначало да запише икономическа специалност в някой колеж, да прочете някоя книга по въпросите. След това тя би могла да ни чете лекции. Отказът от изкопаемите горива би оставил милиони хора без препитание\", е посочил Мнучин в кулоарите на форума в швейцарския курорт.", "date": "2020.01.23", "title": "Финансовият министър на САЩ: Грета Тунберг да учи икономика"}
{"url": "http://epicenter.bg/article/Tri-grada-v-Kitay-sa-blokirani--Pekin-otmeni-sabitiyata-po-chestvaneto-na-kitayskata-Nova-Godina/204766/7/0", "text": "Три китайска града, с общо население 20 милиона души, са поставени под карантина, а Пекин отмени редица събития в опит да ограничи разпространението на коронавируса, пише британският вестник The Guardian, цитирани от Агенция \"Фокус\". Властите спряха транспортните връзки с Ухан, център на провинция Хубей, както с и близките градове Хуанганг и Ъджоу. Спрени са автобусите, метрото, фериботите, летището и жп гарите са затворени за изходящите пътници. Междувременно вестник Beijing News съобщи, че столицата е отменила събития, включително събитията по честването на китайската Нова година. Отделно от Китайските железопътни линии заявиха, че пътниците ще могат да получат пълно възстановяване на сумата на билетите, които са закупили. Има 633 потвърдени случая на коронавируса. Служителите се притесняват, че заради празника Нова година, когато стотици милиони китайци пътуват, ще се увеличи периметърът на огнището, достигайки до всички провинции на страната, както и до САЩ, Тайван, Южна Корея, Тайланд, Япония, Макао и Хонг Конг. Китайските власти потвърдиха, че 95 пациента остават в критично състояние. 17 са починали след откриването на вируса в края на декември, всичките от Ухан. В Ухан рафтовете на супермаркетите останаха празни, а местните пазари разпродадоха своята продукция, след като жителите се запасиха с храна и се изолираха в домовете си. Пред бензиностанциите има опашки, тъй  като шофьорите искат да се запасят с гориво в случай, че резервите се изчерпат. Местните жители заявиха, че аптеките са разпродали всички налични маски за лице. „Когато се събудих и видях новината, помислих, че полудявам. Вече е прекалено късно. Мерките на правителството не са достатъчни“, каза 26-годишна учителка в начално училище в Ухан. Има много малко хора навън, а семействата отмениха плановете да се съберат по случай китайската Нова година. Специални сили за сигурност наблюдават жп гарите. Жителите и всички държавни служители трябва да носят маски, докато са на обществени места. Повечето полети от летище Тианхе са отменени. „До колкото ми е известно, опитът да се блокира град с 11 милиона души е ново за науката“, заяви Годен Галия (Gauden Galea), представител на Световната здравна организация в Китай, пред Associated Press. „До сега не е прилагана такава мярка за обществено здраве. На този етап не можем да кажем дали ще работи или няма да работи“, казва още той. Значително нараства броят на заразени тази седмица, след като милионни китайци пътуват по случай на китайската Нова година.   Градската управа на китайската столица съобщи, че отменя всички масови прояви, включително храмовите празненства, които привличат милиони туристи от цял свят. Анализатори смятат, че случаите на заразени ще продължат да се увеличават. „Дори ако (броят на заразените) достигне хиляди, това не би ни изненадало“, каза Галия. \"Броят на заразените не е показател за тежестта на епидемията, стига смъртността да остане ниска\", добави той.", "date": "2020.01.23", "title": "Три града в Китай са блокирани, Пекин отмени събитията по честването на китайската Нова Година"}
{"url": "http://epicenter.bg/article/Turtsiya--Ruskite-S-400-sa-savmestimi-s-amerikanskite-F-35-i-ne-predstavlyavat-zaplaha-za-NATO/204770/7/0", "text": "Турският външен министър Мевлют Чавушоглу заяви, че руските системи за противовъздушна отбрана С-400 са съвместими с американските изтребителите F-35 и не представлява заплаха за НАТО, предава ТАСС и Агенция \"Фокус\", като се позовават на информация на Reuters. „Ние смятаме, че С-400 и F-35 са съвместими“, посочи той по време на Световния икономически форум в Давос. „Те (С-400) не представляват заплаха за системите на НАТО и съюзниците в НАТО“. Министърът на външните работи на Турция предложи също така да бъде създадена работна група, под ръководството на НАТО, която да проучи този въпрос.", "date": "2020.01.23", "title": "Турция: Руските С-400 са съвместими с американските F-35 и не представляват заплаха за НАТО"}
{"url": "http://epicenter.bg/article/Kray-na-sagata--Kralitsa-Elizabet-II-odobri-zakonoproekta-za-Brekzit-/204771/7/0", "text": "Документът за излизането на Великобритания от Европейския съюз (ЕС) е подписан от кралица Елизабет II, предават AFP и Агенция \"Фокус\".    “Нейно Величество кралицата одобри законопроекта за Брекзит, който следователно става закон за Брекзит“, заяви в профила си в социалната мрежа Туитър Стивън Баркли, министърът за Брекзит. „Законът дава възможност на Обединеното кралство да напусне Европейския съюз на 31 януари“.    Междувременно премиерът Борис Джонсън призова „злобата и разделението“ да останат назад, след като споразумението за Брекзит премина окончателно през парламента и скоро ще се превърне в закон, пише британското издание London Evening Standard.    Премиерът заяви, че процесът е бил труден и често е чувствал, че може и никога да не бъде завършен, но приветства решението на депутатите в крайна сметка да одобрят споразумението, постигнато по-рано с Брюксел. Джонсън още призова народа на Великобритания да остане единен.    „Понякога се усещаше сякаш никога няма да преминем финалната права, но го направихме. Сега можем да оставим злобата и разделението от последните три години назад и да се фокусираме в това да донесем светло и вълнуващо бъдеще – с по-добри болници и училища, по-сигурни улици и повече възможности в цялата ни страна“, каза той.    Представителите в Камарата на лордовете се опитаха да внесат някои поправки в споразумението, включително свързани с непълнолетните бежанци без придружители, но в крайна сметка техните искания не бяха удовлетворени. На този етап новото законодателство се нуждае единствено от одобрението на Кралица Елизабет II, след което споразумението официално вече ще е закон и Великобритания формално ще напусне Европейския съюз на 31 януари.    Кралското одобрение се очаква да бъде получено в идните дни, а междувременно споразумението ще бъде гласувано от евродепутатите на 29 януари. Британските депутати в крайна сметка отхвърлиха петте предложения за промени в споразумението, които по-рано бяха одобрени от лордовете, по време на фазата от гласуването, в която един закон преминава през горната и долната камара в Лондон, докато депутатите от тях не стигнат до консенсус.    Камарата на Лордовете реши по-рано, че европейските работници би трябвало да получават физически документи за своето право да останат във Великобритания след Брекзит. Те решиха и че британските съдилища, с изключение на Върховния съд, няма да могат да отменят европейски закони. И освен това лордовете одобриха предложението непълнолетните деца на бежанци, които са се озовали в страната да могат да бъдат събрани с родителите си. И трите предложения обаче бяха отхвърлени от депутатите в Камарата на общините.    След това те с лекота приеха окончателно и цялостното споразумение за Брекзит, благодарение на мнозинството от повече от 80 души, което Джонсън си осигури по време на изборите през декември 2019 г.  ", "date": "2020.01.23", "title": "Край на сагата! Кралица Елизабет II одобри законопроекта за Брекзит "}
{"url": "http://epicenter.bg/article/Tayno-zhuri-na-natsionalnata-literaturna-nagrada-za-roman/204750/6/0", "text": "За първи път имената на журито, което ще оценява претендентите за Националната литературна награда за български роман на годината, се пазят в тайна.   От НДФ „13 века България“ предложили на Управителния съвет номинации за членове, подбрани чрез широко допитване сред литературните музеи и институти, БАН, Софийския университет, Националната библиотека и писателските съюзи.   Излъчени са шестима експерти, които ще определят помежду си председател на журито. Имената им няма да бъдат оповестени не от любов към мистериозността. Идеята е да се намали натискът върху тях от страна на амбициозни автори и издатели.   Един от критериите спрямо литераторите в журито е изискването да не са издавали собствено произведение през 2019 година.   Избраните имат задачата в продължение на четири месеца да изчетат предложените книги и да отсеят шестте най-добри.     Ако през 2019 година сте издали роман и сте убедени в литературните му качества, съберете кураж и го изпратете книгата си на адреса на НДФ „13 века България“ в софийския квартал Лозенец. Срокът изтича на 31 януари в 17 часа.   За девети пореден път Националният дарителски фонд обяви конкурс за Националната литературна награда за български роман на годината „13 века България“. В него, освен автори на български творби, могат да кандидатстват и издатели. Единственото условие е книгите да са публикувани през 2019 година.    Романите, в шест екземпляра – по един за всеки от членовете на журито, трябва да бъдат предоставени на адрес:   София 1421, кв. Лозенец, пл. „Проф. Васил Геров“ №1, НДФ „13 века България“. За конкурса: Роман на годината „13 века България“. При допълнителни въпроси: тел. 02 963 48 07; 0889 648 927.    ", "date": "2020.01.23", "title": "Тайно жури на националната литературна награда за роман"}
{"url": "http://epicenter.bg/article/Zvezda-izgrya-nad-Serdikiyskiya-amfiteatar-v-Sofiya/204762/6/0", "text": "До края на февруари ценителите на изобразителното изкуство, широката публика и гостите на столицата ще могат да се срещнат с ЛИЦАТА на Стела.   Експозицията показва 42 платна – голям формат, маслени картини, показващи силна индивидуалност и ярък колорит, излъчващи енергия като природен феномен, с висока чувствителност и неоспорим талант.     Паралелно с живописните творби, Стела Делчева представя и една друга страна от творческия си свят - множество „малки“ шедьоври, портрети, изработени от хартиени и фолиеви изрезки, които авторката колажира с изключително майсторство, съчетаващо витална спонтанност и естетическа прецизност.   Стела е откритие на проф.Емилия Константинова - преподавател в АМТИ Пловдив и арт мениджър на големия художник Анастас Константинов.   Изложбата е конструирана, аранжирана и открита от куратора й д-р Райна Дамяни.   Вдъхновена от картинния свят на художничката, галеристът Цветелина Русалиева (художник и дизайнер) инициира част от експозицията да бъде изведена и извън традиционното за галерията пространство, за да могат картините да общуват с публиката  в инериор на хотелския комплекс.   Предварителният интерес към арт проекта  „ ЛИЦА“ е естествен художествен пътеводител и естетически ориентир в мозайката на културния ни живот.   Изложбата, която ще се превърне в истинско арт събитие е заявка за интересния и провокиращ творчески път на развитие на Стела Делчева, изгряваща  като самородна звезда в съвременната ни живопис.  ", "date": "2020.01.23", "title": "Звезда изгря над Сердикийския амфитеатър в София"}
{"url": "http://epicenter.bg/article/Prenesete-se-v-drugo-izmerenie---v-sveta-na--TODES-/204781/6/0", "text": "Модерен балет номер едно в Русия отпразнува 33 години от създаването си с нов шоу-спектакъл “#ПРОДЪЛЖЕНИЕ” ! Българската публика ще има удоволствието да види новата програма на “ТОДЕС” на 23 МАРТ в СОФИЯ и на 25 МАРТ във ВАРНА.   Впечатляваща хореография, поразителен синхрон, пищни костюми, авторска музика и 33 години на върха – това е балет “ТОДЕС”!   Балет „Тодес”, превърнал се в символ и съществен елемент от съвременната култура на Русия е създаден през 1987 година. Създател, балетмайстор и постановчик на балета е Алла Духова.   Балетът не остава незабелязан и от световни музикални легенди като Майкъл Джексън, Марая Кери, Алла Пугачова и други звезди, с които споделят сцена.   През 2001 година Алла Духова е поканена лично от Путин на среща с 15 – те най – изтъкнати жени в Русия, постигнали успех в творческата си кариера.   Името на балета – „Тодес” идва от един от най – опасните елементи във фигурното пързаляне, а самата Духова е хореограф на носителите на сребърни олимпийски медали французите Марина Анисина и Гвендал Хейзър.   Зрителите ще бъдат пленени от разтърсващия емоционален заряд на всеки танц в зрелищния спектакъл. Сюжетните линии, преплитащи се в изящната хореография ще пренесат публиката в друго измерение - в света на “ТОДЕС”.   Билети: EVENTIM.BG, Ticketportal.bg, каси на НДК, ДКС, бензиностанции OMV, книжарници Office1, Orange, Booktrading, Технополис. 30 лв - 70 лв  ", "date": "2020.01.23", "title": "Пренесете се  в друго измерение - в света на “ТОДЕС”!"}
{"url": "http://epicenter.bg/article/Zmii-sa-nay-veroyatniyat-iztochnik-na-noviya-koronavirus/204746/11/0", "text": "    Крайтът (Bungarus multicinctus), известен още като тайвански крайт или китайски крайт, е силно отровен вид змия, срещана в голяма част от централен и южен Китай и Югоизточна Азия.  За заболяването бе съобщено за първи път в края на декември 2019 г. в Ухан, основен град в централен Китай, и бързо се разпространи. Оттогава болни пътуващи от Ухан заразиха множество хора в Китай и други страни, включително САЩ.  Използвайки проби от вируса, изолирани от пациенти, учените в Китай определиха генетичния код на вируса. Патогенът, отговорен за тази пандемия, е нов коронавирус. Той е в същото семейство от вируси като добре познатия тежък остър респираторен синдром коронавирус (SARS-CoV) и коронавируса в Близкия Изток (MERS-CoV), които убиха стотици хора през последните 17 години. Световната здравна организация (СЗО) определи новия коронавирус като 2019-nCoV.        Името коронавирус идва от неговата форма, която наподобява корона или слънчев ореол, когато се изобразява с помощта на електронен микроскоп.  Електронно-микроскопичното изображение разкрива структурни детайли на корона, заради които е кръстен коронавирус.  Коронавирусът се предава по въздушен път и инфектира предимно горните дихателни и стомашно-чревни пътища на бозайници и птици. Въпреки че повечето от членовете на семейството на коронавирусите причиняват само леки грипоподобни симптоми по време на инфекция, SARS-CoV и MERS-CoV могат да заразят горните и долните дихателни пътища и да причинят тежки респираторни заболявания и други усложнения при хората.  Този нов 2019-nCoV причинява подобни симптоми като SARS-CoV и MERS-CoV. Хората, заразени с тези коронавируси, страдат от тежка възпалителна реакция.  За съжаление, няма налична одобрена ваксина или антивирусно лечение за коронавирусна инфекция. Необходимо е по-добро запознаване с жизнения цикъл на 2019-nCoV, включително източника на вируса, как се предава и как се репликира, както за предотвратяване, така и за лечение на болестта.  Както SARS, така и MERS са класифицирани като зоонозни вирусни заболявания, което означава, че първите пациенти, които са били заразени, са придобили тези вируси директно от животни. Това е възможно, защото докато е бил животински гостоприемник, вирусът е придобил серия от генетични мутации, които му позволяват да заразява и да се размножава вътре в човека.  Сега тези вируси могат да се предават от човек на човек. Теренните проучвания показват, че първоначалният източник на SARS-CoV и MERS-CoV е бил прилеп и че палмови цивети (бозайник, произхождащ от Азия и Африка) и камили са служили като междинни домакини между прилепите и хората.  В случая на коронавирусна болест през тази 2019 г., докладите посочват, че повечето от първата група пациенти, са били работници или клиенти на местен пазар на едро с морски дарове, които също са продавали преработени меса и живи консумативи, включително домашни птици, магарета, овце, свине, камили и др. като лисици, язовци, бамбукови плъхове, таралежи и влечуги. И тъй като никой никога не е съобщавал за намирането на коронавирус, заразил водни животни, вероятно е той да произхожда от други животни, продавани на този пазар.  Но когато изследователите извършиха по-подробен биоинформационен анализ на последователността на 2019-nCoV, те предположиха, че този коронавирус може да идва от змии.        Изследователите използваха анализ на протеинните кодове, предпочитани от новия коронавирус и го сравниха с протеиноните кодове от коронавирусите, открити в различни гостоприемници, като птици, змии, мармоти, таралежи, прилепи и хора. Изненадващо, те откриха, че протеиновите кодове в 2019-nCoV са най-сходни с тези, използвани при змиите.  Змиите често ловуват прилепи в дивата природа. Докладите сочат, че змиите са били продавани на местния пазар на морски дарове в Ухан, което повишава възможността 2019-nCoV да е скочил от гостоприемни видове – прилепи – към змии, а след това и към хора в началото на това огнище на коронавирус. Как обаче вирусът може да се адаптира както към хладнокръвните, така и към топлокръвните гостоприемници остава загадка.  Авторите на доклада и други изследователи предстои да проверят произхода на вируса чрез лабораторни експерименти. Търсенето на последователност 2019-nCoV при змии ще бъде първото нещо, което трябва да се направи. От избухването обаче пазарът на морски дарове е дезинфекциран и затворен, което прави предизвикателство да се проследи животното на новия вирус по-трудно.  За да се потвърди произхода на вируса, е необходимо вземане на проби от вирусна РНК от животни, продавани на пазара, и от змии и прилепи. Отделно от това, отчетените констатации също ще дадат представа за разработването на протоколи за профилактика и лечение.  Избухването на 2019-nCoV е още едно напомняне, че хората трябва да ограничат консумацията на диви животни, за да предотвратят зоонозни инфекции.   ", "date": "2020.01.23", "title": "Змии са най-вероятният източник на новия коронавирус"}
{"url": "http://epicenter.bg/article/Svetlana-Sharenkova-kam-Stanishev--Sergey--ne-pravi-partiyata-zalozhnik-na-lichniya-si-interes-/204779/11/0", "text": "    Не е новина, че бившият председател на БСП Сергей Станишев има навика да назидава своята партия и живее със самочувствието, че неговите другари са длъжни вечно и на всяка цена да удовлетворяват личните му кариерни амбиции, както и че за него не важат партийните решения.  Така той подложи БСП на брутален натиск да приеме Истанбулската конвенция и Пакта за миграция, създаде разделителни линии и торпилира кампанията за европейските избори в името на още един мандат в Брюксел, въпреки шумните му декларации не направи нито една стъпка за диалог с Русия и за премахване на антируските санкции, самоназначи се за лидер на групата недоволни, наричана „вътрешна опозиция”.  От тях постоянно чуваме критики срещу лидерката на БСП, но нито веднъж не чухме принципна критика срещу модела „ГЕРБ”. Обратното, Станишев обяви премиера Борисов за държавник, а ГЕРБ – за „все по-социална партия”!?    И все пак, Станишев стигна политическото дъно с медийното тиражиране на опорната точка, че предстоящия пряк избор на лидер на БСП няма да бъде честен и легитимен. Маскирано като загриженост и намек, но реално – опасна политическа интрига.    Не само срещу Корнелия Нинова, но преди всичко срещу партията и другарите му. За по-голям ефект интригата бе пусната в медиите, а не бе поставена в Националния съвет на партията, чиито член е Станишев.    Да напомним фактите - БСП прие правила за пряк избор на лидер, в които са изяснени равнопоставеността на всеки кандидат и екипа му, както и механизмите и гаранциите за прозрачността на вота.    Прекият избор е европейска демократична практика за разлика от кулоарните договорки на партийни лобита и групички. Но отново Станишев говори без доказателства, но с ясното желание да посее съмнения още отсега, за да има поле някой в бъдеще да оспори вота, ако не му е изгоден.    Но реализацията на интригата би взривила партията, би я вкарала в неразрешими вътрешни конфликти и разделение, в правни спорове и процедури, би унищожила шансовете за победа на предстоящите парламентарни и президентски избори, което може би е целта.    „С мен или против мен” винаги е бил стилът на Станишев като политик. В „актива” му са 10 последователни изборни загуби (а днес със самочувствие критикува БСП, че не е ефективна алтернатива на ГЕРБ), налагането на партията на социаллибералните идеологически мантри (плоския данък, джендър идеологията и гей движението, съглашателството с десницата и едрия капитал, глобализацията, русофобията), които са й крайно чужди и отблъснаха стотици хиляди избиратели.    Когато днес назидава БСП (отново без конкретни доказателства), че е тръгнала в полето на национализма, нека си спомним, че с идеологическия миш-маш и лицемерието в стил ПЕС левицата в Европа изпадна в тежка криза и губи доверието на трудовите хора. Те започнаха да дават вота си на патриотични и антисистемни партии.    Или накратко – с поведението си Станишев и неговите брюкселски ментори, които подмениха традиционната социалистическа идеология с идеите на Сорос, фактически подхранват национализма.    В името на кариерната си амбиция да остане начело на ПЕС Станишев е готов да повлече „своята” партия към дъното.    И нека сега, когато той апелира за идеологически дебат в партията да каже каква е неговата програма, и ако тя е Истанбулска конвенция, масова миграция и Зелен пакт, който ще доубие българската икономика, сам да си отговори колко точно процента ще има БСП на едни избори с подобни послания и обещания и с него (или негов аватар) начело.    През 2013 г. мнозина казваха: „Сергей, иди си с мир!”. Нека сега му кажем: „Сергей, върни се!”. Върни се към идеите на Благоев и Димитров, на твоя баща и неговите другари-антифашисти. Върни се към морала и етиката на социалист. Не прави партията заложник на личния си интерес.        ", "date": "2020.01.23", "title": "Светлана Шаренкова към Станишев: Сергей, не прави партията заложник на личния си интерес!"}
{"url": "http://epicenter.bg/article/Slavcho-Atanasov--Chastnata-lotariya-e-kato-vtori-moneten-dvor--Palen-absurd-/204780/11/0", "text": "Над 3 милиарда се въртят всяка година в игрите на късмета, организирани в България. Печалбите явно са много големи, след като участниците в този лесен начин да се правят пари реагират толкова яростно срещу промените в Закона за хазарта, които имат за цел да защитят интереса на държавата и гражданите.    Опонентите на поправките в закона забравят, че от римско време лотариите и залаганията са били монопол на държавата. Така е било и в античността, и в средновековието. Държавата по презумпция разполага с тези прави. В различни периоди тя ги преотдава на частни лица, обикновено изключително близки до властта. Това обикновено са били фаворитите на владетеля, които за нула време са ставали много богати.   В същото време във всеки момент държавата може да си върне тези права. В момента у нас има и конкретен повод това да се случи, след като се оказа, че фирмата с лотариите е пропуснала да внесе огромни суми в бюджета, с което е ощетила всички останали данъкоплатци. Това вече е лакомия, а тя е най-големият грях – печелиш стотици милиони на гърба на държавата, а спестяваш данъци. Недопустимо е! Това бърка в джоба на всеки и за да се спре с това ограбване, е добре лотариите да са под държавен контрол   Противниците на промените в Закона за хазарта казват, че с връщането на лотарийните игри под шапката на държавата се нарушава Конституцията и Закона за защита на конкуренцията. Това са абсурдни тези. Конституцията поставя законовата рамка за съществуването на държавата и разписва нейното правно и административно устройство. Тя не се занимава със специфични казуси. Що се отнася до конкуренцията, тезата отново е несъстоятелна, защото игрите на късмета не са бизнес в чист вид. Да организираш лотарии не е като да правиш хляб или да произвеждаш машини. Това е като да имаш частен монетен двор, защото билетчетата са вид ценни книжа. В този смисъл е напълно нормално тази дейност да е държавна.    Държавата е монополист в лотариите по целия свят – и в Латинска Америка, и в Европа, и в Азия.    Надявам се премиерът Бойко Борисов да удържи на думата си и да не позволи тази златна кокошка отново да мине в частни ръце. Лотарията трябва да остане държавна, а не да бъде приватизирана от поредния фаворит на властта.    Несериозно звучат заплахите от феновете на един футболен клуб, било то и от великия ФК „Левски“, че ще има протести, ако държавата си върне монопола върху игрите на късмета. Какво значат интересите на собственика на някакъв клуб, ако всички останали са ощетени? Той не може да е над държавата. Когато тя си влезе в ролята и организира сама въпросните лотарии, ще се увеличат значително парите за спорт и ще има много повече средства за всички федерации и клубове. ", "date": "2020.01.23", "title": "Славчо Атанасов: Частната лотария е като втори монетен двор. Пълен абсурд!"}
{"url": "http://epicenter.bg/article/Ombudsmanat--Novata-naredba-za-parnoto-ne-garantira-po-spravedlivi-smetki/204692/4/0", "text": "Омбудсманът Диана Ковачева изпрати становище до министъра на енергетиката Теменужка Петкова по проекта на Наредбата за топлоснабдяването, предложен от ресорното министерство на 13 януари т.г. за обществено обсъждане. Това съобщиха от пресофиса на омбудсмана.   В писмото си доц. Ковачева изтъква, че по отношение на проблемите, свързани с Топлофикация, има големи очаквания относно справедливото заплащане на реално ползваното парно, в това число и таксата за сградна инсталация, а проектът на наредба не отговаря на обществените очаквания за по-ясна и справедлива методика за разпределение на топлинната енергия в сгради - етажна собственост.  Според Ковачева нормативният акт не съдържа нови предложения по отношение на това как се формира дяловото разпределение на топлинна енергия в сгради-етажна собственост. По тази причина, според доц. Ковачева, новата „стара“ наредба не дава на гражданите дълго търсената и очаквана справедливост, а именно фактуриране на консумираното количество топлинна енергия, въз основа на действителното потребление най-малко веднъж годишно – принцип, залегнал в Закона за енергетиката (ЗЕ). Омбудсманът посочва, че не е намерен и балансът между икономическите интереси на участващите в процеса страни и гарантиране правото на потребителите на заплащане на реално ползвана услуга.    В становището до енергийния министър националният обществен защитник припомня аргументите на Върховния административен съд (ВАС), който на първа инстанция отмени разпоредби в действащата наредба за топлоснабдяването. Аргументите на съда, свързани с нарушения на административните правила при изработване на нормативни документи и при определяне на формулата за сградна инсталация, „важат с пълна сила и за новата наредба“, посочва Диана Ковачева.    В мотивите към проекта липсва описание на очакваните финансови резултати, както и анализ за съответствие с правото на ЕС (Директивата за енергийна ефективност). Освен това, във формулата за сградна инсталация не са отчетени всички параметри, относими към количеството топлинна енергия, отдадена от сградната инсталация.    Представена по този начин, новата – „стара“ наредба не решава проблемите на хората и не представя нова концепция за по-справедливо заплащане на услугата „топло“, посочва омбудсманът.    Цялото становище е публикувано ", "date": "2020.01.23", "title": "Омбудсманът: Новата наредба за парното не гарантира по-справедливи сметки"}
{"url": "http://epicenter.bg/article/Ministerstvoto-na-energetikata-udalzhava-sroka-po-protsedurata-za-rehabilitatsiya-na-ulichno-osvetlenie/204710/4/0", "text": "Министерството на енергетиката, в качеството си на програмен оператор по програма „Възобновяема енергия, енергийна ефективност и енергийна сигурност“, финансирана от финансовия механизъм на Европейското икономическо пространство 2014-2021 г., удължава сроковете по процедура „Рехабилитация и модернизация на общинската инфраструктура - системи за външно изкуствено осветление на общините“. Това съобщиха от пресцентъра на Министерството.    Доклади от обследване за енергийна ефективност ще се приемат в Агенцията за устойчиво енергийно развитие (АУЕР) до 17.00 часа на 7 февруари 2020 г. Крайният срок за подаване на проектни предложения от бенефициентите става 16.30 часа на 20 март 2020 г. Всички кандидати, подали доклади от обследване за енергийна ефективност в АУЕР до 23 януари 2020 г., могат да ревизират подадените от тях документи в удължения срок.   Промяната на сроковете е съгласувана с офиса на финансовия механизъм в Брюксел. Тя има за цел да осигури възможност на максимален брой участници да се възползват от финансирането по процедурата.", "date": "2020.01.23", "title": "Министерството на енергетиката удължава срока по процедурата за рехабилитация на улично осветление"}
{"url": "http://epicenter.bg/article/Dronove-shte-kontrolirat-afrikanskata-chuma-po-svinete-/204719/4/0", "text": "България ще ползва дронове за контролиране на заболяването Африканска чума по свинете (АЧС). Тази допълнителна мярка за овладяване на заболяването оповести в Народното събрание по време на обсъждане на промените в Закона за ветеринарномедицинската дейност земеделският министър Десислава Танева.    “Системи, които работят в Германия по отношение на контролиране на навлизането на заболяването - Германия ползва дронове за следене на популацията в граничните райони. Водим разговори за същите системи, да ги приложим и тук по отношение на установяване на по-точен брой на дивата свиня“, заяви тя, цитирана от БНР.    Общият бюджет за животновъдите в посока биосигурност по линия на \"Програмата за развитие на селските райони\" е близо 70 млн. лева, информира министър Танева.    До момента средствата, които държавата е дала по справяне с болестта африканска чума по свинете, са малко над 69 млн. лева.    Те са покриване на разходите по превенция, унищожаване на огнищата и компенсация на пострадалите ферми.  ", "date": "2020.01.23", "title": "Дронове ще контролират африканската чума по свинете "}
{"url": "http://epicenter.bg/article/-Novo-ognishte-na-afrikanska-chuma-vav-Varnensko/204764/4/0", "text": "Ново огнище на африканска чума е открито в село Голица, Варненска област, съобщава БНР.   Заразата е установена сред диви прасета, съобщи областният управител на Варненска област Стоян Пасев. Последните данни са за открита зараза в района на село Голица, община Долни Чифлик. Друго огнище се предполага, че има в защитената местност \"Лонгоза\" край Камчия, обясни Пасев.   До момента от въвеждането на спешните мерки срещу чумата са унищожени над 13 500 животни в областта, обобщи той.    От разговора стана ясно, че до понеделник ще приключи евтаназирането на близо 40 000 свине от свинекомплекса в село Брестак, община Вълчи дол. Още три заразени животни са открити в частни дворове във Вълчи дол.       ", "date": "2020.01.23", "title": " Ново огнище на африканска чума във Варненско"}
{"url": "http://epicenter.bg/article/Temenuzhka-Petkova--Stroitelstvoto-na-interkonektora-s-Gartsiya-tryabva-da-priklyuchi-prez-oktomvri/204767/4/0", "text": "По инициатива на министър Теменужка Петкова в Министерството на енергетиката се проведе среща за отчитане на дейностите по реализацията на проекта за изграждане на интерконектора Гърция-България (IGB). В срещата участваха изпълнителнителните директори на проектната компания „Ай СИ Джи Би“ ЕАД от българска и от гръцка страна – Теодора Георгиева и Константинос Караянакос, представители на доставчика на тръби – „Коринт Пайпуър“, на строителя – АВАКС и на инженер-консултанта – „Консорциум Тибей“. Това съобщиха от пресцентъра на Министерство на енергетиката.    Министър Теменужка Петкова призова компаниите да работят активно и подчерта, че завършването на изграждането на междусистемната газова връзка Гърция-България следва да приключи през октомври тази година. По думите ѝ въвеждането в експлоатация на проекта в синергия с Трансадриатическия газопровод е от стратегическо значение. Чрез IGB страната ни ще получава договорените 1 млрд. куб м./год. азербайджански природен газ за страната от втората фаза на газовото находище Шах Дениз.    Представителите на „Коринт Пайпуър“ увериха, че производството на тръби се реализира по график. През месец февруари ще се осъществи доставката на необходимите тръби за изграждането на първите 47 км. от интерконектора. Необходимата техника за извършване на автоматично заваряване на тръби, която ще ускори значително процеса по реализация, е доставена в Солун и предстои да се транспортира към трасето в България, казаха от АВАКС. В момента продължават да се изпълняват подготвителни дейности по трасето както на българска, така и на гръцка територия.  ", "date": "2020.01.23", "title": "Теменужка Петкова: Строителството на интерконектора с Гърция трябва да приключи през октомври"}
{"url": "http://epicenter.bg/article/Izmamite-s-bolnichnite-shte-bade-osnovanie-za-distsiplinarno-nakazanie-ili-globa-/204685/3/0", "text": "Измамите с болничните ще бъде основание за дисциплинарно наказание или глоба. Мерките са част от предложенията на институциите и бизнеса за справяне на проблема с фалшивите медицински документи, ползвани за почивки, предава \"Монитор\". След засилена кампания на работодателските организации преди дни НОИ публикува анализ по темата.   Да се променят правомощията на лекуващия лекар по отношение продължителността на временната неработоспособност, като личните лекари да имат право да издават до 7 дни болничен непрекъснато, а не 14 дни, както е сега, за едно или повече заболявания, но за не повече от 20 дни с прекъсване в рамките на една календарна година, беше предложено в анализа, обхващащ периода 2016-2019 г.   Останалите заинтересовани страни също са поканени да дадат предложения за справяне с проблема, единствено синдикатите не са подали мерки според информация на медията.   Повечето идеи са за засилване на контрола на институциите против издаването на фалшиви документи. Част от тях са предложени от ИА \"Главна инспекция по труда\" (ГИТ).   От агенцията смятат, че основните режими на болничния лист трябва да останат само три болничен, санаторно-курортен, домашен. Сега последният режим се нарича свободен и трябва да отпадне според ГИТ.   Лицата, които не спазват предписанията и самия режим на лечение, ще бъдат санкционирани с размера на целия болничен лист, а не само на деня, през който е установено неспазването на режима, както е сега.   От ГИТ предлагат и дисциплинарно наказание на служителя и отмяна, ако установи фалшив болничен. Дисциплинарното производство до момента е записано в Кодекса на труда само за конкретни случаи - когато лицето не ходи на работа системно, ходи в нетрезво състояние и т. н.   Срещу схемите за фалшиви хоспитализации, с които се източва здравната каса, се предлага при установяване на измама автоматично на лицето да му се прекратява болничният и да не му се изплаща. Бизнесът подкрепя повечето предложения за повече контрол, коментира Добрин Иванов, изпълнителен директор на Асоциацията на индустриалния капитал в България (АИКБ).   Анализът на НОИ доказа, че болничните листове от 2010 до 2018 г. растат с 50% а болничните дни, които плащат работодателите от 2010 до 2018 г., растат със 100%. Ако са плащали 2.5 млн., сега плащат 5 млн. Като цяло има едно нарастване на издадените болнични дни, на продължителността на болничните за тези 8 години, което се отразява в двойно повишаване на обезщетенията за временна нетрудоспособност.   Затова работодателите продължават да настояват за прекратяване на временния режим за изплащане на обезщетенията за първите 3 дни от временната нетрудоспособност, която беше наложена като антикризисна мярка преди десет години.   Освен това искат незабавни промени в медицинската експертиза на работоспособността и уврежданията и приемане на еднородната класификация на функционалността на увреждането на човешкото здраве на Световната здравна организация.   „Имаме разминаване в номенклатурата на заболяванията - тази, която е приета в България, и тази, която е от Световната здравна организация. Тоест нямаме пълно съвпадение при видовете заболявания, така че трябва да бъде приета тази номенклатурата на Световната здравна организация“, коментира пред „Монитор“ шефът на АИКБ.   Бизнесът предлага свързаност между държавните регистри за данните за осигурените лица, уведомленията за сключените трудови договори и мерки по служебни правоотношения заедно с електронния здравен профил и електронното здравно досие на българския гражданин.   Така ще може да се следи дали това лице има сключен трудов договор, дали е работещо, здравния му профил и личното му здравно досие. „Регистърът на болничните“ в електронен вариант ще може да хваща злоупотреби ежедневно и анализира софтуерно, когато има съмнения.   Друга мярка на бизнеса, която пък не се приема от синдикатите, е, придобиването на права на краткосрочни обезщетения и пенсии да става само срещу социалноосигурителни вноски.   Така ще спре източването на НОИ от фирми фантоми, защото без платени осигуровки на заетите лица няма да имат право на обезщетение. Работодатели и държавни институции се събират да обсъдят днес на съвместно заседание на Комисията по трудово законодателство и Комисията по осигурителни отношения, които са комисии към Националния съвет за тристранно сътрудничество, на което ще обсъждат на първо място анализа, който е направен от НОИ, и на второ - предложенията, които са направени за мерки за ограничаване на измамите, кражбите и разхищенията и източването на предприятията и на НОИ с болничните листове.   ", "date": "2020.01.23", "title": "Измамите с болничните ще бъдат основание за дисциплинарно наказание или глоба"}
{"url": "http://epicenter.bg/article/VKP-vze-na-spetsialen-nadzor-delata-za-ubiystvoto-v-s--Galiche-i-za-smartta-na-futbolniya-fen-v-Solun/204691/3/0", "text": "По разпореждане на главния прокурор Иван Гешев Върховната касационна прокуратура взе на специален надзор делото за извършеното на 11 януари 2020 г. в с. Галиче убийството на 18-годишната Андреа. Това съобщиха от пресцентъра на Прокуратура на Република България.   На проведената на 20 януари 2020 г. среща с премиера и бащата на жертвата главният прокурор пое ангажимент и впоследствие издаде заповед, с която разпореди на административните ръководители на прокуратурите да извършат проверка на разследванията по две и повече досъдебни производства срещу един и същ обвиняем, какъвто е случаят с обвиняемия за убийството.    Със заповед на главния прокурор Върховната касационна прокуратура взе на специален надзор делото за убития на 5 януари 2020 г. в гр. Солун български гражданин Тоско Бозаджийски. Досъдебното производство е образувано на 21 януари 2020 г. с постановление на прокурор от Софийска градска прокуратура по повод изпратени материали от клуб „Ботев – Пловдив“, за това, че на територията на Република Гърция в гр. Солун умишлено е умъртвено лице с българско гражданство.    С постановление на главния прокурор разследването по досъдебното производство е възложено на Национална следствена служба.    На среща в Министерски съвет от 20 януари 2020 г. с министър-председателя Бойко Борисов и бащата на убитото лице, главния прокурор Иван Гешев пое ангажимент да сезира Софийска градска прокуратура, която да прецени налице ли са данни за образуване на досъдебно производство на територията на Република България.", "date": "2020.01.23", "title": "ВКП взе на специален надзор делата за убийството в с. Галиче и за смъртта на футболния фен в Солун"}
{"url": "http://epicenter.bg/article/Pozhar-obhvana-Dragomanskoto-blato--ima-samneniya-za-umishlen-palezh/204693/3/0", "text": "Пожар обхвана около една трета от Драгоманското плато, съобщава NOVA.  Огънят е обхванал суха растителност, но няма опасност за защитените територии по \"Натура 2000\", които са наоколо. Пожарът е възникнал около 19.00 часа снощи и към 4.00 часа тази сутрин е напълно овладян.   Кметът на Драгоман Андрей Иванов каза: \"Пожарът беше доста сериозен, една трета от растителността и биотопа може би е изгорял. Със сигурност е умишлен палеж, но органите трябва да направят своите разследвания, но пожарът беше отвътре навън. Какви са причините не знам, според легендите на местните заради дивеча има бракониери, имахме и бежанци ние се държим сякаш сме последните на планетата, дано има разследване\"   „Няма никаква опасност за населението. Засегната площ е около една трета от блатото. Изгорели са и някои от съоръженията в района като мостчета по екопътеките и кулата за наблюдение на птици“, посочи Иванов. Той добави, че на терен са се отзовали няколко пожарни автомобила от Сливница и Костинброд. „Цялото доброволно формирование от общината от 9 човека беше на място плюс няколко земеделски стопани с техника“, добави той. „На място остава пожарен автомобил, който обхожда района, а през целия ден блатото ще бъде наблюдавано от доброволци, за да не се възобнови огънят някъде, тъй като има дънери, които тлеят и от силния вятър може да се разпалят“, каза още кметът. \"В рамките на няколко месеца това е втори палеж. Последният път беше през есента отново в блатото. При температура от минус 5 градуса няма как да се самозапали или да стане от небрежност. Това е умишлен палеж“, категоричен беше Иванов. Той допълни, че няма пострадали, ситуацията е овладяна и хората трябва да бъдат спокойни.", "date": "2020.01.23", "title": "Пожар горя в Драгоманското блато, има съмнения за умишлен палеж"}
{"url": "http://epicenter.bg/article/Signal-za-bomba-v-Blagoevgrad--evakuiraha-uchilishte-i-detska-gradina/204701/3/0", "text": "Училище и детска градина в Благоевград бяха евакуирани заради сигнал за взривно устройство, съобщава БГНЕС.   Сигналът е подаден към 8.20 ч. за внесено взривно устройство в 11 ОУ  в града. Всички ученици и целият персонал на училището са евакуирани от сградата. „Учениците са спокойни, според плана за евакуация са изведени от училището и преместени в намиращата се в съседство сграда на Професионалната гимназия по строителство, архитектура и геодезия”, каза педагогическият съветник /психолог/ в 11 ОУ „Хр. Ботев” Луиза Георгиева.   Пожарна и патрулки пристигнаха пред училището. Според стандартната процедура учебното заведение трябва да остане запечатано за 24 часа.   След внимателен оглед на помещенията, бомба не бе открита. Около 10 часа учениците се върнаха в час и учебният процес продължи нормално.    ", "date": "2020.01.23", "title": "Сигнал за бомба в Благоевград, евакуираха училище и детска градина"}
{"url": "http://epicenter.bg/article/MVR-presledvalo-vaorazheni-banditi--koito-se-dvizheli-s-Rols-Roys-/204704/3/0", "text": "Премиерът Бойко Борисов похвали МВР за акция, която са провели. От думите му стана ясно, че органите на реда са преследвали въоръжени бандити, които се возели в Ролс-Ройс.    \"Да похваля МВР за тая операция която направиха. Такива, сериозни хора гониха, толкова оръжие. Не бях виждал в Ролс-Ройс да се движат. Никой не е очаквал от Ролс -Ройс да го нападнат.\", каза примерът преди началото на днешното заседание на Министерски съвет, съобщи Dariknews.bg.    От пресцентъра на МВР все още не дават информация за проведените арести и кога е била акцията.   ", "date": "2020.01.23", "title": "МВР преследвало въоръжени бандити, които се движели с Ролс-Ройс "}
{"url": "http://epicenter.bg/article/Uvelichenieto-na-zaplatite-v-sadebnata-sistema-se-otlaga-/204715/3/0", "text": "Увеличението на заплатите в съдебната система засега се отлага, стана ясно на заседанието на Пленума на Висшия съдебен съвет (ВСС), съобщи  . Кадровиците трябваше да индексират възнагражденията на всички съдии, прокурори, следователи и служители с 10%, както бе планувано още през изминалата година. Те обаче още в началото на заседанието оттеглиха точката от дневния си ред.    В магистратските среди отдавна се разпространяват редица становища, че подобно вдигане на заплатите \"на калпак\" не е справедливо и този модел само ще разтвори още повече вече съществуващата \"ножица\" между заплатите на различните нива.    След последното увеличение на заплатите през 2019 година, магистратите във върховните съдилища и прокуратури получат основно месечно възнаграждение от близо 4 500 лв. На ниво апелативен съд и апелативна прокуратура основната заплата е малко над 3 700 лв, а за окръжните нива - малко над 3 000 лв. На районно ниво заплатата е малко под 2 500 лв.    Очаква се между съдебните кадровици да се проведе по-задълбочен дебат дали да се приложи точно този механизъм за изчисляване на индексацията на възнагражденията – с 10% за всички, каквото е за цялата бюджетна сфера – или ще има разлики в увеличенията за отделните нива.    Още в четвъртък главният прокурор Иван Гешев даде заявка, че настроенията в средите на съдии, прокурори и следватели относно начина на увеличение на заплатите им са изострени. Той посочи, че подкрепя идеята за различно заплащане на магистратите, за да се свие огромната разлика в заплащането между нивата, но подчерта, че трябва да е разумна, за да се постигне желаният баланс.   \"При съдилищата колкото по-горна е инстанцията, толкова е по-натоварена. А в прокуратурата се вижда ясна тенденция, че са натоварени оперативните прокуратури, т.е. първоинстанционните, много повече, отколкото по-горните инстанции. Това е една обективна даденост, която да бъде съобразена при заплащането. Хората в първоинстанционните прокуратури трябва да бъдат стимулирани да си вършат качествено работата. Но има и друга гледна точка, която също трябва да бъде обсъдена – че разлика в заплатите трябва да има, за да има стимул за обновяване на ВКП и ВАП, на апелативните прокуратури. Ако няма разлика, не би имало никакъв стимул за кадрово развитие\", посочи Гешев.    Междувременно Пленумът реши, че за 2020 година магистратите и служителите ще получат пари за облекло в размер на две средномесечни заплати. Кадоривиците прецениха още, че максималната стойност на средставата, които ще се отпускат за обзавеждане на ведмоствени жилища за съдебната власт ще е 8000 лв.", "date": "2020.01.23", "title": "Увеличението на заплатите в съдебната система се отлага "}
{"url": "http://epicenter.bg/article/Okonchatelno---Valiumniya-iznasilvach--ostava-v-aresta/204720/3/0", "text": "Съдът остави в ареста мъжа с прозвището \"Валиумния изнасилвач\", дадено му от медиите в родината му. Йохан Стелинг Верф е с две обвинения за сексуални посегателства у нас.   Нидерландецът заяви пред съда, че не е извършил престъпленията. Оплака се от насилие и побой в ареста и настоя да бъде освободен под домашен арест. Адвокатите обясниха, че е с чисто съдебно минало и постоянен адрес в столицата.   Магистратите обаче обявиха, че нидерландецът е опасен, може да се укрие и има достатъчно доказателства срещу него. Решението е окончателно и не може да се обжалва.   Източник: бТВ", "date": "2020.01.23", "title": "Окончателно: „Валиумния изнасилвач“ остава в ареста"}
{"url": "http://epicenter.bg/article/Edin-zaginal-pri-verizhna-katastrofa-mezhdu-tri-tramvaya-v-Sofiya-/204721/3/0", "text": "Верижна катастрофа между три трамвайни мотриси е станала в жк. „Дружба“, по първоначална информация има загинало момче. Това съобщиха от пресцентъра на МВР. Сигналът за верижната катастрофа между три трамвайни мотриси на бул. „Искърско шосе“ е подаден днес към 11.30 часа.    По първоначални данни е загинало момче, пресичало в този момент релсите на бул. „Искърско шосе“. В болнично заведение за преглед са откарани десет пътници от последната мотриса, оплакали се от различни наранявания.    В момента на място се извършва оглед от столични полицейски екипи. Движението на трамваите в района временно е спряно. По случая е образувано досъдебно производство, в рамките на което ще се установяват и причините за възникналия инцидент.   Шестима души са пострадали при катастрофата между три трамвайни мотриси в кв. „Дружба“. Това съобщи Катя Сунгарска, говорител на Центъра за спешна медицинска помощ – София, предаде „Фокус“.   „Петима от пострадалите са хоспитализирани в „Св. Анна“. Шестият пострадал е транспортиран в УМБАЛ „Царица Йоанна – ИСУЛ“.   Сигнал за инцидента е получен в 11.30 часа по системата на 112, веднага на място са изпратени три екипа. В 11.40 часа екипите са били на мястото на катастрофата\", уточни Сунгарска.   Петима от пострадалите в трамвайната катастрофа в жк. „Дружба“ са освободени за домашно лечение,  съобщиха от пресцентъра на УМБАЛ „Св. Анна“. Пострадалите във верижна катастрофа, в столичния квартал „Дружба“, които бяха приети в УМБАЛ „Св. Анна“, са шест (5 жени + 1 мъж). Те са на възраст от 29 г. до 71 г. Сред тях е ватманът на едната мотриса - жена с порезна рана на главата и сътресение на мозъка. Тя е хоспитализирана в Клиника по неврология. Другите пациенти са предимно с гръдни травми (има една жена с травма на коляно) и са освободени за домашно лечение.   Във връзка с инцидента временно е променен маршрутът на трамваите по линии 20 и 23, съобщиха от пресцентъра на Столична община.   Трамваите по линия 23 ще се движат от „Гео Милев“ до станция Изток, а по линия 20 - от Пета метростанция на ул. „Пиротска“ до „Гео Милев“. В участъка от гара Искър до „Гео Милев“ са пуснати автобуси.  ", "date": "2020.01.23", "title": "Един загина при верижна катастрофа между трамваи, шестима са в болница (Видео)"}
{"url": "http://epicenter.bg/article/Prokuraturata--Trima-rusnatsi-sa-obvineni-za-opita-za-ubiystvo-na-Emiliyan-Gebrev/204738/3/0", "text": "Трима руски граждани са обвинени за опита за умишлено отравяне на Емилиян Гербев. Издадена е европейска заповед за арест на всяко от обвинените лица,  .   \"Във връзка с воденото разследване под надзора на СГП, касаещо опита за  умишлено отравяне на лицата Емилиян Христов Гебрев, Христо Емилиянов Гебрев и В. Т., са повдигнати обвинения срещу три лица руски граждани за опит за предумишлено убийство. Същите са обвинени за това, че в периода от 28.04.2015 г. до 04.05.2015 г. в гр. София, като съизвършители са направили опит умишлено да умъртвят пострадалите лица по начин и със средства, опасни за живота на мнозина, като деянието е извършено чрез интоксикация с неидентифицирано вещество с фосфороорганичен характер / ФОС /\", се казва в съобщението на държавното обвинение.     \"В тази връзка СГП е издала Европейски заповеди за арест за всяко едно от обвиняемите лица, както и молби за международно издирване с цел арест и последваща екстрадиция. Лицата са обявени в Шенгенската информационна система и в МОКП-ИНТЕРПОЛ – с червена бюлетина\", съобщават още от  .   Припомняме, че преди дни прокуратурата разпространи запис от охранителна камера на подземен паркинг на дружеството „ЕМКО” ООД в хода на разследването по опита за отравяне на собственика Емилиян Гебрев и сина му Христо. На кадрите се вижда маскиран човек, който се разхожда между автомобилите на компанията. Записът беше изпратен в лаборатория на ФБР, където беше направена видео-техническа експертиза. Кадрите са заснети на 28 април 2015 г. – денят, в който е бил извършен опитът за отравяне.   ", "date": "2020.01.23", "title": "Прокуратурата: Трима руснаци са обвинени за опита за убийство на Емилиян Гебрев"}
{"url": "http://epicenter.bg/article/ADFI--Firmite-na-Bozhkov-sa-oshtetili-darzhavata-s-mnogo-nad-obyavenite-vchera-210-mln--leva-/204744/3/0", "text": "Сумата, с която фирми-организатори на хазартни игри са ощетили бюджета, е много по-голяма от съобщената вчера от директора на Агенцията за държавна финансова инспекция.    Припомняме, че вчера директорът на агенцията Георги Начев обяви, че две от фирмите на Васил Божков са ощетили държавата с над 210 млн. лева.      В допълнение на изявлението на директора на АДФИ от 22.01.2020 г. Ви предоставяме информация за извършваната от агенцията инспекция в Държавната комисия по хазарта.    Благодарение на предприетите действия от органите на Специализирана прокуратура вчера, 22.01.2020 г. в Комисията по хазарта бяха иззети документи, които до момента не бяха предоставени на финансовите инспектори на АДФИ.    От техния първоначален анализ става ясно, че има нарушения на Закона за хазарта по отношение на таксите, събирани от организаторите на хазартни игри. Можем да направим извода, че обявената по време на изявлението на директора на АДФИ сума, несъбрана от отделните организатори на хазартни игри, се оказва значително по-голяма.    Очаква се инспекцията да приключи по-рано от определените срокове.  ", "date": "2020.01.23", "title": "АДФИ: Фирмите на Божков са ощетили държавата с много над обявените вчера 210 млн. лева "}
{"url": "http://epicenter.bg/article/Roditel-na-petoklasnichka-e-zadarzhan-za-samorazprava/204755/3/0", "text": "Афектиран родител на петокласничка от пловдивско училище е задържан за саморазправа и грубо отношение, съобщава БНТ.    Установено е, че на 22 януари 2020 г., в ОУ Княз Александър Първи“ влязъл А.П., на 50 г., който избутал охраната и отишъл в класна стая на седми клас.    Родителят влязъл в часа по химия и се отправил към чина на 13-годишно момче, за да иска обяснение за конфликт с дъщеря му.    Въпреки опитите на преподавателката да потуши скандала, мъжът започнал да дърпа ученика за якето и да му говори на висок глас. Той твърдял, че седмокласникът е удрял момичето. Хулиганските действия той извършил пред очите на дъщеря си, която измъкнал преди това от клас.    От ръководството на училището е бил подаден сигнал на тел. 112.    Пристигналият полицейски екип е задържал мъжа за срок от 24 часа по Закона за МВР.   Районна прокуратура - Пловдив наблюдава бързо производство за извършени хулигански действия. Предстои 50-годишният мъж да бъде привлечен като обвиняем.", "date": "2020.01.23", "title": "Родител на петокласничка е задържан за саморазправа"}
{"url": "http://epicenter.bg/article/Sobstvenitsite-na-lotariyni-igri-iskat-sreshta-s-Borisov-/204760/3/0", "text": "От \"Нове АД Холдинг\" изпратиха официална позиция на частните компании, организиращи лотарийни игри в България.      Във връзка с медийните публикации и засиления обществен интерес, предшестващи днешните изявления на министър-председателя Бойко Борисов и стартиралото обсъждане в парламентарната комисия по бюджет и финанси на проектозакона за хазарта, внесен от Валери Симеонов, заявяваме следното:    В днешното си изявление министър-председателят Бойко Борисов посочи доклада от проверка на Агенцията за държавна и финансова инспекция (АДФИ) като основен аргумент за пропуснати вземания от държавата. Припомняме, че във вчерашното си изявление директорът на агенцията заяви, че няма нарушение на закона. Ето заключението му дословно:    “(...) текстът дава възможност да се събират такси, формирани на различна основа”.    Той обяви и данни, че са внесени над 500 млн. лв. в бюджета от частните лотарии за периода 2014 - 2019 г. Премиерът се позова на хипотетичен вариант, в който АДФИ излага, че лотариите са можели да платят стотици милиони повече, ако законът бил различен.    В тази връзка заявяваме, че нашите лотарийни компании са изплатили всички дължими по закона данъци и такси и спазват буквата на Закона за хазарта такъв, какъвто той е.    Сега действащият Закон за хазарта е изменен по предложение на финансовия министър Владислав Горанов през декември 2014 г. Промяната е аргументирана от министерство на финансите с “необходимостта от избягване на възможности за отклонения на данъчно облагане”. Прилагаме заповедта на министър Горанов и образеца на декларацията, които са публикувани на сайта на Държавната комисия по хазарта и Министерство на финансите.    По повод Законопроекта за хазарта на Валери Симеонов, премиерът едновременно заяви, че не става дума за “одържавяване” и “национализация”, но обвърза евентуална подкрепа от ГЕРБ при евентуално гласуване в НС под условие (дословен цитат): че “изрично трябва да бъде вписано, че не може да се отдава на концесия, да се аутсорсва и преотдава и трябва да бъде в забранителния списък за приватизация, да е сигурно, че абсолютно никой друг, освен държавата, няма да се занимава с тази дейност”. Така направената от премиера дефиниция описва безусловен монопол и присвояване на основните активи на всички лотарии.    Припомняме, че Конституцията на Република България изрично урежда с изчерпателен списък обектите, върху които може да бъде установяван държавен монопол, а именно:    • железопътния транспорт,  • националните пощенски и далекосъобщителни мрежи,  • използването на ядрена енергия,  • производството на радиоактивни продукти,  • оръжие, взривни и биологично силно действащи вещества    Г-н Борисов заяви още, че предлагания от Валери Симеонов проектозакон за хазарта не е свързан с бъдещето и развитието на ПФК „Левски“. Само че предвижда спиране на дейността на компаниите, основни спонсори и дарители на клуба.    В заключение добави, че е готов на среща с всички. Като страна в този дебат, приемаме поканата за среща на премиера, за да представим позициите си и да уточним тезите му.    Ние продължаваме да не разбираме мотивите на депутати, министри и държавни служители в тази открита атака върху частния бизнес в опит за присвояване на активи. Длъжни сме да направим и допълнително уточнение, че противоконституционно отнемане на действащ лиценз носи своите правни последствия и потенциални финансови обезщетения в размер на милиарди.    Позицията е подписана от Нове АД Холдинг, Intralot SA, Национална лотария АД, Евробет и БАРХИ (Бългaрска асоциация за развлекателни и хазартни игри).", "date": "2020.01.23", "title": "\"Нове Холдинг\" към Борисов: Отнемането на лиценз е равно на обезщетения за милиарди!"}
{"url": "http://epicenter.bg/article/Geshev-prie-postoyanniya-savetnik-po-yuridicheskite-vaprosi-kam-Posolstvoto-na-SASht-v-Balgariya/204773/3/0", "text": "Главният прокурор Иван Гешев прие в Съдебната палата постоянния съветник по юридическите въпроси към посолството на САЩ в България Джесика Ким. Основна тема на срещата бе надграждане на партньорството между правоприлагащите органи на България и САЩ в областта на борбата с корупцията, прането на пари, организираната престъпност и киберсигурността.   Дискутирани бяха и въпроси от взаимен интерес в сферата на върховенството на закона.    В хода на проведената среща бе подчертана важността на сътрудничеството между Прокуратурата на Р България и правоприлагащите органи на САЩ с цел повишаване ефективността на противодействието на престъпността и защитата на авторските права.   Източник: ", "date": "2020.01.23", "title": "Гешев прие постоянния съветник по юридическите въпроси към посолството на САЩ в България"}
{"url": "http://epicenter.bg/article/Borisov--Az-sam-bolen-levskar--no-nishto-nyama-da-kriya--Koyto-ne-si-plashta-taksite--ostava-bez-litsenz-/204700/2/0", "text": "Думите за одържавяване и национализация са дълбоко неверни, но когато държавата дава лиценз на фирми да упражняват бизнес и те трябва да плащат такси, а те не го правят, се взима лицензът и нищо друго.   Това каза премиерът Бойко Борисов в началото на редовното правителствено заседание по повод промените в закона за хазарта и разкритията, че фирми на Васил Божков са ощетили държавата със стотици милиони.   “Създава се едно много грешно впечатление. Къде с умисъл, къде не. Може и да е от незнание - не знам. Но в публичното пространство вървят едни странни заключения. На моето бюро има доклад от Агенцията за държавен и финансов контрол. Той е адресиран и до финансовия министър, и до главния прокурор. Този доклад е от много страници и те си носят отговорност. Това е официален доклад и касае разлика в неплащане на такси за стотици милиони. Прегледах го внимателно. Има много фирми, но тъй като прокуратурата се е заела, направили са изземвания вчера, няма да ги коментирам като имена. Но никъде в него не пише за футболен клуб \"Левски\". Хубаво е да разбера връзката с това да не си платил такси, ако е вярно това, което има в този доклад и затова прокуратурата го проверява. Редно ли беше този доклад да бъде прибран и скрит. Това е въпросът към мен”, започна Борисов.   И продължи: \"Редно ли е този доклад да бъде прибран и скрит? Този доклад, дошъл при мен, не касае което и да е физическо лице и футболен клуб. Къде има тук някъде футболен клуб \"Левски\"? Имало го е преди мен, и след мен, и преди, и след Божков. Аз съм болен левскар, всички знаят. Трябва ли, като дойде този доклад, да го скрия?\", каза премиерът по повод промените в закона за хазарта, предложени от Валери Симеонов.    \"Никой на никого не взима фирмата! Фирмата е негова, къде е одържавяването, къде е национализацията? Който не плаща такси, му се взима лиценза, фирмата му остава\", отсече Борисов.   \"Или бизнес, през който са минали 3 млрд. лв., не трябва да се проверява и не трябва да плаща данъци? Той се обвързва и със закона за хазарта, който искаме да променим. Възложил съм на финансовия министър и Менда Стоянова, изрично трябва да бъде вписано, че не може дас е аутсорсва, преотдава, да е абсолютно сигурно, че освен държавата, никой друг няма да се занимава с тази дейност. Изрично в решението, парламентът може да вземе подобно решение. Това е второто внушение - че едва ли не друг играч или други играчи, искат да се вкарат в тази сфера. Не - само държавата. Ако този доклад е верен, ще имат проблем много хора. Ако не е верен, няма да от какво да се притесняват\", обясни премиерът.    “Утре ще се видя с желаещите, защото така или иначе се виждам с всички. Къде има тук някъде футболен клуб Левски? Да, аз съм левскар, и то болен левскар. Но трябва ли когато дойде този доклад, по презумция защото мога да си помисля нещо, да го скрия?    За каква национализация, обръщам се към спортните журналисти и коментатори, за какво одържавяване става въпрос? Ако е вярно това, повтарям, значи не са платени стотици милиони такси от различни дружества. И проверката продължава в хазарта. Дали е виновна комисията и дали хора ще бъдат осъдени - ще видим. В момента всички работят на пълни обороти.    Изведнъж започват някакви срещи с фенове, някакви предупреждения. За какво? Че не съм скрил доклада ли? Никой на никого не взима фирмата. Тази дейност е лицензионна. И ако някой не си е платил таксите, ще му се отнеме лиценза. Фирмата си е негова. Къде е одържавяването, къде е национализацията? Какви са тези думи?    Или бизнес, през който са минали близо 3 милиарда, трябва да бъде непроверяван и да не плаща данъци или такси?! Нещо повече - той се е обвързал със закона за хазарта, както ние отдавна искаме да променим. Нито имат някаква пресечна точка този доклад с това, което се предлага в парламента.   “Така че ако този доклад е верен, ще имат проблем много хора. Ако не е верен, няма да има от какво да се безпокоят. Ние сме изпълнили нашето задължение да се изпрати, провери и констатира.    И това го правим в много фирми, компании и места. Сега му е дошло времето на тази проверка тук. По-ясно как да го кажа? Къде е свързан Левски? Левски го е имало преди мен и след мен, преди Божков и след Божков. Къде е описан Левски?    Утре ще ги видя (б.а. феновете на Левски), ще им дам да прочетат това, което имам аз, и очаквам в скоро време прокуратурата да излезе със своите заключения. Изпълнили сме това, което сме длъжни да направим. Нищо повече. Думите одържавяване и национализация са дълбоко неверни. Никой не може да пипне на някого фирмата. Когато държавата дава лиценз на дадени фирми и те плащат такси, ако не ги плащат - се взима лиценза. Само лиценза. Нищо друго”, заяви в заключение Бойко Борисов. \"Очаквам скоро време прокуратурата да излезе със своите заключения. Думите одържавяване и взимане на бизнеса ги няма никъде\", повтори няколко пъти министър-председателят.  ", "date": "2020.01.23", "title": "Борисов: Аз съм болен левскар, но нищо няма да крия! Който не си плаща таксите, остава без лиценз!"}
{"url": "http://epicenter.bg/article/Karayancheva--Sboguvame-se-s-akad--Sendov--edin-ot-nay-zabelezhitelnite-predsedateli-v-istoriyata/204725/2/0", "text": "Стотици политици сведоха глави пред световноизвестния учен, математик, политик и дипломат акад. Благовест Сендов в последния му път. С химна на България и минута мълчание започна поклонението пред акад. Благовест Сендов. Централното фоайе на бившия Партиен дом се оказа тясно за десетки учени, политици и граждани, който дойдоха да се преклонят, предаде репортер на БГНЕС.   Пред тленните останки на големия политик, дипломат и учен, бяха дошли да изразят уважение председателите на Народното събрания Огнян Герджиков, Цецка Цачева и Цвета Караянчева, вицепрезидентът Илияна Йотова, ректорът на СУ проф. Анастас Герджиков, кметът на София Йорданка Фандъкова, акад. Антон Дончев, бивши и настоящи министри и депутати от левия и десния политически спектър.   \"Събрали сме се, за да оплачем кончината на един от най-забележителните председатели в историята на българския парламент. Събрали сме се да отдадем дължимото на един пълноценно и достойно изживян живот. Живот, от който акад. Сендов черпеше с пълни шепи, и в който никога не спря щедро да раздава\". Това каза председателят на Народното събрание Цвета Караянчева по време на поклонението на акад. Сендов, предаде Агенция „Фокус“. „Днес сме се събрали едновременно да скърбим и да честваме. Скърбим, защото неговата мъдрост, уникален интелект и аристократичност оставят след себе си песни. Честваме невероятните висини, които той постигна приживе и уроците, които остави след себе си\", добави тя. „Едно от най-важните неща, които го различаваха, бе способността да дава светлина на другите. Той носеше в сърцето си една по-голяма мечта - за просветена, умна и силна България. До ден днешен децата, които имаха шанса да учат по създадения от него метод, с обич и гордост се наричат Сендовчета. Като председател на Народното събрание преживя най-дългата и тежка нощ в историята на парламента на 10 януари 1997 г. Той не позволяваше никой да управлява нито съвестта, нито възгледите му\", допълни тя.    „Това е един от малкото българи, които нямат нужда въобще от никакво представяне“, каза математикът проф. Олег Мушкаров.   Председателят на БАН акад. Юлиан Ревалски отбеляза, че духовното наследство на акад. Сендов е завещало да обичаме страната си и да даваме пример за идните поколения.   Ректорът на Софийския университет проф. Анастас Герджиков заяви, че ще запомни Благовест Сендов с желанието приятелски да помага на по-младите си колеги, с неизменната си деликатност и съвети. „Истинската причина да го обичаме и уважаваме, че винаги се отнасяше човешки с всички. Всичките постове не накараха акад. Сендов да забрави, че е един от нас. Никога не съм го виждал да се държи надменно“, спомни си ректорът на най-старото у нас висше учебно заведение.   Акад. Антон Дончев сравни Благовест Сендов с воин. „Човекът, който стои до нас беше едновременно воин с шлем, с щит, с меч и учен с бял лист, който се бореше на страната на светлината. Най-голямото му постижение, че печелеше приятелите с толерантност и разбиран. Иска ми се да изпратя Благовест с думите, когато Кирил си е отивал, той казал на брат си Методий: „Аз паднах на браздата, ти продължи нататък“. Това, което Благовест щеше да ни каже – „аз паднах на браздата, вие виждате къде сочи, хващайте дръжките и ралото и вървете натам, където вървях аз“, завърши словата си бележитият ни писател.   Световноизвестният математик почина на 87-годишна възраст на 20 януари. Акад. Сендов е изтъкнат държавник и общественик – ректор на Софийския университет, главен научен секретар на Българската академия на науките, председател на Българската академия на науките, председател на Народното събрание на Република България и посланик на България в Япония.    Погребението на бележития учен акад. Благовест Сендов ще бъде в родния му Асеновград.   ", "date": "2020.01.23", "title": "Стотици сведоха глави пред световноизвестния учен, математик, политик и дипломат акад. Сендов"}
{"url": "http://epicenter.bg/article/Finansovoto-ministerstvo-predlaga-sazdavane-na-Natsionalna-agentsiya-po-hazarta-na-myastoto-na-Komisiyata/204742/2/0", "text": "Министерството на финансите предлага да се създаде Национална агенция по хазарта на мястото на сегашнато Комисия по хазарта, става ясно от съобщение на ведомството.   Предвижда се Националната агенция по хазарта да бъде едноличен орган и нейният изпълнителен директор да извършва всичко, свързано с регулацията и контрола на хазарта, а той да бъде назначаван от финансовия министър и да бъде на негово подчинение.   Новата агенция ще наследи дейността на досегашната комисия и ще осъществява регулация, надзор и контрол на хазарта и свързаните с него дейности, като контролира организаторите на хазартни игри, производителите и търговците на игрално оборудване и поддържащите го фирми. Тя ще има изпълнителен директор и заместници, които ще се назначават от финансовия министър.   В правомощията на изпълнителния директор ще са издаването и отнемането на лицензи, утвърждаването на игрални правила, установяването на публични вземания, прилагането на принудителни административни мерки и налагането на административни наказания. Той ще може и да дава становища по Закона за хазарта и подзаконовите нормативни актове.   С този проект се предлага и промяна на таксите, които дължат организаторите на лотарии и спортни залагания.   Законопроектът, с който се предлага това, е публикуван за обществено обсъждане. С проекта на Закон за Националната агенция по хазарта (НАХ) се предлага промяна във формата и организацията на хазартния регулатор в нашата държава – като Държавната комисия по хазарта се преструктурира в Национална агенция по хазарта.  Мотивите към законопроекта ясно дефинират необходимостта от предлаганата промяна, а именно, че дългогодишното изследване, както на практиката на хазартния регулатор, така и на съдебната практика, води до предложените в законопроекта нови принципни разрешения, изменения и допълнения. Промените са продиктувани от констатираните недостатъци и проблеми в работата на настоящия регулатор ДКХ и целят тяхното преодоляване чрез мерки за повишаване ефикасността, бързината, прозрачността и непротиворечивостта при правоприлагането, свързано с обществените отношения в областта на хазарта.    Друга водеща цел на предлаганите промени е, чрез премахването на Комисията като колегиален орган и замяната ѝ с едноличен такъв, в лицето на изпълнителния директор на НАХ, да се осигури бързина в развиващите се пред държавния орган производства и персонализиране на отговорността, с оглед законосъобразно вземане на решения.   Предложената промяна в структурата на регулаторния орган е в синхрон и със световните и европейските практики. Сравнително-правният анализ показва, че в голяма част от държавите в световен мащаб хазартната регулация се осъществява не от колегиален орган, а от едноличен орган, поради необходимостта от оперативност с оглед динамиката на хазартния сектор. Сред държавите, в които регулаторният орган е едноличен, са Дания, Франция, Германия, Латвия, Литва, Малта, Нидерландия, Норвегия, Швеция и др.    В преходните и заключителни разпоредби на законопроекта се правят редица изменения и допълнения в разпоредбите на Закона за хазарта (ЗХ), с които, от една страна, той се привежда в съответствие с новата структура на регулатора, а, от друга страна, се внася яснота и избягване на противоречиво тълкуване на някои от нормите на закона.    Предвижда се създаването на нова ал. 4 на чл. 5 от ЗХ, която ще прецизира случаите, при които не следва да се доказват инвестиции и средства за организиране на играта от организаторите, които вече веднъж са го доказали. Става въпрос за случаите, когато се иска нов лиценз за същия вид игра, както и тези визирани в разпоредбата на чл. 36, ал. 1, т. 3 от закона, за организиране на томбола или моментна лотария.   Предлага се и промяна на сега действащата разпоредба на чл. 10а от ЗХ, която регламентира вноските за социално отговорно поведение. В тях е записано, че организаторите на хазартни игри правят годишни вноски за социално отговорно поведение в определените от закона размери, а с предложената промяна се добавя, че такава вноска ще се дължи за всеки издаден лиценз.   В настоящия момент независимо колко издадени лиценза има даден организатор, той дължи и респективно заплаща същата вноска като организатор, който има издаден един единствен лиценз. С промяната се цели избягване на тази неравнопоставеност между отделните организатори на хазартни игри.   Министерството обявява проекта ден след като специализираната прокуратура влезе в Държавната комисия по хазарта и започналата финансова ревизия заради сигналите за занижаване на събираните от частните оператори на лотарийни игри такси. В момента законът дава възможност да се плаща по два различни начина. Седмица по-рано пък лидерът на НФСБ Валери Симеонов внесе в Народното събрание промени в Закона за хазарта, предвиждащи частните лотарии да спрат работа и организирането им да стане държавен монопол. Той каза, че е говорил с министъра на финансите за идеята си, а Горанов я подкрепи. Още тогава финансовият министър спомена, че ще предложи и промяна за комисията по хазарта в едноличен орган.   Създаването на агенцията се мотивира и с установени недостатъци и проблеми в работата на настоящия регулатор. Като пример се посочва сега действащата уредба, според която Комисията по хазарта се свиква най-малко два пъти месечно, а за провеждане на редовно заседание следва да има кворум. Практиката е показала, че често такъв не се осигурява, \"което от своя страна води до излишно и неоправдано забавяне при постановяването на решения\", пише в мотивите към проекта.   С новия законопроект финансовото министерство предлага и промяна на таксите, които дължат организаторите на офлайн лотария с търкане на билетчета, тото, лото и залагания върху спортни събития.    Предвижда се държавна такса за тях да бъде 25% върху разликата между стойността на направените залози и изплатените печалби. Изключение се прави за онлайн залозите, където и в момента принципът е разликата между залози и печалби да се облага, но с 20%.   С поправките се предлага и такса от 20% върху стойността на комисионните и таксите от хазартни игри, при които участниците играят един срещу друг, а организаторът само организира провеждането им, за което събира такси и комисиони за участие (това са напр. покер турнири).    Предвижда се и повишаване на годишните вноски за социално отговорно поведение, като те ще започнат да се събират вместо от всеки организатор, за всеки отделен лиценз. Таксите са фиксирана сума в размер на 50 хил. лв. за онлайн залагания, 10 хил. лв. за игрално казино и 5 хил. лв. за останалите видове игри. По закон тези такси отиват в Министерството за младежта и спорта за финансиране на одобрени проекти за младежки дейности.   Законът предвижда глоби за тези, които възпрепятстват работата на агенцията при осъществяване на контролните ѝ правомощия - от 1000 до 5 хил. лв., ако деянието не съставлява престъпление, а при повторно нарушение - до 10 хил. лв. Ако нарушението е извършено от юридическо лице или едноличен търговец, глобите са в размер от 2 хил. до 8 хил. лв. и от 4 хил. до 16 хил. лева при повторно нарушение.  ", "date": "2020.01.23", "title": "Горанов взима на пряко подчинение Национална агенция по хазарта на мястото на досегашната Комисия"}
{"url": "http://epicenter.bg/article/Gripna-epidemiya-v-Burgas--dva-sluchaya-na-svinski-grip-vav-Vratsa-/204743/2/0", "text": "Грипна епидемия ще бъде обявена за цялата Бургаска област. Учениците излизат във ваканция от понеделник, предаде БНР. Лабораторните резултати от тази сутрин са показали, че за последните седем дни 425 души са се разболели от грип, съобщи директорът на РЗИ доктор Георги Паздеров:    \"458 е прагът, който, като се достигне, трябва да се обяви епидемията. Ние сме наясно, че до края на седмицата ще влезем в границите на епидемичната криза. Най-вероятно в събота ще се вземе решение да обявим грипна епидемия\".    Най-много са болните в Бургас, в Царево, в Карнобат и в Сунгурларе във възрастовата група до 15 години. Заради очаквания наплив към болниците е разпоредено да имат предвид и да направят вътрешно преразпределение на легловия си фонд, да увеличат дела на терапевтичните легла и на детските легла. Двама души са в по тежко състояние, с усложнение от грип, уточни доктор Паздеров.    В област Враца са потвърдени две положителни проби за грипен вирус от типа H1N1 (\"свински грип\") и H3N2 ( \"Канзас\"). Засега заболеваемостта от 166 случая на 10 хил. души е под нивата за обявяване на епидемия. Здравните власти отчитат значително увеличение на респираторните инфекции, но те протичат по-бързо и по-леко от грипните заболявания. В някои детски и учебни заведения във Враца е въведен ежедневен филтър поради масови отсъствия на деца и ученици.    В Габрово учениците от Природо-математическата гимназия излизат в грипна ваканция до края на седмицата. Там отсъстващите са 35%. Заради повишената заболеваемост в няколко училища утре ще заседава Областният щаб за борба с грипа.", "date": "2020.01.23", "title": "Грипна епидемия в Бургас, два случая на свински грип във Враца "}
{"url": "http://epicenter.bg/article/Dzhefri-van-Orden--ES-sgreshi--kato-zatvori-blokovete-v-AETs--quot-Kozloduy-quot--/204772/2/0", "text": "ЕС прави всичко възможно, за да отнеме правомощията на страните членки и да ги делегира изцяло на Брюксел. Това заяви пред БНР британският евродепутат Джефри ван Орден, който е от групата на Европейските консерватори и реформисти.    \"Една от областите, в които работих доста време, е сигурност и отбрана. Само че в момента има много силно движение в ЕС да се премахне ветото на страните членки във външната политика и отбраната. Тук искат нещата в тези области да се решават повече или по-малко от Брюксел или всъщност от Париж и Берлин. Също така искат да се отърват от ветото на страните членки върху данъчното облагане. И като се започне с отнемането на властта на националните правителства в тези области, започвате да се питате какво им се оставя. Точно това е причината ние да се оттеглим. Надявам се останалите да се опитат да променят посоката, в която се движи ЕС,\" заяви ван Орден.    Седмица преди официалното оттегляне на Обединеното кралство от ЕС, Ван Орден, който бе и докладчик за България преди присъединяването ѝ към Общността, определя като \"изключително грешна преценка\" решението на Европейската комисия да се затворят 3-ти и 4-ти блок на АЕЦ \"Козлодуй\".    \"О, за \"Козлодуй\" се борих много здраво, за да запазя 3-тия и 4-тия блок. Съвсем скоро казах, че Европейската комисия направи грешна преценка, като настоя за преждевременното им затваряне. Много пари бяха похарчени за подобряването на тяхната безопасност и нямаше причина животът им да не бъде удължен с още 20-30 години. България беше нетен износител на електрическа енергия, а след това почти се превърна във вносител. Точно във времето, когато се опитвахме да стимулираме икономиката, не мисля, че затварянето на двата основни снабдителя на страната беше в помощ на тази цел,\" заяви Джефри ван Орден.  ", "date": "2020.01.23", "title": "Джефри ван Орден: ЕС сгреши, като затвори блоковете в АЕЦ \"Козлодуй\" "}
{"url": "http://epicenter.bg/article/Mariyana-Nikolova-se-sreshtna-s-poslanika-na-Kitay-u-nas-Dun-Syaodzyun/204774/2/0", "text": "„България подкрепя и високо оценява Инициативата за сътрудничество между Китай и страните от Централна и Източна Европа („17+1”). Смятаме я за много важен механизъм за стимулиране на инвестиционните, търговско-икономическите и културните контакти между двете държави.“ Това заяви заместник министър-председателят по икономическата и демографската политика Марияна Николова на среща с посланика на Китайската народна република у нас Дун Сяодзюн. Това съобщиха от правителствената информационна служба. Двамата обсъдиха резултатите от проведената наскоро в Пекин 17-ата сесия на Междуправителствената смесена комисия за икономическо сътрудничество. България изразява интерес към участие в инициативата „Един пояс, един път“ чрез реализиране на инфраструктурни проекти в страната ни, подчерта вицепремиерът. Тя посочи, че българското правителство насърчава увеличаване на преките китайски инвестиции в модерни предприятия за производство на иновативни продукти, насърчаващи растежа на „зелената“ икономика и батерии, електромобили и електробуси. На свой ред посланик Дун Сяодзюн изтъкна готовността на Китай активно да работи за реализирането на договореностите, отразени в протокола от 17-ата сесия на Междуправителствената смесена комисия. Той отбеляза, че отношенията с България винаги са били обект на сериозен интерес и се надява те да се задълбочат.", "date": "2020.01.23", "title": "Марияна Николова се срещна с посланика на Китай у нас Дун Сяодзюн"}
{"url": "http://epicenter.bg/article/BSP--GERB-prie-strategiya--che-vsichko-e-nared-s-vodite--Krizata-v-Pernik-oprovergava-tova-/204775/2/0", "text": "В петък парламентът ще дебатира по мотивите на внесения в понеделник от БСП вот на недоверие към правителството на Бойко Борисов.   Мотивите на парламентаристите от БСП са над 40 страници и в тях социалистите посочват защо смятат за провал политиките на кабинета в управлението на водите, въздуха, отпадъците.  „Провалът на политиката в областта на околната среда и водите е очевиден и неоспорим“, се казва в мотивите.  „Нямаме и никакво основание да считаме, че настоящото правителство има както волята, така и уменията за дълбоките промени, необходими за трайно решение на проблемите, свързани с опазването на околната среда. За периода на своето съществуване правителството „Борисов 3“ не е реализирало нито една реформа и очевидно е неспособно да се изправи пред сериозните предизвикателства на новото десетилетие. В този смисъл всяка минута, в която то остава на власт, е загуба на ценно време, през което България ще продължи да се обезлюдява, а тези, които все пак остават тук, ще са подложени на отровен въздух, замърсена вода и земя“, пише още в тях.                                              Пълният текст на мотивите може да видите ", "date": "2020.01.23", "title": "Мотивите на БСП за вота на недоверие: Провалът на политиката за околната среда и водите е неоспорим!"}
{"url": "http://epicenter.bg/article/Emil-Dimitrov-sled-sreshtata-s-predstaviteli-na-retsiklirashtiya-biznes/204776/2/0", "text": "Ще въведем гранични пунктове, през които ще се въвеждат стоките, ще се проследяват с джипиеси и ще въведем няколко кода за рисковите стоки, които ще бъдат под особен контрол. Това каза министърът на околната среда и водите Емил Димитров пред журналисти след срещата с рециклиращия бизнес, предаде  .   „Аз благодаря на всички, които се явиха на тази среща. Тя беше поискана от тях. Те пожелаха да дойдат. Общо взето казаха така:“Ние сме легалния бизнес, ние също страдаме от нелоялна конкуренция,от това, което се случва в страната. От друга страна виждаме какво се разкрива не искаме и това да продължава“, обясни той. „Те изразиха своите идеи. В голямата си степен те се препокриват с някои от нашите виждания, в едно ние сме по-крайни, в друго – те. Предстои среща следващата седмица, на която окончателно ще се спрем върху текстовете. Ние сме подготвили проекти между различните институции“, допълни още Димитров. „Като цяло ще въведем гранични пунктове през които ще се въвеждат стоките. Ще се проследяват с джипиеси. Ние ще имаме обратна информация къде какво се случва. Ще въведем няколко кода рискови на стоките, които ще бъдат под особен контрол. За да не затрудняваме цялата индустрия. В противен случай ще спрем камиони на границата, които по никакъв начин не са конфликтни, но по край тях минават и други“, подчерта той.", "date": "2020.01.23", "title": "Емил Димитров след срещата с представители на рециклиращия бизнес"}
{"url": "http://epicenter.bg/article/Valeri-Simeonov--Komisiyata-po-hazarta-e-kupena--I-predishnata-sashto-/204777/2/0", "text": " обяви в предаването \"Лице в лице\" по БТВ лидерът на НФСБ и зам.-председател на Народното събрание Валери Симеонов. Той е вносител на промени в закона за хазарта, предвиждащи одържавяване на лотарията.   В момента в ръководството на Държавната комисия по хазарта са пет души, припомни Симеонов. И подкрепи предложението на финансовия министър Владислав Горанов на тяхно място да има един отговорен директор.   каза Симеонов по адрес на членовете на комисията по хазарта.   \"Внесените промени в Закона за хазарта са мой личен ангажимент и амбиция.   Тази дейност се извършва навсякъде.   „Моя амбиция е да огранича масовата епидемия, която обхваща народа ни – търкането на билетчетата. Чисто психологически, се извършва хазартна дейност без ограничение на възрастта. Майки купуват талончета да децата си, а пенсионерите разпределят последните десет лева от пенсиите си за сирене и билетче за търкане.  Това е недопустимо. Според Световната здравна организация хазартът е болест. Считайте, че за предложението ми за промени в Закона за хазарта Европейската комисия е казала „да“, посочи Симеонов.   \"През 2018 година отново внесох промени в Закона за хазарта, целящи забраната на реклама на лотарийните игри, но тогава имаше ледено коалиционно мълчание и моето предложение беше лашното към Европейската комисия, която каза \"да\" на промените, но незнайно защо моят законопроект остана в деловодството на Народното събрание. Настоящите промени са продължение на онези от 2018 година, като са още по-прецизни и полезни за държавата. Пред вас седи един и същ човек, който си гони целите. След като миналата седмица внесох промените, незабавно поисках среща с премиера, министъра на финансите и министъра на спорта и останах приятно изненадан от тяхната подкрепа\", разказа Валери Симеонов.   \"Пълни глупости са твърденията, че някой ми влияе по тази тема. На мен не може да ми кажат какво ще правя, това го знаят и премиерът, и коалиционните ми партньори.   Никой не може да ми влияе\", продължи той.   Валери Симеонов бе категоричен, че не може да става дума за никаква атака и никаква акция срещу Васил Божков. И обясни: \"Аз изчаках подходящия момент, за да внеса тези промени. От медиите имаше предварителна информация, че частните лотарии са завлекли държавата с над 260 млн. лв. Изчаках и момента, в който няма избори, за да не се спекулира..   Васил Божков е нормално да търси конспирации.  Медиите няма да изгубят от тези промени. Държавният спортен тотализатор също ще има нужда от реклама и ще рекламира по телевизии, радиа, сайтове.\"   \"Преди две години, когато внесох първите промени, се срещнах с Васил Божков и неговия адвокат. Говорихме си общи приказки. Той се опита да ме убеди, че много хора ще останат без работа, ако промените бъдат приети. Още тогава му обясних, че няма да стане така.   Син убива майка си, защото не му давала пари за търкане на билетчета, хората залагат апартаменти и имоти, за да могат да търкат.  Лотарийните игри са най-разпространени. Това е причината промените да са насочени именно срещу тях.  . Това също е част от промените - лотарийните билети да се продават само в лицензирани обекти, а не както сега в магазини, в кафенета, по бензиностанции. Тези лицензирани обекти ще са пунктовете на тотото. Хората ще влизат и само там ще имат право да търкат билетчета\", обясни замисъла на законопроекта си Валери Симеонов.   Валери Симеонов разкри, че талончетата на \"Национална лотария\" са печатани в Индия, а не в САЩ, както казвали от компанията и че не са издавани касови бонове за продажба на лотарийни билети.   В разговора в студиото на БТВ Валери Симеонов каза и, че сега поправя законова несправедливост, направена през 2014 година. Според него през цялата 2014 г. хазартният бос Васил Божков не е платил и една стотинка заради поправката в закона, внесена от Йордан Цонев. Тези негови думи предизвикаха мигновенната реакция на Йордан Цонев, който се включи по телефона и заяви, че не е вярно, че е защитил лотариите, това е станало от другите депутати, чиито имена той е готов да огласи.   \"С промените се грижа и за приходите на държавата, не само за здравето на хората. На мен ми е ясно, че в този бизнес се въртят 600 млн. годишно и за пет години са спестени милиарди от данъци и такси за държавата. Има укрити приходи. Дали това е на ръба на закона, не мога да кажа, защото не съм прокурор.    Който има интерес, той купува. Днес премиерът Бойко Борисов го обясни много хубаво.    Прокуратурата се е заела със случая.   Нека поразпитат членовете на ДКХ и истината ще лъсне. Ще разберем много неща. . Това го установи и АДФИ, което за мен е достатъчно доказателство\", каза в заключение Валери Симеонов.    ", "date": "2020.01.23", "title": "Валери Симеонов: Комисията по хазарта е купена! И предишната - също! Истината ще лъсне!"}
{"url": "http://epicenter.bg/article/-Mrof--Kalvachev--virusolog--Ne-tryabva-da-se-podtsenyava-virusa--no-ne-tryabva-i-da-se-vsyava-panika/204778/2/0", "text": "Китай не е гръмнал. Това, което се случва сега напомня за предишните епидемии в Китай, като ТОРС и БИРС. Тези епидемии се самоограничиха и нищо драматично и страшно не се случи. Надявам се, че и сега ще се случи същото. Това заяви вирусологът проф. Златко Кълвачев в предаването „Плюс-Минус“ по Нова телевизия. По думите му, този вирус имал способността да се разпространява безкрайно. Въпреки това едва ли щял да прерасне в пандемия с милиони жертви. Той се лекува. Може да няма директни средства, които директно да го атакуват, но имаме серуми, които да подпомогнат по-лекото му протичане“, уточни специалистът. И добави, че всяка година се откриват поне 20 вида нови вируси. „РНК-то на този вирус претърпява много мутации. Въпросът е коя ще се закрепи. Става дума за приспособимостта на вируса. От друга страна имунната система е пречката срещу вирусите. Вирусът нито е нов - нито мистериозен. Коронавирусите при хората са известни от 60 години. Междувидовото разпространение на вирусите са случват всеки ден, въпросът е, че има мутация и е станал смъртоносен. За съжаление доста от заразените могат да умрат. Все още не е ясно как точно се предава от човек на човек“, коментира проф. Кълвачев. „Коронавирусите се разпространяват по базисните начини за вирусите - чрез ниска хигиена и мръсна храна. По-притеснителното в случая е, че предстои китайската Нова година и вирусът може да се разпространи скоростно от туристите“, предупреди той. Златко Кълвачев коментира и как можем да се предпазим. „Да се ограничи ръкостискането, да се носят маски, да се използват дезинфектанти и т.н. Засилените мерки за сигурност трябва да се прилагат повече на изхода на страната, отколкото на входа на друга страна. Не трябва да се подценява вируса, но не трябва да се всява паника“. „В първите етапи на заболяването всичко се класифицира като остро респираторно. В следващите етапи на заболяването може да се направи някаква диагностика, но в първите часове - едва ли. Сега е топло и проветряването е добро решение за профилактика. Ако беше студено - вирусът щеше да се движи с 20 дни напред“, уточни лекарят.", "date": "2020.01.23", "title": "Проф. Кълвачев, вирусолог: Коронавирус има способността да се разпространява безкрайно"}
