{"url": "http://epicenter.bg/article/Andrey-Novakov--Za-da-otpadnat-tekstove-na-paket--Mobilnost--tryabva-da-pratim-v-EP-kompetentni-hora/183037/2/48", "text": "  Кандидатът за евродепутат от листата на ГЕРБ и СДС Андрей Новаков се срещна с представители на транспортния бизнес от Харманли. Това съобщиха от пресцентъра на ПП ГЕРБ.  Той пристигна в града по тяхна покана, а в разговорите се включиха още кметът Мария Киркова, представители на общинския съвет, на местния бизнес и НПО. Тук работят едни от най-големите транспортни фирми, чиито камиони правят освен български - и международен превоз.  „Надявам се в следващия ЕП България да има пълноправен член в Комисията по транспорт, който да може да отстоява правата на българските шофьори и на когото винаги може да се обадите“, сподели с присъстващите Андрей Новаков.  „Много е важно какви хора ще изпратим в Европейския парламент през следващия мандат, за да бъдат компетентни и твърди при защита на интересите на бизнеса“, подчерта той.  \"Българските превозвачи са сериозна конкуренция в бранша. Вие сте инвестирали в нови и модерни камиони, работите много професионално и плащате стабилни заплати на шофьорите, затова конкуренцията се дразни, обясни Андрей Новаков. В България има 70 хиляди камиона, 5 хиляди карат в страната, останалите 65 хиляди са на международния пазар и това няма как да не засегне конкурентите от Европа“, подчерта кандидатът за втори евро-мандат.  Той прогнозира, че вероятно ще отпаднат част от неиздържаните текстове в сегашния вариант на пакет Мобилност и през 2020 година ще бъде приет регламент.  Пред симпатизантите си в Харманли Андрей Новаков изтъкна, че България получава четири пъти повече пари от Европейския бюджет, отколкото внася. Редица програми предлагат възможности за финансиране на проекти, но ние малко се възползваме от тях, сподели наблюденията си Новаков. Той демонстрира търсачка на български език, създадена от екипа му, която улеснява кандидатстването по евро-програмите без излишна бюрокрация и загуба на време.  Андрей Новаков поздрави кмета Мария Киркова за това, че Харманли е преобразен. „Явно тук управлява добър стопанин“, подчерта той и припомни, че 80% от всички инвестиции в публичния сектор се правят с пари от европейския бюджет.  ", "date": "2019.05.15", "title": "Андрей Новаков: За да отпаднат текстове на пакет „Мобилност“, трябва да пратим в ЕП компетентни хора"}
{"url": "http://epicenter.bg/article/Izvanredno--Glavniyat-prokuror-iziskva-ot-DANS-vsichkata-informatsiya-za-ofshorni-smetki-/182955/2/0", "text": "Извънредно! Това съобщиха от прокуратурата.     Информацията трябва да бъде представена без забавяне и в максимална конретика, се казва в писмото на главния прокурор Сотир Цацаров до председателя на ДАНС Димитър Георгиев     Припомняме, че преди три дни, в неделя по време на посещението си в Асеновград президентът Румен Държавният глава подчерта, че \"Апартаментгейт\" е само началото.   настоя Радев.   Според държавния глава, \"проблемът на премиера е, че безконтролността на управлението генерира корупция в големи размери и това не може да се лекува с медийно осветяване на прегрешилите и оставки\".   Преди месец, в началото на скандала \"Апартаментгейт\",  в интервю за   \"През последните десет години тук излизаха информации за огромни бази данни за офшорни сметки къде ли не и на кого ли не. Случва се това и на Запад. Много е важна обаче причината, поради която хората си влагат средствата в офшорни сметки. Офшорните компании не са забранени. Много американски икономисти са казвали, че няма нищо престъпно и дори – нищо неморално в това да се стремиш да избегнеш по законов път плащането на повече данъци. Следващата стъпка ще покаже, че дори когато имаме офшорни фирми ние, българите, не ги използваме за това, за което огромна част от останалия свят ги използва. И в западния свят има офшорни фирми, като прословутата фирма на Георгиус Георгио, която впоследствие пет пъти си смени собственика и накрая се оказа принадлежаща на един световно известен спортист. Като че ли никой не чу тези метаморфози и даже казаха колко хубаво било, че този световен скиор ще отиде в този наш известен курорт.   Дори да се вгледаме в явни сметки в България, ще разберем, че техните притежатели и целите им семейства са живели с по 100-200 лева на месец през последните години.  .  Според мен това трябва да стане постепенно, но неумолимо. Защото парите в тези офшорни сметки са на всички нас. А ние се чудим къде са отишли 16 милиарда, простени от НАП.\"  ", "date": "2019.05.15", "title": "Извънредно! Цацаров изисква от ДАНС пълната информация за офшорни сметки на хора от властта "}
{"url": "http://epicenter.bg/article/Shefat-na-DANS--V-kratki-srokove-shte-napravim-proverkata--iziskana-ot-glavniya-prokuror-/183000/2/0", "text": "В кратки срокове ще направим проверката по искането на главния прокурор за предоставяне на информация за лица на висши служебни длъжности. Това каза пред журналисти председателят на Държавна агенция „Национална сигурност“ (ДАНС) Димитър Георгиев, предаде Агенция „Фокус“.  Във връзка с искането на главния прокурор Сотир Цацаров ДАНС да предостави информация за недекларирани сметки, имоти и инвестиции на лица на висши служебни длъжности, Георгиев отговори, че ДАНС ще извърши всичко, което е необходимо, в координация с всички държавни институции, които имат отношение.  „Когато сме готови с информацията, ще я предоставим на главния прокурор. Не е малко времето, което трябва да се провери. Надявам се в максимално бързи срокове да успеем да направим това, което е необходимо, и да извършим тази проверка“, каза още той.  Георгиев обясни, че по искането ще бъде работено в кратки срокове без оглед на предстоящите избори за Европейски парламент.  ", "date": "2019.05.15", "title": "Шефът на ДАНС: В кратки срокове ще направим проверката, изискана от главния прокурор "}
{"url": "http://epicenter.bg/article/Nikolay-Dikov--Blagodarya-na-prepodavatelite-za-nay-vazhniya-urok---da-bada-podgotven-za-utreshniya-den/183011/2/48", "text": "  Кандидатът за евродепутат Николай Диков днес бе специален гост на изпращането на Випуск 2019 на неговата гимназия – СУ „Иван Вазов“, в родната Стара Загора. Директорът Динко Цвятков, който е бил учител на Диков, го представи като скромен с успехите си човек, съобщиха от пресцентъра на ГЕРБ.  „В качеството си на общински съветник, той е един от хората, които с много усилия промениха облика на града ни“, каза директорът на старозагорското училище. Голямо признание за бившия възпитаник на СУ „Иван Вазов“ бе удостояването му с наградата „Достоен Вазовец“.  Николай Диков, който е и председател на Постоянната комисия по спорт и младежки дейности в Общинския съвет, сподели пред абитуриентите, че най-хубавите години са ученическите.  „Преди няколко дни, докато разглеждах сградата на училището, в която тече ремонт, ме връхлетяха много спомени – за приятелствата, за пакостите, за това как учителите ни „натискаха“ да си учим уроците. Благодаря на преподавателите си за този най-важен урок – да уча, за да бъда подготвен за утрешния ден“, сподели Диков. „Скъпи абитуриенти, вървете смело напред и знайте, че само свободният по дух човек, който е уверен в знанията си, може да промени света“, каза още кандидатът за евродепутат пред завършващите и им пожела попътен вятър в живота.  Изпращането на зрелостниците се състоя в общинската спортна зала „Иван Вазов”, която се намира в двора на училището. Тя бе построена през 2013 г. по време на второто правителство на ГЕРБ. В нея са инвестирани над 2 000 000 лв. от спортното министерство и общината. Модерната зала за баскетбол, волейбол и футбол се използва от всички спортисти в града. Тя е построена върху площ от 1350 кв. м и е с капацитет близо 600 места.  СУ „Иван Вазов” в момента се реновира с европейски средства по ОП „Региони в растеж”. Стойността на цялостния ремонт е близо 2 млн. лв. В Стара Загора през последните години са ремонтирани почти всички училища, детски градини и ясли. Голяма част от тях са обновени с подкрепата на Европа.  С усилията на общинското ръководство и благодарение на европейската солидарност, Стара Загора разполага с модерна образователна и спортна инфраструктура, което даде възможност да бъде „Европейски град на спорта“ за 2017 г.  ", "date": "2019.05.15", "title": "Николай Диков: Благодаря на преподавателите за най-важния урок – да бъда подготвен за утрешния ден"}
{"url": "http://epicenter.bg/article/Andrey-Novakov--Mnogo-lesno-se-govori-za-Evropa--kogato-vizhdame-rezultatite-ot-neynata-podkrepa-/183012/2/48", "text": "  Много е лесно да обясня какво е Европа, както и смисъла от Европейския съюз, когато само с поглед, на 500 м, се виждат резултатите от поне 10 реализирани проекта. Това каза кандидатът за евродепутат Андрей Новаков в село Ягода, община Мъглиж. Новаков бе заедно с Николай Диков, който също е част от листата на ГЕРБ за предстоящите избори за Европейски парламент, за да се включат в официалното откриване на изцяло рехабилитирана улица в мъглижкото село, съобщиха от пресцентъра на ГЕРБ.  Проектът включва ремонт на главен водопроводен клон, цялостно асфалтиране на уличното платно и подмяна на тротоарните площи. Стойността е 1 155 000 лв., средствата са отпуснати от Министерство на регионалното развие и благоустройството. По време на откриването стана ясно, че и други улици ще бъдат ремонтирани и още 1.3 км от водопроводната мрежа обновени, което се случва благодарение на европейската солидарност.  „Важно е Европа да бъде на регионите, да се усеща от всеки един човек. Тук не се е случвало нищо от 50 години насам, а днес имаме обновени площад, улици, стадион, много други неща, които са важни за всеки един от нас. Това е първото ми посещение в Ягода, но съм сигурен, че няма да е последното. Ваш приятел и посланик съм“, подчерта Андрей Новаков.  Той допълни, че кметът на Мъглиж Господин Господинов и екипът му са получавали и няма да спрат да получават регионална, държавна и европейска подкрепа, защото само с обща и координирана работа се постигат добри резултати.  „Убеден съм, че съм част от най-добрата листа, съставена от кандидати, които ще отнесат всеки един регионален въпрос до Европейския парламент. Вярвам на Андрей Новаков, защото той е бил пример точно за това – темите, които вълнуват нас тук, да бъдат включени в европейския диалог, за да имат своето решение“, допълни и Николай Диков.  „Като общински съветник през последните осем години разбрах, че е от ключово значение да имаме нашия глас в ЕС. Затова е и моя кауза да осигурим дългосрочна и стабилна работа на енергийния комплекс „Марица изток“, както и на целия ни регион“, категоричен бе Диков.  Андрей Новаков подчерта, че ще отстоява бъдещето не само на източномаришката енергетика, но и на цялата старозагорска област. „Хората, които дават честния си труд, заслужават подкрепа, дължа им го“, заяви той.  Заместник-кметът на Мъглиж д-р Душо Гавазов поздрави кандидатите за представители в Европейски парламент за усилията и помощта до този момент и изрази убеждението си, че това няма да се промени. Той допълни, че предстои ремонт и на други улици, както и внедряването на мерки за енергийна ефективност на сградата на общинската администрация.  „В Мъглиж ще бъде изградено и футболно игрище с изкуствена настилка, отново чрез оперативните програми“, допълни д-р Гавазов. Той припомни още, че през изминалия програмен период е извършен ремонт на читалища в селата Ягода, Ветрен, Тулово и Дъбово. Рехабилитация е имало и за водопроводна и пътна мрежа в общината.  Заедно с кандидатите за евродепутати Андрей Новаков и Николай Диков бе и областният координатор на партията Пламен Йорданов. Заедно те се срещнаха и с жители на селото в местното читалище.  ", "date": "2019.05.15", "title": "Андрей Новаков: Много лесно се говори за Европа, когато виждаме резултатите от нейната подкрепа "}
{"url": "http://epicenter.bg/article/Denitsa-Zlateva--Shte-poiskame-palen-otchet-kak-sa-izrazhodvani-evropeyskite-sredstva/183013/2/48", "text": "  \"За земеделие бяха отпуснати немалко средства от Европейския съюз. За съжаление, те потънаха в джобовете на шепа едри производители, в \"къщи за тъщи\", яхти и джипове. Същевременно на някои земеделски кооперации им се отказва финансиране за 1 трактор вече 6 години. Ще поискаме пълен отчет как са разходвани евросредствата за настоящия програмен период\", каза Деница Златева, кандидат за евродепутат от \"БСП за България\" и заместник-председател на НС на БСП.   Днес тя посети земеделска кооперация в с. Пролом и се срещна с граждани на Карлово заедно с народния представител от ПГ на \"БСП за България\" Веска Ненчева и общинския председател на БСП - Карлово Манол Манолов.  \"Това не са чужди или подарени пари, те са и наши, защото ние сме европейски данъкоплатци. Ще настояваме и за конструктивен диалог с всички заинтересовани страни за това какви трябва да са националните ни приоритети за следващите 7 години\", каза още Златева.  \"Трябва ни национална програма за развитие например за традиционните български отрасли като розопроизводството” , смята Златева. Тя призова за специално отношение към малките и средни производители и стопанства, тъй като според нея те са най-уязвими и имат най-голяма нужда от европейските средства. \"Хората, бизнесът - всички са единодушни в исканията си за максимална прозрачност, опростени процедури и разяснителни кампании за кандидатстване по проекти\", допълни кандидатът за евродепутат.  \"За разлика от нашите опоненти, ние не се страхуваме да обикаляме малките села, да говорим с хората, да изслушваме техните проблеми. Нямаме нужда да прибягваме до трикове или да всяваме страх, за да убедим хората да се срещнат с нас. Те ни приемат добре, при това не само членовете и симпатизантите на БСП. Масово хората искат промяна и изборите на 26 май ще са своеобразен вот на недоверие за правителството на Бойко Борисов\", каза Златева.  По повод казаното от премиера Борисов, че той няма да подаде оставка, какъвто и да е резултатът от изборите за Европейски парламент, Деница Златева коментира: \"Не си спомням кога кабинет на Борисов е изкарвал пълен мандат. Нещо повече - сега сме свидетели как управляващите целят да си изберат нов главен прокурор, който да им гарантира спокойствие през следващите 7 години; спокойствие, че няма да им бъде потърсена отговорност за извършените злоупотреби.\"", "date": "2019.05.15", "title": "Деница Златева: Ще поискаме пълен отчет как са изразходвани европейските средства!"}
{"url": "http://epicenter.bg/article/Arhitekti-ot-shest-darzhavi-s-oferti-za-nov-oblik-na-ploshtad--Sveta-Nedelya-/183015/2/0", "text": "14 оферти от архитектурни колективи от България, Италия, Франция, Румъния, Русия и Турция са подадени в международния конкурс за идеен проект за обновяване на площад „Св. Неделя“ в историческия център на София. Най-много са българските и италианските екипи, има по едно предложение от френски, румънски, турски и руски архитекти. Това съобщиха от пресцентъра на Столична община.   Офертите бяха отворени в НАГ на 14 май, са само заявка за участие, в която архитектурните колективи представят единствено своя професионален опит до момента. На 20 и 21 юни тази година журито от 15 души ще проведе финално заседание, на което ще селектира 7 от тях и ще покани авторите да разработят проекти за обновлението на площада. След това предложенията ще бъдат класирани, като този, който ще получи първа награда ще получи и покана от Столичната община за реализация на проекта. Подобен конкурс с ограничено участие и на два етапа се провежда за първи път у нас през последните години, независимо, че е световна практика.   Самата реконструкция на „Св. Неделя“, според работния график, се предвижда да започне през 2020 година.   В международното жури участват специалисти от цял свят, които са безспорни авторитети в своите области. Съгласие да са част от него са дали и изявени българи, сред които арх. Георги Дойчинов, който работи в Германия и Австрия, арх. Адриана Начева, чието студио е в Лондон и тя е в Топ 8 на жените архитекти в света, председателят на Камарата на българските архитекти арх. Борислав Игнатов, който има 10 години опит в архитектурни проекти в САЩ, Галина Тачиева, която има множество реализирани проекти в САЩ, Русия и Латинска Америка и доц. Йорданка Кандулкова, международно признат специалист по опазване на културното наследство. Сред участниците от чужбина е Мартин Аарц, директор на отдела по градоустройство на общината в Ротердам, сред чиито проекти е реконструкцията на историческия център на Ротердам, главният архитект на Варшава Марлена Хапах, директорът на департамента по териториално планиране и градско развитие на Тирана Йони Бабоци, главният архитект на Москва Сергей Кузнецов. Член на журито е италианският архитект Паоло Дезидери, сред чиито работи са високоскоростната жп гара в Казабланка и новата опера във Флоренция, както и неговият колега Сотирис Цолус, архитект от Атина, който в момента ръководи RMJM Dubai. В журито е основателят и главен редактор на ArchDaily Дейвид Басулто, а от страна на Столичната община участва Малина Едрева, председател на постоянната комисия по образование, наука, култура и културно многообразие към СОС. Всички членове на журито са и преподаватели или гостуващи лектори в световно известни университети.   Столичната община обяви международния конкурс за обновяването на „Св. Неделя“ през миналата година. Основното изискване в него е запазване на историческия му характер, създаване на връзка между пешеходните пространства, съвременен градски дизайн, достъпна среда и икономическа целесъобразност.", "date": "2019.05.15", "title": "Архитекти от шест държави с оферти за нов облик на площад „Света Неделя“"}
{"url": "http://epicenter.bg/article/Mariya-Gabriel--Sanktsiite-na-ES-sreshtu-Rusiya-vredyat-i-na-dvete-strani/183016/2/48", "text": "Европейската комисия ще продължи да следи какво се случва във всяка една нейна държава-членка, но категорично тези злоупотреби покрай къщите за гости трябва да бъдат разследвани докрай и да се види кой носи отговорност. Това заяви в студиото на предаването \"Плюс-минус\" по Нова телевизия водачът на листата на ГЕРБ за евроизборите Мария Габриел.  ,,За следващия период България ще получи 8 процента повече средства за кохезионна политика, а целта на българските евродепутати е да продължат да градят имиджа и авторитета пред Европа с добрите неща'', каза Мария Габриел.  ,,Изборът на европейски главен прокурор представлява една от целите за борба с финансовите злоупотреби и измамите с ДДС и именно по време на Българското европредседателство тази тема бе повдигната и още през март месец бе обсъдено как ще работи тази нова институция'', поясни тя и допълни, че не би било редно да я натоварваме с излишни очаквания, а просто да я оставим да функционира реално и ефикасно.  ,,Когато си активен в Европейския парламент, можеш да допринесеш да се случват хубави неща. Ето от днес, например, международните разговори в ЕС стават 19 цента. Чрез борбата ни срещу двойния стандарт при храните показахме, че можем да защитаваме интересите на българите. Моята кауза е в следващия ЕП да се даде предимство на малките проекти с реална полза за обикновените хора'', коментира Мария Габриел.  ,,Смятам, че санкциите на ЕС срещу Русия носят вреда и за двете страни, но същевременно няма как само една държава-членка да ги промени. По този въпрос трябва да се постигне консенсус между всички 28 в Съюза'', разясни тя и добави, че на моменти би било хубаво Европа да бъде по-твърда и с по-ясна позиция по отношение на външните си политики.  ,,Когато говорим за търговска политика, за политика по отбрана трябва да се върви към обща европейска политика. Имаме европейски фонд за отбрана в размер на 500 млн. евро. Мен лично ме касаят повече темите, свързани със защитата на личните данни'', заключи кандидатът за евродепутат.  ", "date": "2019.05.15", "title": "Мария Габриел: Санкциите на ЕС срещу Русия вредят и на двете страни"}
{"url": "http://epicenter.bg/article/Zhena-preobarna-kolata-si-kray-Sliven--rani-trima--ediniyat-ot-tyah-e-v-kritichno-sastoyanie/182953/3/0", "text": "26- годишен мъж е с опасност за живота след катастрофа на път І-6. Това съобщиха от ОД на МВР- Сливен.   Сигналът за инцидента е подаден на 13 май в 22.23 часа. Произшествието е станало на път І-6, в района на километър 384, посока Твърдица – Сливен.   Лек автомобил \"Пежо 307“, управляван от жена на 23 години от Сливен, е излязъл от пътното платно и се е преобърнал. От произшествието са пострадали водачът и двама мъже на 30 и 26 години, пътници в автомобила. 26-годишният мъж е с опасност за живота. Другите двама са с наранявания без опасност за живота. Пробата за алкохол на водача е отрицателна. По случая е образувано досъдебно производство. Участниците в произшествието са били без обезопасителни колани.     ", "date": "2019.05.15", "title": "Жена преобърна колата си край Сливен, рани трима, единият от тях е в критично състояние"}
{"url": "http://epicenter.bg/article/Puskat-dvizheneto-po-6-5-km-ot-AM--Struma--sled-Blagoevgrad/182933/4/0", "text": "Движението по 6,5 км от АМ „Струма“ след Благоевград ще бъде пуснато по-рано от предвиденото. В заключителен етап са строителните работи в участък, част от лот 3.1 на АМ „Струма“ между Благоевград и отсечката преди бъдещия тунел „Железница“. Целта е да се облекчат пътуващите към Гърция при предстоящите почивните дни и активния летен сезон.   Това обяви министърът на регионалното развитие и благоустройството Петя Аврамова, която инспектира заедно с председателя на Управителния съвет на Агенция „Пътна инфраструктура“ Георги Терзийски строителните дейности по участък 1 от лота, който започва от края на изградения през ноември 2015 г. лот 2 Дупница – Благоевград и продължава до новоизградения п.в. „Благоевград-Юг“, който се намира след ел.подстанцията на главен път Е-79. Дължината на отсечката е около 6.5 км. Чрез нея ще се избягва влизането в Благоевград и създаването на тапи в градските кръстовища, което ще спести време на пътуващите и ще разтовари града от сериозен трафик, съобщиха от пресцентъра на МРРБ.   Лот 3.1 е с обща дължина 12,6 км. Проектът включва изпълнението на два участъка, като работата по втория продължава.   Вече приключи и преместването на археологическите находки, които бяха разкрити по трасето на магистралата край село Покровник. Индикативната стойност на извършваните дейности по преместване и теренна консервация на археологическите ценности, както и изграждането на подпорна стена за отделянето им от трасето на автомагистралата е 1,2 млн.лв. На следващ етап, извън компетенциите на АПИ, ще бъде изработването на интегрирана консервация на археологическия парк и проект за цялостното му експониране и социализация.", "date": "2019.05.15", "title": "Пускат движенето по 6,5 км от АМ „Струма“ след Благоевград"}
{"url": "http://epicenter.bg/article/Asim-Ademov--/182871/11/0", "text": "  -   - Моите срещи с гражданите не започват по случай предизборната кампания. За последните две години, в които съм евродепутат, се постарах за посетя възможно най-много малки и големи населени места и да изслушам жителите и техните впечатления и притеснения. На първо място разбира се, проблемите на хората са свързани с ежедневния им живот, което обикновено касае местната управа. Как местната управа, в лицето на кмета, разпределя средставата, отпуснати от държавата за подобряване на инфраструктурата, културния и духовния живот. Как и дали кмета изслушва и изпълнява желанията на жителите. Най-често жителите на малките населени места от смесените региони, където управляват политическите ни опоненти, са поставени пред ултиматуми и страх, че ако не гласуват „правилно“ подобрение няма да има. Не съм сигурен обаче, че можем да разделим проблемите на национални и общоевропейски. Защото всеки национален проблем има отзвук в европейското семейство. Работим за подобряване на стандарта от най-малкото село до най-големия град в България.  -    - Не бих казал, че притесненията на хората са различни. Те се коренят в инфраструктурата, образованието и работните места. Няма разлика в темите, които интересуват гражданите. Проблемите са едни и същи за всички български граждани, както и решенията – инвестиции в образованието, привличане на повече международни инвестиции, безспирна работа по подобряване на инфраструктурата. И нека не забравяме, че всичко това отнема време, но резултатите са вече видими и трайни.  -   - Ние нямаме обещания, а стратегия. Тя не се е зародила по случай евроизборите, а е факт от началото на управлението на текущото правителство. Стратегия за подобряване на условията в образователние институции, развитие и квалификации на учителите, увеличаване на учителските заплати. На европейско ниво работим за повече перспектива за младите, повече работни места, повече инвестиции в инфраструктура и програми за обмен. Не обещания, а действия.    - Неведнъж съм казвал, че за нас е важно да класираме страната си не спрямо европейските си съседи, а спрямо европейското си развитие. Безспорен е фактът, че за последните 12 години България е в пъти по-добре от преди. И продължава да се развива в тази посока. Нека погледнем пред себе си преди да гледаме на запад – какво правим за благосъстоянието си, за околната среда, как възпитаваме децата си. Това чувство за „секънд хенд“ европейци идва от самите нас. Работата тръгва от народопсихологията. За последните две години от мандата си като евродепутат винаги съм бил изключително добре приет от всякакви националности. Навсякъде чувам похвали за управлението на страната ни, за опазването на външните граници на съюза, за справянето с мигрантската криза, за първото председателство на Съвета на ЕС – което се цитира и до ден днешен като пример.    - Не съм убеден, че „изтичането на мозъци“ се корени в интерпретацията или „липсата“ на либерални ценности в България. Тези ценности, тази отвореност към света, както и незабавното ни приемане в Шенген са идеи, споделяни от всички българи. Младите са привлечени от запада заради по-добрите условия на живот, което значи по-добра инфраструктура, социално осигуряване, по-високи заплати. Съответно за да ги привлечем обратно у дома трябва да се фокусираме в подобряването на условията за живот в България. За тази цел трябва да се работи в посока на привличане на повече международни инвестиции, трайно подобряване и изграждане на пътищата и инфраструктура, по-лесно достъпни социални услуги. По-добри условия за децата ни. Добрата новина е, че според последните статистически данни процента на върнали се в страната е по-голям от тези, които я напускат.    - На европейско, както и на национално ниво опонентите на ГЕРБ и ЕНП са социалистите. Но приликата е само привидна – на европейско ниво опоненти са ни европейските социалисти. А на национално ниво опонентите ни са много далеч от традиционните социалисти – това са хора, членуващи в партия столетница, която на всеки няколко години сменя лицето си и се опитва да убеди хората, че е алтернативата, от която имат нужда. Неведнъж ни показаха идеите си на практика фалирайки държавата. Партия, която често се отклонява от линията на политическото си семейство. Партия, чиито членове в Европейския парламент нямат единна позиция по нито един въпрос. Как да очакваме разединените ни социалисти да защитават интересите на страната, като дори не успяват имат единна позиция по листата си за Европейските избори? Дали хората вече са забравили денонощните протести пред Народното събрание от 2013г? А къде седи ГЕРБ? Там където винаги е била – сред хората. Здраво стъпила на земята и убедена и единна в идеите, които проповядва. Пълноправен и горд член в семейството на Европейската народна партия.", "date": "2019.05.15", "title": "Асим Адемов: Навсякъде чувам похвали за управлението на страната ни"}
{"url": "http://epicenter.bg/article/Mlada-frenska-valna-i-golemi-imena-na-tazgodishniya-kinofestival-v-Kan/182947/6/0", "text": "Алехандро Гонсалес Иняриту, председател на журито за основната конкурсна програма на кинофестивала в Кан, защити \"съвместното  преживяване\" в кината във време, в което поточните услуги като Нетфликс се превръщат в големи продуцентски къщи, предаде Ройтерс, цитиран от БНР.   Макар и в селекцията на кинофестивала в Кан да няма продуцирани от Нетфликс филми, Иняриту наблегна колко различно е преживяването в киносалоните: \"Аз наистина вярвам, че филмите не се изчерпват с гледането. Киното е създадено, за да бъде преживявано, преживявано заедно с други зрители\", каза Иняриту на пресконференцията на журито преди официалното откриване на кинофестивала в Кан. Режисьорът на \"Бърдмен\" допълни, че няма нищо против хората да гледат филми на телефон, както и че услуги като Нетфликс са помогнали много независими продукции да достигнат до пазари като Мексико.   Филмът \"Рома\", който донесе на мексиканеца Алфонсо Куарон \"Оскар\" за най-добър режисьор, е заснет за Нетфликс.    \"Страхотно е, че съществуват за телевизията, но защо хората да нямат избор да ги гледат в киносалон\", попита Иняриту.    Филмите на Нетфликс не се представят в Кан заради изискването три години след конкурса да не бъдат стриймвани.   Иняриту каза, че журито иска да открие филмите, които въздействат най-много \"емоционално, интелектуално\", които смущават или провокират. В основната конкурсна програма на кинофестивала в Кан са големи имена като Куентин Тарантино и неизвестни на общата публика, като младия французин Ладж Ли.   В журито, присъждащо наградата \"Златна палма\" на кинофестивала в Кан, освен Алехандро Иняриту са актрисата Ел Фанинг (САЩ), режисьорите Йоргос Лантимос (Гърция)  Павел Павликовски (Полша), Аличе Рорвахер (Италия), Кели Райхарт (САЩ), Робен Кампийо (Франция), авторът на комикси и филмов режисьор Енки Билал (Франция) и актрисата и режисьорка Маимуна НДиайе (Буркина Фасо).   Церемонията по откриване на 72-ия кинофестивал в Кан ще води актьорът Едуар Баер. Честа да обявят началото на фестивала се падна на френската актриса Шарлот Генсбур и испанския актьор Хавиер Бардем.   На церемонията ще бъде почетена режисьорката Аниес Варда, която почина в края на март. Нейна снимка от работата по първия й пълнометражен филм е избрана за афиш на фестивала. Децата й Матийо Деми и Розали Варда ще изкачат стъпалата на фестивалния дворец заедно с министъра на културата Франк Ристер.   След церемонията ще бъде прожектиран филмът  \"Мъртвите не умират\" на американския режисьор Джим Джармуш. В главните роли са Бил Мъри, Адам Драйвър, Клоуи Севини, Стив Бушеми, Дани Глоувър.", "date": "2019.05.15", "title": "Млада френска вълна и големи имена на тазгодишния кинофестивал в Кан"}
{"url": "http://epicenter.bg/article/Tereza-Mey-vnasya-otnovo-sdelkata-si-za-Brekzit-v-britanskiya-parlament/182929/7/0", "text": "Британският премиер Тереза Мей отново ще внесе сделката си за брекзит за гласуване в британския парламент.  Мей ще поиска от депутатите да гласуват за сделката в седмицата след 3 юни, съобщиха от Даунинг стрийт. Британският парламент три пъти отхвърли постигнатата в края на миналата година сделка с Европейския съюз.  Според Мей е изключително важно споразумението да бъде одобрено от депутатите преди началото на лятната ваканция на парламента в края на следващия месец. Правителството преговаря с опозиционната Лейбъристка партия за постигането на компромис, но до този момент няма признаци за постигане на напредък. ", "date": "2019.05.15", "title": "Тереза Мей внася отново сделката си за Брекзит в британския парламент"}
{"url": "http://epicenter.bg/article/Nakazaha-Kubrat-Pulev-za-shest-mesetsa--prashtat-go-na-terapiya-/182925/8/0", "text": "С пълно единодушие при гласуването си седемчленната Атлетическа комисия на щата Калифорния наложи конкретно наказание на звездата ни в професионалния Кубрат Пулев във връзка с придобилата широка популярност като “Целувкагейт” сцена с репортерката Дженифър Равало, популярна и като Джени Суши.  Извинявам се на Джени Суши, но я чувствах като приятелка, заяви Кобрата пред комисията.    От спортния ръководен орган на американския щат решиха лицензът на Кобрата в Северна Америка да бъде отнет до 23 септември или 6 месеца от датата на целувката. Дотогава той има срок да премине терапия или обучителен курс във връзка със сексуалните посегателства. Той трябва да заплати глоба от 2500 щатски долара.  На 22 юли Пулев ще трябва да се яви отново пред комисията и да представи доказателства за приключването на наложения вече курс. Ако той се справи успешно с тази задача, 6-месечното наказание може да бъде намалено.  Ако Пулев не изпълни указаните му действия, наказанието автоматично придобива 12-месечен характер и бива придружено от допълнителни глоба от 2500 долара. Друго изискване, с което българинът трябва да се съобрази, е, че когато кандидатства за възстановяване на боксовия си лиценз, той трябва да го стори задължително пред Атлетическата комисия на Калифорния, преди да търси лиценз пред която и да е друга щатска комисия.  При ново провинение от подобен характер, Пулев ще бъде лишен до живот от правото да се боксира в пределите на щата Калифорния. В САЩ обаче съществува практиката независимите една от друга комисии да уважават решенията на останалите, които членуват в Асоциацията на боксовите комисии. Наказанието беше наложено с пълно единодушие при гласуването сред 7-членната комисия.", "date": "2019.05.15", "title": "Наказаха Кубрат Пулев за шест месеца, пращат го на терапия "}
{"url": "http://epicenter.bg/article/Kim-Kardashiyan-pecheli-po-50-000-dolara-za-edna-snimka-v--Instagram-/182977/10/100", "text": "Риалити звездата съди компанията за дрехи Missguided USA за неправомерно използване на нейни снимки и име. За компанията се знае, че често прави евтини реплики на дрехи на холивудски звезди. В случая от Missguided са качили снимка на модел, който е облечен с рокля, която е копие на рокля на Ким, а под снимката са тагнали риалити звездата. В съда Кардашиян е заявила, че когато фирми й предложат да бъде лице на техни продукти, които тя харесва, обикновено й плащат между 300 000 и 50 000 долара за една снимка в ”Инстаграм“. За повече снимки в социалната мрежа, компаниите й плащат близо един милион долара. Заради нелегалното използване на името й, Ким иска компенсация от минимум 5 млн. долара. ”Много съм благодарна на феновете си. Когато сложа името си под някоя марка, продукт или услуги, първо се уверявам, че те са достатъчно добри, за да ги споделя с феновете си. Именно затова аз често отхвърлям покани да бъда лице на модни марки“, заяви риалити звездата.   Източник: Канал 3  ", "date": "2019.05.15", "title": "Ким Кардашиян печели по 50 000 долара за една снимка в ”Инстаграм“"}
{"url": "http://epicenter.bg/article/Sladkish--quot-Dunaprenka-quot-/183008/9/14", "text": "Необходими продукти: 5 бр. яйца  1 и 1/2 ч.ч. захар  1 ч.ч. пшенично нишесте (натурално)  100 мл вода  100 мл олио  1 бакпулвер  1 ванилия  1 и 1/2 ч.ч. брашно  2 с.л. какао по желание   Начин на приготвяне: Яйцата, захарта и ванилията се разбиват с миксер до получаването на гъст пенлив крем. Прибавят се водата и олиото. Добавя се нишестето при непрекъснато разбиване. Смесва си и се пресява брашното с бакпулвера и се добавя при непрекъснато разбиване. Готовата смес изсипваме в намаслена и набрашнена форма. Пече се в предварително загрята фурна на 180 С до готовност. По желание може да се остави част от сместа и да се оцвети с какао и да се нашари сладкиша.", "date": "2019.05.15", "title": "Сладкиш \"Дунапренка\""}
{"url": "http://epicenter.bg/article/Bremennostta-na-Megan-e-struvala-nad-1-1-mln--paunda-na-britanskiya-danakoplatets-/182982/10/0", "text": "След раждането на първородния син на принц Хари и херцогинята на Съсекс медиите на Острова решиха да изчислят колко е струвало майчинството на Меган и появата на малкия Арчи. Според направените до момента изчисления сумата възлиза на 1,1 млн. паунда и затова Арчи вече е наричан \"бебе за милион\".   Докато е била бременна, Меган е ползвала услугите на скъп дизайнер за изработването на дрехи. Сумата за тоалетите ѝ за тези девет месеца възлиза на над половин милион паунда. Освен това е посещавала скъпи салони за красота и СПА центрове, като това удоволствие ѝ е струвало 9000 паунда.   Малко преди появата на мъника, Меган направи така популярното \"бебешко парти\". То беше в Ню Йорк, а на него присъстваха някои от най-близките приятелки на бившата актрисата. Полетът, охраната, организацията и сладкишите са стрували на британския данъкоплатец 388 000 паунда.   За реконструкцията на новия дом на Меган и Хари - \"Фрогмор Хаус\" в Уиндзор, също са дадени не малко пари. Само детската стая е на стойност 50 000 паунда. Почивката на принца и съпругата му в хотел Heckfield Place в Хемпшир, малко преди раждането, пък е струвала близо 22 000 паунда.    Раждането на бебето в частна болница също е излязло доста скъпо.  Раждането в лондонска болница Portland Hospital е струвало около 22 000 паунда. Разбира се, за удобството на Меган там е било подсигурено всичко необходимо и макар престоят ѝ да не е бил дълъг, то сумата не е малка.    Тоалетите, в които Меган и Хари представиха сина си пред света, са 2 000 паунда. Със сигурност да си майка в кралското семейство струва скъпо. Източник: woman.bg", "date": "2019.05.15", "title": "Бременността на Меган е струвала над 1,1 млн. паунда на британския данъкоплатец "}
{"url": "http://epicenter.bg/article/Ninova--Vazstanovyavane-na-Balgariya---zapochvame-ot-proizvodstvoto/182928/2/48", "text": "   \"Нека идем до всеки, който се страхува от управляващите и му дадем кураж. 26 май е ключов ден хората да излязат и да изразят волята си свободно\". Това заяви лидерът на БСП Корнелия Нинова във Враца, където заедно с водача на листата на \"БСП за България\" Елена Йончева се срещнаха с граждани.   По думите й вълната от недоволство, която залива България, и високата избирателна активност могат да сложат началото на края на режима Борисов. \"Питат ни, ако спечелите избори и управлявате- какво ще направите различно, откъде ще започнете? Наясно сме колко много проблеми има в страната. Наясно сме, че не всичко може да се оправи веднага с магическа пръчка. Но знаем какво искаме да постигнем и как да стане\", категорична бе тя. Според нея, за да има пари за силна социална политика, трябва икономика и производство.   Нинова заяви, че много мерки ще помогнат, но спешните са две- първо, махане на политическия и бюрократичен рекет върху малкия и среден бизнес. \"Гарантирам ви, че ще имате условия за спокойна работа. И втората е- максимално запушване на каналите, през които се краде национален ресурс\", заяви тя. По думите й оттам нататък едно от първите неща е да помогнем на онези един милион и половина души, които живеят под прага на бедност. Тя наблегна, че това са пенсионерите и младите работещи семейства с деца. \"За пенсионерите - преизчисляване на всички пенсии. БСП е единствената партия, която го е правила. Ще го направим отново. За младите- еднократна помощ от 6000 лева за второ и трето дете на тези, които са работили и са си плащали осигуровките\", каза тя.   Нинова допълни, че това са спешни мерки, но ни чака и много работа за държавното и общинско здравеопазване, за образование, обвързано с икономиката, за земеделие на дребните фермери и най-вече за върховенство на закона за всички еднакво.   \"Това може да започне на 26 май с победа на БСП. Но една партия сама няма да се справи, ако народът не я подкрепи. Затова се обръщам към всеки, който иска справедливост сега.   Подкрепете БСП като единствената партия, която на тези избори може да победи ГЕРБ и да започнем заедно да възстановяваме България след погрома, оставен от тях\", заключи Корнелия Нинова.  ", "date": "2019.05.15", "title": "Корнелия Нинова: Възстановяване на България - започваме от производството!"}
{"url": "http://epicenter.bg/article/Sreshta-diskusiya-na-Natsionalnata-initsiativa--Edinenie--se-sastoya-v-stolitsata/182978/2/0", "text": "П ри подчертан интерес в столицата се състоя среща-дискусия на Националната инициатива “Единение”. В проявата участваха изтъкнати български учени и представители на академичната общност, ръководители и членове на обществени организации и сдружения, а така също граждани с активна позиция за актуалните процеси в страната.   В хода на дискусията бе изразена пълна подкрепа за необходимостта от постигане на единство на българската нация като единствена възможност за преодоляване на изоставането ни в редица области на живота. Ораторите изтъкнаха специално пагубната роля на съществуващото разделение в обществото като резултат от социалния срив, проблемите в икономиката, образованието, здравеопазването, демографията, духовното развитие, съпроводени с отсъствието на така необходимия ни днес национален идеал.   Повод за оживената дискусия на тема „Бъдещето на България чрез обединение на българската нация” дадоха със своите изказвания академиците Стефан Воденичаров и Георги Марков, председателят на Съюза на патриотичните сили „Защита” Йордан Величков, председателят на Съюза на офицерите и сержантите от запаса и резерва генерал Златан Стойков и други изтъкнати обществени дейци.   На срещата бе избрано и ръководство на столичната организация на Националната инициатива „Единение”.  ", "date": "2019.05.15", "title": "Среща-дискусия на “Единение”: Пагубно е социалното разделение на нацията"}
{"url": "http://epicenter.bg/article/Blagosastoyanieto-i-ikonomikata---toptemi-na-predizbornata-kampaniya-v-Balgariya/182980/2/0", "text": "Благосъстоянието и икономиката са темите, които преобладават в предизборната кампания в България. Това показва междинния доклад по проекта „Платформа Европа“ на Европейския център за мониторинг на изборите (EEMC), който се осъществява във всички 28 държави-членки на Европейския съюз. Проектът е по инициатива на Университета Roma Tre в Рим, Италия и е финансиран от Европейския парламент.  Методологията и данните на наблюдението бяха представени от екип на СУ „Св. Климент Охридски“ в офиса на представителството на Европейския парламент в София. На дискусията присъстваха студенти по журналистика от Алма Матер.  Проектът се реализира и през интерактивната страница  www.electionsmonitoringcenter.eu/index. Там всеки може да проследи в реално време колко са наблюдаваните медии – социални мрежи, телевизионни реклами, преса. Любопитното тук е, че пресата отстъпва позиции пред социалните мрежи, където публикациите са водещи в кампанията. На сайта могат да се проследят всички държави, партиите-участнички, публикациите и рекламните материали, които са обект на изследването. В мониторинга у нас са включени публикации в пресата – една, три реклами, 10 плаката, 106 материала от социалните мрежи.  След благосъстоянието и икономиката, които заемат съответно първо и второ място, в българския дебат следват темите за Европа и ценностите, а проблемите на сигурността и емиграцията са по-назад в класацията – на осма и девета позиция. В сравнение с другите страни от Евросъюза българите остават проевропейски настроени. У нас позитивните нагласи спрямо ЕС преобладават, а в негативен контекст се появяват теми като двойния стандарт на храните. Правят впечатление резултатите в Унгария, където отрицателната реторика спрямо ЕС е смекчена, в негативен план се разглежда предимно темата за миграцията.  Паритет между националните и европейските теми има в българската предизборна надпревара. Другата страна, където се наблюдава подобно съотношение е Румъния.  Дебатът в кампанията е наблюдаван и през призмата на емоционалния и рационалния аспект. Резултатите от наблюдението показват, че в България емоционалността в кампанията е по-отчетлива в сравнение с рационалните елементи и послания. По този показател се нареждаме и на челните места в ЕС. Тук сме сравними със страни като Чехия, Полша, Унгария, Австрия.  Ръководителят на Бюрото на Европейския парламент в София Теодор Стойчев призова младите българи да гласуват, за да имат участие в управлението на континента. Той даде пример с референдума за Брекзит, където младите британци са били пасивни, докато представителите на по-възрастното поколение са определили посоката за развитие на страната. Стойчев представи и институционалната кампания на ЕП – „Този път аз ще гласувам“. Тя се реализира чрез сайта www.thistimeimvoting.eu/  Ръководителят на Представителството на Европейската комисия в България Огнян Златев мотивира младите гласоподаватели, като подчерта изключителната геополитическа обстановка, върху която се проектират тези европейски избори. „Това е най-интересното време от 40 години насам“, подчерта Златев. По думите му ЕС преживя 14 кризи през последните 4-5 години, но успя да мине през тях. Въпреки турбуленциите, Европа остава сигурно място за живеене, с най-добри социални системи, подчерта той. ", "date": "2019.05.15", "title": "Благосъстоянието и икономиката – топтеми на предизборната кампания в България"}
{"url": "http://epicenter.bg/article/Elena-Yoncheva-v-Montana--Da-varnem-mladite-v-Balgariya-s-byuletina--18-na-26-ti-may-/182981/2/48", "text": "  „Да върнем младите в България с номер 18, на 26-ти май”.   За това призова водачът на листата на \"БСП за България\" за предстоящите евроизбори Елена Йончева на среща с граждани в Монтана. Тя обясни, че България се срива демографски, всяко 10-те село у нас изчезва. Йончева допълни, че има данни, че скоро ще се превърнем в демографска пустиня – 60% от територията на страната ни да бъде населена от по- малко от 10 души на квадратен километър.   „Какво може да се направи срещу това? Трябва да има работеща икономика. Трябва да има политика към младите семейства и ние можем да го постигнем”, категорична бе водачът на листата на левицата.     „Трябва са има и стимули за малкия и средния бизнес – да се oлекоти тежкият разрешителен режим за започване на бизнес”, обясни тя. По думите й заплатите у нас трябва да са съпоставими с европейските спрямо местния стандарт и местната покупателна способност- левицата ще се бори за общ стандарт за минимална европейска заплата и пенсия. Не на последно място тя подчерта, че за да останат младите у нас, трябва да има качествено здравеопазване и образование.   „60% от българите, които днес завършват средно образование, са функционално неграмотни. За да се справим с това, предлагаме на първо място парите да не следват ученика и да има един учебник по един предмет”, коментира Йончева. В сферата на здравеопазването тя подчерта,че основното е здравеопазването да не е бизнес, болниците да не са търговски дружества, да се намали ДДС за лекарствата.   „Искаме да останем тук и да живеем и да се трудим в България. Искаме нашите роднини да се върнат от чужбина. Те обаче няма да се върнат, докато нямат възможност да се реализират тук и да живеят нормален живот. Трябва да сложим край на тази криминалната диктатура на ГЕРБ- като излезем на 26-ти май и гласуваме с номер 18. Така ще започне възстановяването на България”, заяви Елена Йончева.     „Силата да постигнем промяна е във всички нас”, заяви проф. Мариела Модева. Тя подчерта, че българският народ се надига и иска да вземе съдбата си в свои ръце, за да има своя глас в Европа. „Не е нормално градовете, като Лом, да са в нищета, да има безработица и да се обезлюдяват, при условие, че ЕС прие Дунавската стратегия, че имаме програми за трансгранично сътрудничество. Не е нормално Северозападна България да е най-бедният регион в Европа, при условие, че има стратегия за регионите на ЕС за изравняване на стандарта на живот”, категорична бе проф. Модева. Тя подчерта, че левицата залага на грижа за всички поколения в България, равнопоставеност с другите европейски народи, младежка гаранция, която да е 5 млрд. евро и възрастта да се покачи до 30 години, детска гаранция, за да има защита за всяко дете, право на образование и нормално равнище на живот, да няма социално изключване.  По-рано през деня Елена Йончева и проф. Мариела Модева посетиха град Лом и се срещнаха с граждани. Там те посетиха едно от първите читалища в България „Постоянство 1856”. На срещите присъстваха областният председател на БСП-Враца Ивайло Лилов, областният председател на БСП-Монтана Пламен Младенов, както и народните представители от региона Атанас Костадинов и Илиян Тимчев.  ", "date": "2019.05.15", "title": "Eлена Йончева в Монтана: Да върнем младите в България с бюлетина №18 на 26-ти май!"}
{"url": "http://epicenter.bg/article/A--Raychev--Ako-DPS-reshi-da-sabori-Borisov--mozhe-da-go-napravi-barzo--no-Dogan-se-otkaza-da-go-pravi/182983/2/48", "text": "„България е достигнала някаква точка, която не може повече така. Тази власт го осъзнава и всяка следваща трябва да го разбира“, коментира пред БНР социологът Андрей Райчев. Според него властта я е страх от хората.  „Борисов взима много остър завой. Ако тези сметки ги отворят наистина (банкови сметки и офшорки на лица на висши публични длъжности - бел.ред.) и се види, може да има и от неговите противници, но преди всичко ще бъдат от властта. Става ясно, че ако те не докажат, че това не е показно, а е реална борба, няма да ги изберат“, изказа мнение Райчев в интервю за предаването „12+3“ по програма \"Хоризонт\" на БНР.  Социологът припомни, че „червените“ имат много лош опит с европейски избори. Повече от половината от електората им няма никакви чувства към Европа, а част от тях дори смятат за грешка това, че сме в ЕС, обясни той. По думите му това е и причината лидерът на социалистите да посочи друга цел като мотивация за участие в изборите, а не европейската проблематика.  Андрей Райчев смята, че който и да победи на тези избори, няма да е с много, но символично е важно. Той изброи и подалите оставки министри от ГЕРБ.  „Борисов явно иска ГЕРБ да излезе от тази прокоба – вие сте корумпираната партия, и полага сериозни усилия. … Без промяна няма да стане. Борисов, който е „политическо животно“ и има изключителен нюх за състоянието на народа, разбира това. Част от антуража му не го разбира и ще си плати,“ коментира Райчев.  Социологът прогнозира, че при евентуални две загуби на ГЕРБ – на европейските и на местните избори, неизбежно ще има предсрочни парламентарни избори.  \"Ако ДПС сега реши да събори Борисов, ще го направи много бързо\", изказа мнение Райчев и добави, че почетният председател Ахмед Доган се е отказал да го прави. \"Отказа се, защото не вижда ясно формулата на следващото управление\", посочи той.  \"Струва ми се, че ДПС след тези избори, ако играе успешно, ще бъде в друга позиция. Те все още стоят с \"раната\" Местан. Местан им взе над 100 хил. гласа - това е една четвърт. Плюс това тогава, в момента не е така, Турция стоеше отзад. Ако Местан беше прескочил бариерата, те щяха да го изядат, но не прескочи. Въпросът е излекувано ли е ДПС - това ще го видим в цифрата. Ако е под 300 хил. - не просто не е излекувано, а болестта се задълбочава. Между 300 и 350 хил. е някаква норма, но не е цъфтящо здраве. Ако вдигнат над 350 хил., ще кажа, че са излекувани,\" обобщи социологът.  Според Райчев много хора ще използват възможността за преференциален вот и ще се опитат да пренаредят листите.  ", "date": "2019.05.15", "title": "Андрей Райчев: Борисов полага огромни усилия да изведе ГЕРБ от прокобата, че е корумпирана партия"}
{"url": "http://epicenter.bg/article/Revizoro--Iztsyalo-podkrepyame-Tsatsarov-za-ofshorkite-/182984/2/0", "text": "От Обединените патриоти подкрепят инициативата на главния прокурор Сотир Цацаров в искането му ДАНС да даде информация за всички сметки и офшорки на лица, заемащи висши държавни постове, предаде Канал 3.  \"Изцяло го подкрепяме и смятам, че всички, които са укрили подобни сметки и имущества, следва да си носят отговорността\", коментира Емил Димитров-Ревизоро.  \"Но това е нормална реакция и той има право да го направи и мисля, че никой не би възразил, напротив, бихме го подкрепили, ако трябва и законодателно\", допълни Ревизоро.  Според него политическите сили се атакуват едни други през офшорките си, за да си решават техни проблеми и би било по-добре някой невинен, който е обвинен, че има офшорна сметка, да може да се защити, като докаже, че го няма във въпросния списък.  \"Ако аз вас ви обвиня, че вие имате такива сметки? Единственият начин да го докажете е, примерно, прокурорът да каже - тя не фигурира в списъка. Тоест, това ще даде увереност на хората, които нямат участие, да могат да се защитят, а другите ще си носят отговорността\", каза депутатът от ОП.  \"Смятам, че е нормално да се случи, още повече в тази нажежена обстановка - къщи, вили, имоти, имущество, дялове, участие и опит да се скрие зад тези офшорки цялата тази история със сметки, с доходи, които не са декларирани. Мисля, че всички ще го подкрепят, въпреки че някои има от какво да се притесняват\", каза той за писмото на Цацаров до ДАНС.  ", "date": "2019.05.15", "title": "Ревизоро: Изцяло подкрепяме Цацаров за офшорките "}
{"url": "http://epicenter.bg/article/TsIK-otgovoriha-otnovo-na-BSP--Premierat-ne-narushava-izbornite-pravila/182985/2/0", "text": "Централната избирателна комисия за втори път не откри нарушаване на изборните правила от страна на премиера Бойко Борисов по жалба на БСП. Това съобщиха за izbori.bg от пресцентъра на ЦИК.   Припомняме, че на 11 май БСП внесоха втори сигнал срещу министър-председателя с мотив за несъвместимост на функциите на Бойко Борисов като министър-председател, а от две седмици и като изпълняващ функциите и на председател на Председателския предизборен щаб на ГЕРБ и съпътстващите ги коалиции. Това е в категорично противоречие на Закона за администрацията, посочи тогава председателят на Националния предизборен щаб на \"БСП за България\" Георги Свиленски.   На 10 май ЦИК излезе с първо решение по подобен сигнал от БСП, с което също не откри нарушение от страна на Бойко Борисов.", "date": "2019.05.15", "title": "ЦИК отговориха отново на БСП: Премиерът не нарушава изборните правила"}
{"url": "http://epicenter.bg/article/Todor-Stoilov--Iskame-edinen-i-demokratichen-ES--koyto-da-uvazhava-suvereniteta-na-darzhavite/182987/2/48", "text": "  „Искаме европейски стандарти за минимални възнаграждения и пенсии”, това заяви кандидатът от „БСП за България” Тодор Стоилов в Пловдив.   Той очерта ситуацията на стария континент – резултат от десните мерки и доминация на десни решения. „Нашата битка и ангажимент на левицата е да отстояваме правото на всеки българин на достоен труд с достойни доходи и гарантиран достъп до качествени публични услуги- като здравеопазване и образование”, посочи Стоилов.  „Искаме единен и демократичен ЕС, който да уважава суверенитета на държавите”, каза още той. Стоилов отбеляза, че България сега изглежда неубедително в глобалната политика, защото правителството пропуска шансовете да защити националните интереси. „Санкциите срещу Русия трябва да бъдат премахнати, те не са в наш интерес - нито културен, нито икономически”, заяви Стоилов.  „Партията на европейските социалисти е тази, която работи и отстоява идеята за социална Европа. Ако искаме промяна в ЕС и в България, изборът е с №18 в интегралната бюлетина”, завърши кандидатът от „БСП за България”.   ", "date": "2019.05.15", "title": "Тодор Стоилов: Искаме единен и демократичен ЕС, който да уважава суверенитета на държавите"}
{"url": "http://epicenter.bg/article/Manolova--Proektat-na-Strategiyata-za-deteto-tryabva-da-bade-okonchatelno-otteglen--a-ne-zamrazen/182988/2/0", "text": "Омбудсманът на Република България Мая Манолова има законов и граждански мандат в защита на правата на децата. От тази позиция осъществява системен контрол върху администрацията и органите на властта, които носят отговорността за политиките и нормативната уредба в тази важна за обществото и за всички граждани област.  В тази връзка, с особена загриженост и тревога следя нарастващото напрежение в обществото по повод на Проекта за Стратегия за детето 2019 – 2030 г. В институцията постъпиха десетки декларации, подписки, становища и позиции от граждани и организации, които дават ясен знак, че има сериозен проблем в диалога между държавните институции и родителите и това драстично раздалечава техните позиции.  Ето защо, след анализ и отчитайки различните гледни точки, изразени в досегашната дискусия в България по проекта за Национална стратегия за детето 2019-2030 г., настоявам:  Този проект на Национална стратегия за детето 2019-2030 г. да бъде изцяло оттеглен от правителството и обсъждането да бъде прекратено. Документът провокира страхове, като например, че се позволява драстично вмешателство на държавата в семейството, включително „принудително отнемане на децата от родителите им“. Мълчанието на всички отговорни институции и неглижирането на недоволството на реакциите срещу документа доведе до противопоставяне граждани срещу граждани, родители срещу родители, организации срещу организации. Този документ, който трябваше да ни обедини в името на децата ни, изведе на улицата протестиращи родители и ни раздели като общество. Особено разрушително е и противопоставянето на интересите на детето на семейните ценности, тъй като благополучието на детето не може да бъде отделено от това на неговото семейство.  Поради това по-нататъшното обсъждане на този проект за Национална стратегия за детето е немислим. Необходимо е изработване на нова стратегия, която ясно и категорично да изведе и намери баланса между „най-добрия интерес на детето“ и съхраняването на целостта на семейството, в духа на констатациите и препоръките, отразени в Доклад № 14568 от 2018 г., Резолюция 2049 (2015) и Препоръка 2068 (2015) на Парламентарната асамблея на Съвета на Европа (ПАСЕ). В този смисъл, държавата трябва да концентрира главните си усилия и ресурси за подпомагане на родителите, изпаднали в криза, като в същото време ограничи прилагането на мерки за отделяне на децата от тях и изпращането им в приемни семейства, и за осиновяване, само до крайните случаи, и то в рамките на надеждна процедура, която защитава правата на децата и на техните родители от административен произвол, бюрократично бездушие, субективизъм и очевидни несправедливости.  В новия документ изрично трябва да се подчертае, съгласно Резолюция 2049 (2015), че бедността и недостигът на средства за обезпечаване на живота на семейството в никакъв случай не може да бъде единственият и водещ мотив за отделяне на едно дете от неговите родители. Нещо повече, наличието на възможности детето да бъде поставено в по-благоприятна за него среда не е достатъчен аргумент за отделянето му от родителите, а още по-малко за значително ограничаване на семейните връзки и контакти.  Като омбудсман настоявам да бъде организирана широка и задълбочена експертна и обществена дискусия за изготвянето на новия документ за детето, в която да вземат участие всички компетентни граждански организации и обществени фигури, които са изразители на различните гледни точки в обществото относно приоритетите на държавната политика за закрила на децата и семейството. Само така документът има шанс да бъде припознат от гражданите. И нещо особено важно – тази дискусия не трябва да остава затворена в рамките – права на детето, а да се свърже с дискусията за състоянието на семейството в България, кризата на семейните отношения и политиките за подкрепа на семейството.  В тази връзка, институцията на омбудсмана както винаги е готова да предостави независима среда, в която да се представят и чуят всички позиции.  Дебатът за децата ни, е дебат за бъдещето ни, който трябва да започне незабавно, трябва да започне сега, да бъде честен и открит. Само така ще се разсее впечатлението, че „замразяването“ на сега съществуващия проект изчаква по-добри времена, за да бъде отново сложен на масата. ", "date": "2019.05.15", "title": "Манолова: Проектът на Стратегията за детето трябва да бъде окончателно оттеглен, а не замразен"}
{"url": "http://epicenter.bg/article/Ivo-Hristov-v-Haskovo--Problemat-na-Balgariya-e-izklyuchitelnoto-useshtane-za-zadushliva-nespravedlivost/182989/2/48", "text": "  Кандидатът за евродепутат от \"БСП за България\" Иво Христов, заедно с народния представител от БСП Никола Динков се срещнаха в Хасково с членовете на Тракийското дружество „Георги Сапунаров“, клуб „Родолюбие“, представители на Клуба на офицерите от запаса и граждани в Дома на техниката.   \"Проблемите на тракийските бежанци и обезщетенията, които са им дължими трябва да бъдат българското предусловие за всяко бъдещо споразумение между Турция и ЕС. За един век България не успя да реши този проблем. Сега сме част от една голяма, много могъща общност, в лицето на ЕС, и можем да наложим своите условия\", каза още той.  Според него за 10 години сме видели какъв е потенциалът и каква е философията на това управление. \"Че е грабителска – това не е тайна. Два милиона души заминаха зад граница, повечето българи гледат роднините си на компютъра през скайп, някои деца растат без родители тук, ние вече сме един разделен народ. България е в драматична демографска криза\", каза още Иво Христов.   \"Проблемът на България е изключителното усещане за задушливата несправедливост\", категоричен беше кандидатът за евродепутат от левицата.   Той добави, че българинът започва деня си със сутрешен блок, който представлява криминална хроника – записи на охранителни камери кой кого обрал, след това се включва престъпник от чужбина да дава интервю по скайп- как и защо се е измъкнал и завършва ежедневието си с дежурния скеч на премиера Борисов, който казва, че сме много добре и всичко е наред.   \"И това се повтаря като валяк всеки ден. Нормално е хората да са угнетени. Затова нашият девиз е „Справедливост сега“, обясни Христов. По думите му, ако не постигнем промяна сега, ако не създадем условия за предсрочни избори, наесен няма да има реални кметски избори, те ще бъдат купени на повечето места.  ", "date": "2019.05.15", "title": "Иво Христов в Хасково: Проблемът на България е изключителното усещане за задушлива несправедливост"}
{"url": "http://epicenter.bg/article/Klimatolog-razkri-s-kakvo-vreme-idva-lyatoto/182992/2/0", "text": "Засега се очертава в България и на Балканския полуостров лятото да бъде нормално в температурно отношение. Не се очакват нито много продължителни периоди на горещо време, нито дълги периоди на по-хладно и по-дъждовно време. Това каза климатологът проф. Георги Рачев, съобщи Novini.bg.   По думите му дългосрочните прогнози сочат, че юни, юли и август месец идват с нормални температури – от 19 до 23-24 градуса в различните части на страната.   По отношение на валежите е малко по-деликатен въпросът. Над Балканите и над Западна България се очаква да бъде малко по-дъждовно от обикновеното. Юни и юли ще бъдат малко по-дъждовни в западната половина на България, докато по морето и на изток се очертава да бъде с нормални валежи и дори малко по-сухо от нормалното. Засега екстремни температури, особени и опасни явления не могат да бъдат прогнозирани, но обикновено с градушките приключваме докъм 15-20 юни. Май и юни са месеците с най-много градушки, след това рязко пада тяхната честота и не очаква нищо съществено. Така че засега прогнозите са за нормално в температурно отношение лято и малко по-дъждовно в западната половина на страната, заяви проф. Рачев.   Летните валежи са краткотрайни, но интензивни. Като казвам малко по-влажно и дъждовно лято, това не значи, че ще вали от сутрин до вечер дъжд – валежите обикновено са в следобедните часове, привечер, но те обикновено са с по-голям интензитет и формират по-голямо валежно количество, отбеляза климатологът.   За море ще бъде подходящо и през трите летни месеца, защото не очакваме по-обилни валежи в Източна България. Напротив, те ще бъдат в нормата и поне засега малко под нормата. Прекрасно време за нашето Черноморие, а за останалите морета на юг, които обикновено ползват българите, там също ще бъде перфектно за почивка, каза още проф. Георги Рачев.  ", "date": "2019.05.15", "title": "Климатолог разкри с какво време идва лятото"}
{"url": "http://epicenter.bg/article/Obshtina-Krumovgrad-organizira-sporten-praznik-za-Denya-na-balgarskiya-sport---17-may/182995/2/0", "text": "Общинска администрация Крумовград организира спортен празник на Стадион – Крумовград по случай 17ти май - Ден на българския спорт.   Каним всички деца и техните родители от детските градини в Крумовград за участие в забавни игри „Бързи и смели с мама и татко“, съобщиха от община Крумовград. Началото на събитието е обявено за 17,30 ч.   За настроението със забавни спортни игри ще се погрижат гости от „Дъга-06“ град Кръджали.   В програмата са предвидени още – футболен мач, волейболни и баскетболни срещи, турнир по тенис на маса и шах.   Всички желаещи следва да заявят учатието си в детките градини до 16.05.2019 г., уточняват от общината.    ", "date": "2019.05.15", "title": "Община Крумовград организира празник за Деня на българския спорт - 17 май"}
{"url": "http://epicenter.bg/article/Fandakova--Ot-BSP-pokazaha--che-za-tyah-domogvaneto-do-vlastta-e-mnogo-po-vazhno-ot-proektite-za-grada-/182998/2/0", "text": "Колегите от БСП показаха за пореден път, че за тях домогването до властта е много по-важно от проектите за града.   Това заяви днес пред журналисти кметът на София Йорданка Фандъкова, помолена да коментира твърдението от вчера на председателя на БСП-София Калоян Паргов, че ЕК е спряла проекта на Столичната община за финансиране на строежа на завода за изгаряне на RDF.  ,,В тази политическа кампания беше премината многократно границата между манипулациите, пропагандата и откровените лъжи. Колегите от БСП видяха, че дори ЕК се налага да опровергае една фалшива новина, тиражирана с предизборни цели. Това е тежък обект, БСП го критикува миналата година, след като преди това подкрепяше изграждането на модерна инсталация за производство на енергия от отпадъци'', отбеляза кметът.  По думите на кмета това е тежка и важна за града задача, която тя не би си позволила да свързва с каквито и да е политически цели.  ,,По проекта работим голям екип, за да можем да отговорим на всички изисквания на ЕК'', посочи Фандъкова, цитирана от БТА.  Тя изказа специални благодарности на комисарите по регионално развитие и конкурентоспособност, които отговорно са откликнали на молбите за срещи от българска страна. Кметът припомни, че Столичната община работи заедно с министерствата на екологията и на финансите, както и с експертите на ЕК.  Кметът каза още, че винаги когато има подобен разнобой, финансиращите органи гледат на страната ни с друго око.  ,,Не може проектите на България, на София, които изискват консенсус да се включват в партийна битка с много краткосрочни политически дивиденти'', подчерта Йорданка Фандъкова.", "date": "2019.05.15", "title": "Фандъкова: От БСП показаха, че за тях домогването до властта е много по-важно от проектите за града "}
{"url": "http://epicenter.bg/article/Prof--Rumen-Gechev--Balgarskoto-pravitelstvo-nyama-ikonomicheska-strategiya-dori-za-sledvashtite-3-godini-/182999/2/48", "text": "   \"Какви политики ще отстояват българските евродепутати в Брюксел, след като правителството ни няма икономическа стратегия дори за следващите 3 години? Държавата трябва да има дългосрочни стратегии за развитие, за да бъдат ефективни европейските фондове\".   Това каза кандидатът за евродепутат от листата на \"БСП за България\" проф. Румен Гечев на среща с работодателски и браншови организации на тема \"Ролята на държавата и европейските институции в политиката по доходите. Възможности и перспективи\", организирана от Градския съвет на БСП - София. Той добави, че планът \"Юнкер\" прераства в \"Invest Europe\" и през следващия програмен период по него ще бъдат заделени малко над 600 млрд. евро за инвестиции. Гечев каза още, че участието на български фирми в реализацията на тези проекти е символично. По думите му причина за това е, че нямаме добри проекти, с които да печелим конкурси.   \"Целият механизъм е направен така, че съвсем естествено, той облагодетелства западните фирми. Механизмът на класирането е такъв, че критериите ще бъдат толкова високи, че фирмите от Източна Европа няма да могат да ги покрият. Не трябва да се съгласяваме с това\", категоричен бе Гечев. Кандидатът за евродепутат коментира, че затова тези българи, които отиват в новия европарламент, трябва заедно с българския бизнес да искат промени в механизмите на предоставяне на средствата. \"Няма начин в цяла Източна Европа да няма капацитет и да бъдат усвоявани 3-4 пъти по-малко средства от Германия или Финландия\", коментира още Румен Гечев.    \"Често пренебрегваме неравенството като важен икономически фактор, докато обществата в Европа се разкъсват от него. Около 30% от българските граждани продължават да живеят в тежки материални лишения. Но когато говорим за Европа, всички до един се съгласяваме, че не желаем да бъдем втора категория граждани.Това обаче няма как да се случи, докато българинът продължава да е най-бедният в клуба на богатите\", каза кандидатът за евродепутат от листата на \"БСП за България\" Димитър Данчев. Той добави, че европейските избори у нас преминават при малък интерес за голяма част от българските граждани. \"Причините са вероятно различни, но основната причина е, че мнозинството от българските граждани не разбират смисъла от тези Европейски избори. \"От друга страна - ние, кандидатите, получаваме обвинения, че в нашето предизборно говорене преобладават вътрешнополитическите теми, но това е така, защото бедността продължава да е проблем №1 за нашето общество\", каза още Данчев. Кандидатът за евродепутат коментира, че голямото предизвикателство пред Европа, днес, е постигането на единен стандарт в качествто на живот за всички европейци.   Димитър Данчев припомни, че през изминалата седмица икономисти от БАН са изчислили, че България ще достигне средния европейски жизнен стандарт след 44 години, ако запазим сегашната скорост на растеж на икономиката. \"Според същия анализ, за да имаме догонващо развитие, е нужен поне 5% годишен ръст на БВП. Ускоряването на растежа очевидно вече изисква интензивни и последователни усилия от много държавни институции за привличане на повече чужди инвестиции, реформи в образованието, здравеопазването, пенсионната система\", категоричен бе Димитър Данчев.  \"Европа е раздирана от много проблеми, противоречия и национален егоизъм. Затова всички българи сме длъжни да заявим очакванията си към представителите ни в следващия Европейски парламент\", заяви председателят на ГС на БСП - София Калоян Паргов. Той добави, че не бива да подценяваме нашето представителство в европейските институции. \"В последните месеци от работата на досегашния Европейски парламент станахме свидетели на един случай, който притесни всички ни - обсъждането на пакета \"Мобилност\". И представителите на бизнеса, и работниците са пряко засегнати от този национален егоизъм, който се проявява в Европейския съюз\", коментира Паргов.   Той каза още, че политиците и бизнесът, заедно, трябва да търсят посоката и пътищата, по които българите да достигнат до онези равнища на доходи, осигуряващи им по-високо качество на живот.    ", "date": "2019.05.15", "title": "Проф. Румен Гечев: Българското правителство няма икономическа стратегия дори за следващите 3 години!"}
{"url": "http://epicenter.bg/article/Krum-Donchev--Nash-dalg-i-otgovornost-e-da-sazdadem-tsennosti-v-detsata-ni--zashtoto-te-sa-badeshteto-na-Bal/183002/2/48", "text": "  „Истинската Европа трябва да съхранява своите ценности и история. Навсякъде по света народите пазят своите традиции чрез песента, танца и книгата. Имах късмета да попадна на място, на което хората предават мъдростта на поколенията напред.“ Това каза кандидатът за евродепутат от \"БСП за България\" Крум Дончев на среща с жители на радомирските села Извор, Кленовик и Дебели лаг. Той добави, че всеки един народ има своите традиции, празници, обичаи, език и култура и точно те го правят уникален спрямо другите народи. \"Наш дълг и отговорност е да създадем ценности в децата ни, защото те са бъдещето на България и е от първостепенно значение да познават, да обичат и да се гордеят с историята, традициите и обичаите на хилядолетната ни държава. Най-лесният начин това да се постигне е именно чрез книгите“, заяви Дончев.  Крум Дончев каза още, че е впечатлен от инициативата на Областния съвет на БСП – Перник за събиране и закупуване на книги, които социалистите даряват на читалища в област Перник. Два пъти, съвместно с Младежкото обединение на БСП, са дарявани книги и дискове с българска народна музика и български филми на българската гимназия „Св.св. Кирил и Методий“ в гр.Димитровград – Сърбия. \"Развитието на културата в малките населени места и поддържането на традициите е работа изключително на читалищата, но за да поддържат тази дейност, те трябва да бъдат подпомагани\", каза още кандидатът за евродепутат. Той добави, че е впечатляващ и броят на дарените от началото на кампанията досега книги - от 2017 година - 1000 четива в сферата на художествената, историческата и научно-популярната литература.  Председателят на Областния съвет на БСП – Валентин Петков обеща да продължи и да доразвие започнатата инициатива и сподели, че всяка помощ е добре дошла.", "date": "2019.05.15", "title": "Крум Дончев: Наш дълг е да създадем ценности в децата ни, защото те са бъдещето на България"}
{"url": "http://epicenter.bg/article/Mladen-Marinov-razkri-podrobnosti-za-otkritiya-trup-v-Kostenets/183004/2/0", "text": "Къщата на открития починал мъж в Костенец е в съседство с тази на издирвания за убийството на 38-годишната жена в града. Това каза пред журналисти министърът на вътрешните работи Младен Маринов, предаде Агенция „Фокус“.   „На този етап мога да кажа, че сутринта в ОДМВР – София е получен сигнал за лице, което не се е явило на работа. Колегите са проверили адреса и там са открили труп“, заяви Маринов и посочи, че започва огледът на място. „Засега не може да говорим категорично, че има насилствена смърт. Изследваме и двете версии, но по-подробна информация ще можем да дадем след извършването на огледа на трупа. На място е директорът на ОДМВР – София и главният секретар на МВР с оглед последните събития, които бяха в Костенец“, каза още Маринов. Той уточни, че на този етап няма данни на мястото да е имало стрелба или следи от борба.   На въпрос дали има роднинска връзка между починалото лице и предполагаемия убиец от Костенец, който се издирва от няколко дни, Младен Маринов отговори, че такава не е известна. „Това, което го свързва с издирвания е, че къщите им са в съседство. Но той живее сам на този адрес“, обясни вътрешният министър.   Взели сме сериозни мерки за охрана на дербито между ПФК „Ботев“ (Пловдив) и ПФК „Локомотив“ (Пловдив), каза още министърът на вътрешните работи.   „Взели сме сериозни мерки, включително и с командировани служители основно от ОДМВР – Пловдив, тъй като и двата отбора са пловдивски и агитките са по-познати на пловдивски колеги“, обясни Маринов.   „Предприели сме действия, дербито е изключително сериозно. Ако се сравни с дербито между ПФК „Левски“ и ПФК ЦСКА, това е с по-остър вариант. Но се надяваме, че тук съоръжението на стадиона е по-добро като капацитет и инфраструктура, защото преди тези дербита се играха в Пловдив.   А там стадионите имат по-малко капацитет и се създаваше напрежение. Надявам се тук спортното съоръжение да доведе до по-нормално протичане на срещата“, каза още вътрешният министър и обясни, че полицията е подготвена.", "date": "2019.05.15", "title": "Младен Маринов разкри подробности за открития труп в Костенец"}
{"url": "http://epicenter.bg/article/Taneva--Parvite-mi-deystviya-shte-badat-za-reshavaneto-na-ezhednevnite-problemi-na-zemedeltsite/182941/2/0", "text": "  Иванка Багдатова-Мизова ще напусне ДФ „Земеделие“. Това каза пред журналисти новоизбраният министър на земеделието, храните и горите Десислава Танева след встъпването ѝ в длъжност, предаде репортер на Агенция „Фокус“. На въпрос дали предвижда смени в ДФ „Земеделие“, Танева заяви, че със сигурност ще има промени в политическия екип.   „Всичко е въпрос и на разговори. Аз имам определени виждания, които бих представила и защитила. Важно е всички решения да се вземат в режим на диалог и в убеденост, че те биха довели до резултатите, които всички търсим“, обясни тя. Попитана дали се притеснява от проверки, Танева подчерта, че доходите ѝ са ясно декларирани, както и че е декларирано къде живее.   „Това е най-тежкото министерство. Със земеделие се занимават над 100 000 души в България. Животът в селските райони зависи от земеделието. Те са изложени на тежкото администриране във връзка с получаването на подпомагане от Европа, което не може да стигне степента на опростяване, която се желае от тях. Защото трябва да спазваме процедури, правила“, коментира Танева и обясни, че земеделието е най-рисковата работа, тъй като е изложено на природата, срещу която решение няма.   Първите ми действия като министър ще са за решаването на ежедневните проблеми на земеделците, които не са малки, каза още тя.    „Моментът, в който става настоящата смяна, е пикът на една предизборна кампания – изключително изострена и нетипична за едни европейски избори. Със сигурност това дава отражение върху начина, по който се възприема смяната“, заяви Танева.   Тя обясни, че се е занимавала само със земеделие в професионалния си път. „И в този смисъл няма нищо изненадващо. Има много проблеми на ежедневието, има репутационни проблеми и тях трябва да решаваме“, коментира Десислава Танева.   Десислава Танева бе обявена за министър в първото правителство на Борисов през 2009 г., но на другата сутрин Борисов предпочете Мирослав Найденов. \"Тя знае, може и един ден ще бъде министър\", каза тогава премиерът. Причината да бъде предпочетен Найденов бе бизнесът на Танева, която управляваше 61 фирми под шапката на \"Мел инвест холдинг\".   „Аз съм човек, който е познат, включително и от предходния ми мандат в министерството. Следвам политиките на открит диалог, на програма, на планиране“, обясни Танева и изтъкна, че ще следва политиката в земеделието на ГЕРБ и голямата управленска коалиция. „Първите действия трябва да са ежедневните проблеми на земеделците, а те не са малки“, каза още тя.  ", "date": "2019.05.15", "title": "Танева: Иванка Багдатова-Мизова ще напусне ДФ „Земеделие“"}
{"url": "http://epicenter.bg/article/GERB-predstavi-listata-si-za-evropeyskite-izbori-pred-blizo-700-dushi-v-Montana-/182945/2/48", "text": "  В препълнена зала в Драматичен театър \"Драгомир Асенов\", по време на концерт-спектакъл „Европа за нас и ние за Европа“, беше представена листата на ГЕРБ и СДС в Монтана. Това съобщиха от пресцентъра на ГЕРБ.  Гости на концерт-спектакъла бяха кандидатите за евродепутати от ГЕРБ и СДС Лиляна Павлова, Ивелина Василева, д-р Иво Ралчовски и Илия Лазаров, народните представители Дилян Димитров и Ирена Димова, областният управител Росен Белчев, зам. областният управител Нина Петкова, кметът на Монтана Златко Живков, членове на общинските ръководства на ГЕРБ, кметове, общински съветници, членове и симпатизанти на партията. Листата представи бившият евродепутат Владимир Уручев.  По време на събитието Лиляна Павлова заяви, че за да има икономически растеж и възраждане на Северозападна България - трябва стабилност не само на национално ниво, но и в Европа. „Само ГЕРБ с номер 12 в бюлетината на 26 май е гарант за това“, каза Лиляна Павлова.  „Ние сме отбор и винаги сме работили в екип. Листата на ГЕРБ и СДС е съставена от хора с много голям опит и експертиза, хора, които познават европейските институции и начина, по който работят те“, заяви от своя страна Ивелина Василева.  „Аз приемам каузата да бъда представител на Северозапада в Европа. Благодаря на нашето областно ръководство, което ми гласува това огромно доверие, и на ПП ГЕРБ, която подчерта колко е важен този регион за България“, категоричен бе д-р Иво Ралчовски.  \"Това е нашата листа от победители. Благодарение на тези хори гласът на България в Европа се чува. Убеден съм, че на 26 май ние ще извоюваме 12-тата поредна победа на ГЕРБ\", сподели областният координатор на ГЕРБ-Монтана Дилян Димитров.  ", "date": "2019.05.15", "title": "ГЕРБ представи листата си за европейските избори пред близо 700 души в Монтана "}
{"url": "http://epicenter.bg/article/Borisov-pred--quot-Gardian-quot--Nyama-po-dobro-myasto-za-zhivee-po-sveta-ot-ES/182948/2/0", "text": "Бойко Борисов иска да бъде най-добрият приятел на всички. Иска да изслуша всички и да ги накара да вярват, че е заел тяхната позиция. Мисли си, че трябва да бъде едновременно с всички. Той е най-проамериканският, проруският и проевропейският от всички.\"    Така Иван Кръстев опитва да обясни за \"Гардиън\" защо българският премиер нито веднъж не заема ясна позиция по нито един от въпросите по време на интервю за лондонското издание и защо в крайна сметка го харесват в Брюксел.  Запитан например дали Русия е стратегически партньор или стратегическа заплаха, Борисов се оплаква: \"Въпросите ви винаги противопоставят едно нещо на друго. Абсолютна грешка е да се твърди, че Русия е враг или заплаха. В същото време моето правителство и партия са 100% с евроатлантическите организации\".  Статията е под заглавие \"Подкрепящият Брюксел български премиер: Няма по-добро място за живеене от Европейския съюз\" и подзаглавие \"Бойко Борисов казва добри думи дори за Тереза Мей, но не харесва много въпросите за корупцията\".  Авторът Шон Уокър започва с думите \"Във времена, когато някои политици в Централна и Източна Европа печелят от враждебността към Брюксел, Бойко Борисов поема по друг път, като се опитва да спечели полза от Европа чрез чар и ласкателство.  \"Той внимава да не критикува никого от колегите си в Европа. Дори Тереза Мей, която разочарова мнозина лидери на ЕС с две години мотаене около Брекзит, получава добри думи: \"Виждал съм се с Тереза и как наистина полага всички усилия да изложи аргументите си пред всички онези други 27 страни членки, които я предизвикват. Не искам да съм на нейно място. Но тя се бори здравата и полага всички усилия.\"  Борисов избягва да заеме страна и по въпроса за различните визии за Европа - за повече интеграция на Еманюел Макрон и за повече власт на националните държави на Виктор Орбан. \"Ние си имаме българска визия. В нея някои аспекти съвпадат с Макрон или Орбан, други - не\".  Уокър коментира, че Борисов отговаря така, че да не засегне никого от партньорите си, избягва да говори срещу Брюксел и изтъква ползите за България от евроинтеграцията. \"Тази деликатна смес от чар и желание да увърта означава, че в Брюксел го приемат позитивно и предпочитат да си затворят очите за въпроси за корупцията и върховенството на закона в страната му. \"Той не е от тези, които блокират всичко. Но и ще се опитва да ви убеди колко е тежко положението в страната му, без да заявява на всеослушание: \"И затова трябва да ни дадете повече пари\", коментира източник на \"Гардиън\".  \"В интервюто той говори за годините си като премиер с усукване и твърди, че не ламти за власт и върши работата по-скоро като мъченик. \"Никога не съм си представял, че ще върша това, което правя в момента. Честно казано, това е труден живот. Когато поставиха под въпрос дали правителството ми си върши добре работата, предадох властта. Но после имахме избори и хората гласуваха за нас, какво да направя?\"  У него все още има нещо от пожарникаря, начинът по който с гордост говори за бързото реагиране - той често изтъква как продължава да управлява извън работното време или докато е на път. Настръхва, когато го питаме за скандала \"ДжиПи гейт\" - разкритие на български и румънски журналисти как пари от ЕС се използват без обществен надзор - и се фокусира върху това как лично той бързо реагирал на новината, че полицаи са задържали двама журналисти от екипа.   \"Представяте ли си кабинетът на Тереза Мей да получи в този час на денонощието сигнал от някакав интернет сайт - ще се обади ли на органите да реагират?\"  Той се дразни от въпроси за корупцията и отхвърля \"идиотските твърдения\", че не отговаря на въпроси от критикуващите го български медии. \"Няма нито една медия, която да не е правила интервю с мен и нито една тема, която да не ми е повдигана\", казва той.\"  След това \"Гардиън\" припомня за много ниското място на България в класацията за свобода на медиите на \"Репортери без граниици\" и цитира \"независими местни журналисти, според които медийният пазар е доминиран от олигарси, които са най-малкото в приятелска коалиция с правителството\". Както и че малко след разговора с Борисов е избухнал скандалът с оставки в кабинета и партията заради луксозни имоти на шокиращо ниски цени. ", "date": "2019.05.15", "title": "Борисов пред \"Гардиън\": Няма по-добро място за живеене по света от ЕС"}
{"url": "http://epicenter.bg/article/Premierat--Natsionalna-strategiya-za-deteto-2019-2030-nyama/182950/2/0", "text": "Това заяви премиерът Бойко Борисов преди началото на днешното правителствено заседание.     Във Фейсбук се подготвят протести срещу тази стратегия. Такава стратегия няма. Защо продължават да лъжат, не знам, добави премиерът.   В стратегията, когато мине през всички обсъждания, категорично е ясно, че при нормалните семейства този въпрос, за отнемане на децата, не стои. Говорим за единични случаи, за които сме чували или сме ставали свидетели. Тази стратегия ще бъде приета, едва когато мине през всички обсъждания. Спекулация е, че социалните ще минат, ще ти вземат детето и ще го дадат на друга брачна двойка от трети род или нещо подобно, примерно, заяви Борисов.   Виждате, че има достатъчно хора, които при афект посягат на свои половинки и деца. Ако е имало превенция, това да не се е случвало, подчерта премиерът.   Вицепремиерът Томислав Дончев допълни, че появилата се информация за неправомерно отнети деца от семействата им, е спекулация.  Борисов нареди на социалния министър Бисер Петков всяка сутрин, обед и вечер да излиза и да казва, че такава стратегия за детето няма.    „Да са сигурни хората, това са спекулации, че ще дойдат и ще ти вземат детето и ще го дадат някоя друга брачна двойка. Целта на стратегията е да защити тези деца, които са попаднали в такива семейства“, подчерта министър-председателят Борисов.   Правителството отпуска 3, 450 млн. лв. за детско здравеопазване. Това каза министър-председателят Бойко Борисов по време на редовно правителствено заседание, предаде Агенция „Фокус“.    „Поехме ангажимент към педиатричната клиника и бях възложил на министъра на здравеопазването да проучи колко кувьоза за цялата страна и колко апарати за дишане са нужни. Така, че в тази точка организираме и финансираме и педиатричната болница, и всички нуждаещи се болници- държавни и общински с необходимите кувьози и 15 апарата за дишане. Те поискаха 10, ние им даваме 15, за да може да се гарантира тази тема”, допълни Борисов.   От тези средства на държавните и общинските болници ще бъдат предоставени 500 хил. лв. за закупуване на 15 апарата за дихателна реанимация и 750 хил. лв. за осигуряване на 50 кувьоза. Отделно 1,7 млн. лв. са средствата, с които ще бъде финансирана педиатричната болница „Проф. Иван Митев“ по Програмата „Майчино и детско здравеопазване“ по реда на Наредба № 3 за медицинските дейности извън обхвата на задължителното здравно осигуряване. Ресурсът ще бъде използван за подобряване лечението на децата и увеличение възнагражденията на работещите.   За тази година 40 200 деца сме върнали в класната стая, които не са ходили изобщо на училище, каза още министър-председателят. „40 200 това е един средноголям град. Тук и социалните работници и МВР и образованието си стъпиха на ангажиментите и се справят много добре\", заяви той.   \"Тези 40 200 деца са неграмотни, връщането им е целта на мероприятията, които правим“, заяви той.", "date": "2019.05.15", "title": "Премиерът ядосан на Фейсбук: Национална стратегия за детето 2019-2030 няма!"}
{"url": "http://epicenter.bg/article/Zapochva-poetapnoto-testvane-na-tol-sistemata/182954/2/0", "text": "От днес започва поетапното тестване на тол системата. Първият етап от изпитванията ще започне със симулации на данни за движение по пътната мрежа, а не със събиране на реални данни на терен. \"Първо, в пунктовете за продажба най-вероятно ще започнем на границите с тестовите изпитвания, ще сключим протокола с \"Капш трафик солюшънс\". На база на първите монтирани камери, имаме вече почти 327 камери монтирани, 63 разрешения, които сме издали, ще бъдат монтирани в следващите няколко дни\", обясни министърът на регионалното развитие Николай Нанков. Нанков определи системата като \"най-сложната, изграждана в България\".  Стартирането на тол за преминаване по републиканските пътища на камионите над 3 и половина тона е предвидено за 16 август. \"Днес ще има тест на пет основни компонента на системата – пътно таксуване, обслужване на клиенти, правоприлагане, управление на плащанията, интеграция и системна сигурност. От днес започва тест на т.нар. \"предварително генерирани данни за пътувания\". На базата на генерирани предварително регистрационни номера ще проверяваме ефективността на контрола и на базата данни, които за този номер предварително сме генерирали, за да видим дали системата ще го разпознае за съвестен потребител на пътя или за нарушител\", поясни Олег Асенов от Националното тол управление в предаването \"Преди всички\". \"Критичните точки в тестовия период са идентифицирани. Една от тях е взаимодействието със системите на нашите партньори и как ние ще обслужваме клиентите си. От 8 юни започваме обучение и тренировки на нашия персонал\", каза още Асенов. \"Превозвачите са едни от хората, които винаги са били против въвеждането на тол системата. Почти 20 години се мъчим да убедим управляващите, че трябва да се въведе нещо подобно, което го има в цяла Европа. Превозвачите имат достатъчно време да си направят бизнес плановете. 20 хил. км е основната пътна мрежа. При живот, нормален на асфалта, при натоварванията на пътищата у нас – 10 години, означава 2000 км пътища да се ремонтират всяка година. Като умножим сумата между 350 000 и 500 000 лева на километър, това означава между 700 млн. и 1 млрд. лева, за да имаме пътища. И не можем да разчитаме на европейските програми да финансират ремонта на пътищата ни до безкрай\". Това каза в предаването \"Преди всички\" инж. Румен Йовчев, бивш председател на браншова камара \"Пътища\". ", "date": "2019.05.15", "title": "Започва поетапното тестване на тол системата"}
{"url": "http://epicenter.bg/article/VMRO--Zatvor-za-polititsite--koito-lazhat--za-da-zlepostavyat-oponentite-si/182958/2/0", "text": "Народните представители от ВМРО Искрен Веселинов, Александър Сабанов, Милен Михов, Александър Сиди и Красимир Богданов обявиха на брифинг в парламента какви законови промени предлага партията в тази връзка. Това съобщиха от пресцентъра на ВМРО.   Фалшивите новини, набеждаването, хулите и откровените лъжи, които се изричат от хора на водещи държавни позиции, превърнаха политиката в евтин цирк, който доведе и до занижената липса на доверие сред хората, които все пак имат отношение към политическия живот в страната. За другите изобщо и не гадаем как изглежда политическата класа. Ето това е причината за ниската избирателна активност последните години, смятат още от ВМРО.   Хората не вярват на политиците, не вярват на политическата класа, защото измислената такава се превърна в проводник на лъжи и безсмислени атаки, които имат една единствена цел - просто да станат център на новинарския поток не за друго, а за да очернят политическите си опоненти.   На това трябва да се сложи край!   Нека въведем законова норма, която да възпира и възпита тези хора. Да спира клеветите и обидите. Това за нас е само началото.   Ето какво предлагаме като законодателни промени в НК:   § 1. В чл. 148 се създава ал. 4: „(4) За обида или клевета извършена от народен представител; член на Министерския съвет, член на Европейския парламент или Европейската комисия от Република България, председател на политическа партия, получаваща държавна субсидия, или негов заместник наказанието е лишаване от свобода до 4 години и глоба от десет хиляди до петнадесет хиляди лева.”   М О Т И В И:   В последните години все по-често сме свидетели на поведение на политици, което накърнява честта и достойнството на политическите им опоненти чрез разпространяване на невярна информация.   Факт е, че в рамките на предизборната кампания за членове на ЕП през 2019 г. такова поведение от изключение се превърна в правило. Все по-често в публичните прояви на различни политици няма представяне на платформи и идеи, но за сметка на това те изобилстват от обидни думи и изрази към други политици, представяне на неверни твърдения за дейността им, приписване на неизвършени различни престъпления, както и разгласяване на позорящи личността твърдения, които не отговарят на истината.   Разрастването на това явление, както и и придържането към такова поведение на все повече лица, които участват в политическия живот на страната, налага да се създаде допълнителен механизъм за защита на пострадалите, каквото е предназначението на този проект за допълнение на Наказателния кодекс.   С него се предлага, когато обидата и клеветата са извършени от лице, което е народен представител; член на Министерския съвет, член на Европейския парламент или Европейската комисия от Република България, председател на политическа партия, получаваща държавна субсидия, или негов заместник да се налага наказание лишаване от свобода до 4 г. и глоба от десет хиляди до петнадесет хиляди лева. Предложеният размер на лишаването от свобода ще изключва възможността извършителят да бъде освобождаван от наказателна отговорност с налагане на административно наказание, а предложеният размер на наказанието глоба е съобразен със заплащането, което тези категории лица получават.   Проектът не предлага квалифицираният състав да бъде престъпление от общ характер, защото не следва тежестта на доказване за тези случаи на престъпленията обида и клевета да се прехвърля към държавното обвинение. Това задължение ще продължи да тежи на лицето, което твърди, че е пострадало.   Наличието на такъв състав обаче има сериозен превантивен ефект и ще спомогне за възстановяване на нормалния политически диалог, основан на формулиране на тези и уважително отношение към политическите опоненти.", "date": "2019.05.15", "title": "ВМРО: Затвор за политиците, които лъжат, за да злепоставят опонентите си"}
{"url": "http://epicenter.bg/article/Vyara-Emilova--Borisov-e-izpusnal-kormiloto-na-darzhavata-/182959/2/48", "text": "\"Оставката на Порожанов е седмата за кабинета \"Борисов 3\". Това говори, че Борисов е изпуснал кормилото на държавата. Той си затваря очите за корупцията, защото последната оставка е за чиновническа грешка.\"   Това заяви по БСТВ секретарят на Националния съвет на БСП Вяра Емилова. Тя припомни, че предишните министерски оставки, които по същество представляват половината Министерски съвет, са от най-важните и основни сфери на живота на българските граждани - като здравеопазване, социална политика, транспорт и др.   \"Правителството е разклатено и на 26 май, българските граждани ще дадат своя наказателен вот срещу управлението на ГЕРБ и Борисов\", каза Емилова. Според нея изявлението на премиера, че независимо какъв ще е резултатът от вота, той няма да подаде оставка е нагло.   \"Мярата е изгубена отдавна от управляващите. Управлението им се държи единствено от къщи за тъщи, лично облагодетелстване и никакъв ангажимент към хората\", обясни Вяра Емилова. По думите й цените на всички стоки и услуги, както и на режийните, непрекъснато скачат, а покупателната способност на българина пада. \"Народът е използван по всякакъв начин, за да бъдат взимани пари от него\", обясни още тя. \"На предстоящите избори трябва да кажем НЕ на ГЕРБ\", призова Емилова.  \"Целта и в предкампанията, и в кампанията ни за евровота беше да обясним на хората визията ни за Европа. Българинът вече се освободи от страха си. Залите за срещите ни са препълнени. Освен членове и симпатизанти на БСП, идват и много млади хора, на които им предстои да гласуват\", каза още Вяра Емилова. \"Моята молба към всички българи е да излязат да гласуват- за която и да е българска партия, но не и за шайката\", призова сънародниците ни секретарят на НС на БСП Вяра Емилова.", "date": "2019.05.15", "title": "Вяра Емилова: Борисов е изпуснал кормилото на държавата!"}
{"url": "http://epicenter.bg/article/Parlamentat-nyama-da-zasedava-na-22-i-23-may/182960/2/0", "text": "Парламентът прие проект на решение за работата на Народното събрание за май 2019 г., предаде Агенция „Фокус“.   Народното събрание няма да провежда пленарни заседания на 22 и 23 май 2019 г. В тези дни обаче ще се провеждат заседания на парламентарните комисии.   В периода от 20 до 23 май 2019 г. народните представители нямат право да ползват служебен транспорт от Народното събрание, с изключение на дните, в които участват в парламентарните комисии.", "date": "2019.05.15", "title": "Парламентът няма да заседава на 22 и 23 май"}
{"url": "http://epicenter.bg/article/Hristo-Prodanov--Modelat-ostava--koyto-i-ministar-da-bade-smenen/182961/2/48", "text": "  \"Оставката на министър Румен Порожанов е заслужена, но закъсняла.\" Това заяви зам.-председателят на ПГ на „БСП за България” Христо Проданов в интервю за радио \"Фокус\".   По думите му това е поредното доказателство за двойния аршин, с който мерят \"моралистите\"- управляващи. Той добави, че за тези две години, в които \"Борисов 3\" е на власт са сменени 9 министри, от тях – 7 с мотиви за корупция. Проданов каза още, че емблемата на управлението е корупцията. „Който и министър да бъде сменен, моделът продължава по същия начин, и той ще бъде такъв, докато ГЕРБ управляват”, каза още зам.-председателят на ПГ на БСП.  Относно жалбата, подадена от левицата в ЦИК срещу министър председателят Бойко Борисов за несъвместимостта на функциите му с тези на председател на предизборен щаб, Христо Проданов коментира, че не е нормално с държавни средства и ресурс Борисов да обикаля страната и да залива обществото с уж големите му успехи, а в същото време постоянно да излизат корупционни скандали.  „БСП е единствената партия в България, която има ясна програма за европейските избори – „Визия за Европа”. Европейската тематика за нас е изключително важна”, коментира Проданов.   Той отново подчерта важните теми за БСП като ниските доходи, „Европа на две скорости” и двойните стандарти. „Ние първи предложихме уеднаквяването на минималната европейска заплата за целия Европейски съюз, която да бъде 60 процента от средната за страната”, заяви социалистът, като поясни, че за България минималната работна заплата трябва да стане около 800лв. Той подчерта, че в момента минималната заплата се формира по крайно непрозрачен начин. „БСП се стреми към първото място. Това ще бъде първа стъпка за сваляне на режима на Борисов от власт, който ни остави на последно място във всички класации”, коментира народният представител.Той беше категоричен, че левицата е подготвена да управлява,  С приемането на „Визия за България” миналата година ясно и конкретно описахме нашите предложения в различните сектори. „Подаваме ръка на българските граждани, за да си подредим държавата”, каза още Проданов и уточни, че е нужен рестарт на процесите в България. „Откакто сме напуснали Народното събрание няма почти никаква законодателна дейност. Предполагам, че управляващите се притесняват да не объркат още нещо преди предстоящите избори”,заяви Христо Проданов, като изрази мнение, че след 26 май,в парламента процесът ще бъде по-динамичен.", "date": "2019.05.15", "title": "Христо Проданов: Моделът остава, който и министър да бъде сменен!"}
{"url": "http://epicenter.bg/article/Pargov--Proektat-za-izgrazhdane-na-zavod-za-izgaryane-na-RDF-ne-e-poluchil-odobrenie-za-darzhavna-pomosht/182963/2/0", "text": "Проектът за изграждане на завод за изгаряне на RDF-гориво не е получил одобрение за допустима държавна помощ. Независимо от твърденията на управляващите Столична община, той е на трупчета. Това заяви лидерът на БСП – София Калоян Паргов.  Това, че има доклад за съответствие от “Джаспърс” не значи, че средствата по проекта са на разположение за усвояване, поради простата причина, че всеки проект, свързан с Оперативна програма „Околна среда и енергетика” трябва да е получил разрешение, съгласно насоките на Съвета на Европа от 2014 г., за допустима държавна помощ. Това е задължително за всички страни-членки, които е трябвало да въведат тези насоки до 30 декември 2016 г. Към момента такова нещо не е факт в българското законодателство. До сега не е приета промяна на формите за държавна оперативна помощ, която да даде възможност на министъра на енергетиката да нотифицира и да получи одобрение за допустима държавна помощ в секторите \"Околна среда\" и \"Енергетика\".  Според Калоян Паргов твърдението, че е сбърканата пътеката за кандидатстване за финансиране на проекта, се основава на факта, че при кандидатстване за финансиране по структурните фондове, в случая „Околна среда“, задължително към него трябва да бъдат приложени механизмите за държавна помощ, когато се касае за такава. А случая с инсталацията за изгаряне на RDF попада в обхвата на насоките за допустима държавна помощ по “Околна среда и енергетика”, които са задължителни за всяка една страна-членка.   “Предвидените средства са одобрени по “Джаспър” за подпомагане, но не могат да бъдат усвоени, докато не се получи одобрение от Генерална дирекция “Конкурентоспособност” за допустимост на този вид инвестиционна държавна помощ. В следствие на което можем да кажем, че този проект се връща в изходно положение”, категоричен е Паргов.  “Първият етап от кандидатстването за финансиране, за който са отделени 4 години, не се е движел паралелно с необходимата процедура за допустима държавна помощ. Това време е загубено и трудно ще бъде наваксано от този момент нататък. Тоест проектът е в състояние на невъзможност за усвояване на средствата в обозримо бъдеще, без България да има одобрена процедурата от Генерална дирекция “Конкурентоспособност” за допустима държавна помощ в секторите „Околна среда“ и „Енергетика“, обясни Калоян Паргов.  Той изтъкна, че искането за допълнителна информация към Столична община, де факто, е спиране на проекта. Докато не се отговори на всички европейски изисквания, не може да бъдат усвоени средствата. „Ако Столична община не се справи в нужните срокове, този проект не може да се състои“, убеден е лидерът на БСП – София.  „Най-вероятно, този проект ще бъде обвързан от Генерална дирекция „Конкурентоспособност“ с искането на България за нотификация и одобрение на държавната помощ за оперативно подпомагане на производството на енергия от отпадъци и комбинирано производство. Това е записано в изменения Закон за енергетиката и срокът, в който министърът на енергетиката трябва да го приключи, е до 30 юни 2019 г., което е твърде скоро.“, констатира Калоян Паргов.      ", "date": "2019.05.15", "title": "Калоян Паргов: Заводът за изгаряне на RDF не е получил зелена светлина от Еврокомисията!"}
{"url": "http://epicenter.bg/article/Blumbarg--Liderite-na-ES-sa-obsazhdali-Kristalina-Georgieva-za-shef-na-Eovropeyskata-komisiya-/182964/2/0", "text": "На неформалната среща на върха в румънския град Сибиу лидерите на ЕС са обсъдили възможността настоящият изпълнителен директор на Световната банка Кристалина Георгиева да бъде следващият председател на Европейската комисия. Това съобщава агенция Блумбърг, като се позовава на два информирани източника, предаде БНР.  Георгиева е бивш заместник-председател на Комисията и еврокомисар по бюджета между 2014 и 2016 година.  Блумбърг уточни, че тя е член на дясноцентристкия алианс, на когото прогнозите дават най-много места в следващия Европейски парламент, което може да увеличи шансовете на нейната кандидатура.  „Много правителства в ЕС са на мнение, че поне един от големите постове в европейските институции трябва да бъде на жена за първи път и настояват да бъде представена Източна Европа“, пише агенцията.  Тя не посочва как може да бъде заменен водещият кандидат на Европейската народна партия (ЕНП) Манфред Вебер, който е предложен за шеф на Еврокомисията.  ", "date": "2019.05.15", "title": "Блумбърг: Лидерите на ЕС са обсъждали Кристалина Георгиева за шеф на Еовропейската комисия "}
{"url": "http://epicenter.bg/article/Kandidatat-za-evrodeputat-Mladen-Shishkov-se-sreshtna-s-zhiteli-na-Kostinbrod-i-aktiva-na-GERB-/182965/2/0", "text": "  Кандидатът за член на Еворпейския парламент от листата на ГЕРБ и СДС Младен Шишков посети Костинброд по покана на народния представител от ГЕРБ Васил Цветков. Той го придружи при срещите му с граждани и с актива на ГЕРБ. С тях бяха и кметът на общината Трайко Младенов, председателят на местния парламент д-р Атанас Тенев и кметът на Годеч Радослав Асенов, съобщиха от пресцентъра на партията.  Представителите на ГЕРБ, към които се присъедини и общинският ръководител на ГЕРБ - Костинброд Борислав Борисов, разгледаха обновения градски център, направен с пари от общинския бюджет и с финансова подкрепа от правителството на Бойко Борисов. Като строителен инженер Младен Шишков даде висока оценка на изпълнението на ремонта и коренната промяна на облика на градското пространство.  Той уточни, че това е поредното доказателство, че ГЕРБ гради и обновява и прави живота на хората по-добър. По думите му инвестициите в инфраструктура са инвестиция в по-доброто бъдеще на децата ни и изтъкна, че благодарение на евродепутатите от ГЕРБ в следващия програмен период България ще разполага с достатъчно средства за реализацията на подобни проекти.  При срещата с актива на ГЕРБ-Костинброд Младен Шишков представи листата на ГЕРБ и СДС за предстоящите избори като обяви, че това са хората, които знаят как се печелят проекти, как се защитават българските интереси, как се отстоява позиция в интерес на гражданите и затова Европа ни чува. И допълни, че целта на отбора на ГЕРБ е повишаването на жизнения стандарт на българина, което минава през усвояването на парите от ЕС.  След срещата с членовете на ГЕРБ Шишков и Цветков имаха удоволствието гостуват и на празника на НЧ \"Нов живот - 1919\" в село Петърч. За 100-годишния юбилей на читалището те пожелаха здраве, още много успехи и творческо вдъхновение на местните самодейци!  ", "date": "2019.05.15", "title": "Кандидатът за евродепутат Младен Шишков се срещна с жители на Костинброд и актива на ГЕРБ "}
{"url": "http://epicenter.bg/article/DPS-e-protiv-Taneva-kato-ministar--iska-ostavkata-na-tsyaloto-pravitelstvo/182966/2/0", "text": ", стана ясно след персоналната промяна в състава на Министерския съвет, гласувана от парламента.  обясни депутатът  от ДПС Халил Летифов.   В кулоарите на парламента Летифов обясни пред медиите защо петима депутати от ДПС са били против оставката на Порожанов и избирането на Танева. Парламентът гласува рокадата заедно. Летифов посочи, че ако гласуването е било поотделно, то от ДПС щяха да гласуват за оставката на Порожанов и против избирането на Десислава Танева за министър.    \"Това е мнозинство на националисти и популисти. Тъй като решението за оставката и за избирането на новия министър са в едно, ние за това гласуваме против правителството и против това решение. Но ако бяха отделно, щяхме да сме „за“ оставката и „против“ новия министър“, обясни Летифов. Той посочи, че въпреки смяната, ситуацията и модела си остават същите. „ аза още Летифов.   По думите му, БСП също е част от модела на национализма и популизма. Той призова Нинова да каже защо поведението на социалистите е такова, защо залитат по национализма и популизма, изчерпали ли са управленската си програма и предложенията за алтернатива. Те са част от този модел, заключи депутатът от ДПС.    ", "date": "2019.05.15", "title": "ДПС е против Десислава Танева като министър, както е против цялото правителство от самото му начало"}
{"url": "http://epicenter.bg/article/Miroslav-Naydenov--Za-programen-period-prez-Fond--Zemedelie--minavat-nad-7-5-mlrd--evro--/182967/2/0", "text": "Дали Порожанов е извършил реални нарушения, ще се разбере след проверката на прокуратурата. Той беше атакуван като министър, а не като бивш шеф на Фонда”, заяви бившият земеделски министър Мирослав Найденов пред Bulgaria ON AIR. Той отбеляза, че за един програмен период през Фонд ”Земеделие” минават над 7,5 млрд. евро. \"Това е колосална сума пари. Тези къщи за гости, които бяха изнесени, не са били обект на следваща проверка. Въпросът е да се отговори дали е човешка грешка или целенасочено. За злоупотреби с европейски средства се говори още от предприсъединителната програма през 2007 година. Сигурно има лоши практики, но грешките трябва да се отстраняват, за да запазим доверието на европейските партньори и да насърчим използването на евросредствата. България не е първенец в злоупотреби с еврофондове, но това не бива да ни успокоява\", коментира Найденов.  \"Борисов действа по метода, който приложи със замяната на правосъдния министър. Заменя министъра с шефа на ресорната комисия. Танева е от ръководството на ГЕРБ. Така премиерът няма да предизвика дебати в партията или негативна реакция от партньорите си\", посочи още Найденов.", "date": "2019.05.15", "title": "Мирослав Найденов: За програмен период през Фонд ”Земеделие” минават над 7,5 млрд. евро. "}
{"url": "http://epicenter.bg/article/SDS-obvini-Stefan-Tafrov-v-krazhba--Ot-politicheski-nomad-evolyuirahte-v-politicheski-dzhebchiya--/182971/2/0", "text": "СДС разпространи в публичностото пространство писмо до Стефан Тафров, кандидат за евродепутат на „Демократична България\".  \"В публичното пространство Вие разпространявате предизборни клипове, в които използвате символите на Съюза на демократичните сили, без да сте кандидат на тази партия.  Не вярвате ли в идеите и успеха на „Демократична България“, та се налага да крадете символите и авторитета на СДС?\", питат от най - старата дясна партия.  \"Не е мъжко, г-н Тафров!\", казват му те.  \"Не започвайте евентуалното си евродепутатство с кражба, г-н Тафров. В Европа не се толерират тези неща!\", поясняват в писмото си СДС.  \"Вие отдавна нямате нищо общо със СДС, въпреки че цялата си кариера дължите на тази партия. Но я припознавахте като своя само, когато беше на власт. После забравихте пътя към \"Раковски\"134. След това получавахте постове и назначения от други партии, от други силни на деня. Именно политическите номадства като Вашето, постепенно разколебаваха доверието на нашите верни симпатизанти и част от тях се разочароваха от българската десница. А сега,от политически номад, еволюирахте в политически джебчия.  Жалко е, че толкова късно осъзнахте колко важна роля има СДС за десните българи, с проевропейски възгледи. Водачът на листата Ви, Радан Кънев, също си позволява да говори от името на седесарите и да твърди, че те ще го подкрепят, без никога да е имал нещо общо със синята партия. Пет месеца „Демократична България“ увърташе и опитваше да унижава СДС, да омаловажава значението и влиянието му, и не пожела обединение за евроизборите.  А сега сте се вкопчили в името, историята и символите на същото това  СДС!  Радваме се, че и Вие, и Радан Кънев, най-сетне сте осъзнали, че СДС е силен, че е символ на дясното и демокрацията. Благодарим и за усилената реклама на нашата партия. Но Вие нямате право да се пришивате нито към СДС, нито към седесарите. Недостойно е да се опитвате да заблуждавате десните избиратели. Прочетете поучителната българска приказка \"Краденото не засища!\" и ще разберете, че измамата не носи нищо добро. Българската десница няма нужда от „фалшиви герои“, още по-малко от „фалшиви седесари“!  Това, което правите, е смешно, безпомощно и жалко. Но по-лошото е, че е неморално, г-н Тафров.  Ще сезираме ЦИК за Вашата кражба на символите и името на СДС и неправомерното им използване в предизборните Ви материали, а на Вас препоръчваме да сезирате съвестта си и чувството си за срам\", се казва още в писмото, разпространено от СДС. ", "date": "2019.05.15", "title": "СДС обвини Стефан Тафров в кражба: От политически номад еволюирахте в политически джебчия! "}
{"url": "http://epicenter.bg/article/Tomislav-Donchev--Osnovnoto-obrazovanie-tryabva-da-e-zadalzhitelno-po-konstitutsiya/182973/2/0", "text": "Основното образование трябва да бъде задължително, заяви вицепремиерът Томислав Дончев.   Той застана пред медиите след заседанието на Координационното звено по Механизма за съвместна работа на институциите по обхващане и включване на деца и ученици в образователната система.   \"Основното образование трябва да бъде задължително по конституция, както е било в Търновската конституция. Мисля, че в текстът в чл. 53 трябва да бъде редактиран и основното образование да е задължително. Това със сигурност би дало по-голяма сила на всички институции при работата по Механизма\", заяви Дончев на брифинга за медиите.   Според Томислав Дончев \"има безотговорни родители, които не правят необходимото децата да бъдат в клас\". И затова се налага промяна в конституцията, която да наложи задължително основно образование.   Налице са проблеми с мерките за принуда, които правителството се старае да наложи, констатира още Дончев. Глобите по Закона за предучилищното и училищното образование се оказвали неефективни.  От 11 000 сигнала за отсъстващи от училище деца са наложени едва 300 акта.    Томислав Дончев подчерта, че Механизмът работи. \"Няма как този резултат да бъде постигнат само единствено на база усилието на Министерството на образованието и науката. За тази цел е необходимо да се мобилзират социални работници, полицаи, медиатори и т.н.\", посочи вицепремиерът.   Според него не става дума за кампанийно мероптриятие. За последните две години в класните стаи са върнати общо 40 029 деца, които останаха в училище, съобщи Томислав Дончев. ", "date": "2019.05.15", "title": "Томислав Дончев: Основното образование трябва да е задължително по конституция"}
{"url": "http://epicenter.bg/article/Parlamentat-glasuva-oshte-utre-ostavkata-na-Porozhanov/182894/2/0", "text": "Парламентът ще гласува в сряда Проект на решение за персонални промени в Министерския съвет. Това предвижда проектът за дневен ред на Народното събрание. Така Румен Порожанов ще бъде освободен от поста министър на земеделието, храните и горите, а на негово място ще бъде избрана Десислава Танева.   Оставката на земеделския министър стана ясна сутринта, а почти веднага се разбра и кой ще го наследи на поста - Десислава Танева.   В проектопрограмата на Народното събрание за тази седмица е включен и доклад за състоянието на отбраната и въоръжените сили. А също така и второ четене на законопроекта за мерките срещу изпиране на пари.      ", "date": "2019.05.15", "title": "Парламентът гласува оставката на Порожанов"}
{"url": "http://epicenter.bg/article/Prodalzhava-da-vali--Maksimalnite-temperaturi-shte-sa-mezhdu-20--i-25-/182926/2/0", "text": "Днес облачността ще е предимно значителна. На много места ще има валежи от дъжд, в следобедните часове в Западна и Централна България ще са интензивни и с гръмотевици. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).   В западната половина от страната вятърът ще се ориентира от запад-северозапад и ще е слаб до умерен, в източните райони ще остане от изток-югоизток. Максималните температури ще са между 20° и 25°. По Черноморието облачността ще е значителна. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 14-15°. Вълнението на морето ще е около 2 бала. Над планините облачността ще е значителна, по високите части и мъгливо. Ще има валежи от дъжд, над 2000 метра - от сняг, в следобедните часове, на места с гръмотевици. Ще духа умерен до силен южен вятър, който привечер постепенно ще отслабва. Максимална температура на височина 1200 метра около 13°, на 2000 метра - около 5°. Атмосферното налягане е малко по-ниско от средното за месеца и ще продължи бавно да се понижава.  ", "date": "2019.05.15", "title": "Продължава да вали! Максималните температури ще са между 20° и 25°"}
{"url": "http://epicenter.bg/article/Petya-Avramova--Otvaryame-novata-otsechka-ot-6-5-km-na-AM--Struma--do-24-may/182927/2/0", "text": "Ще се опитаме да отворим новата отсечка от 6,5 км на АМ „Струма” преди почивните дни за 24 май, тъй като предполагаме, че ще има по-интензивен трафик по пътищата на България. Строителите имат готовност. Това каза министърът на регионалното развитие и благоустройството Петя Аврамова в ефира на предаването „Здравей, България” по Нова телевизия.  „Това е отсечка, която ще облекчи трафика и няма да се налага влизане в Благоевград. Това е отсечка от Благоевград до пътен възел Благоевград - юг. Вчера направихме инспекция на строежа, разговаряхме със строителния надзор и със строителя, проследихме напредъка в изпълнението. Очаквам в близките дни, преди празниците, да има готовност да пуснем пътното платно в завършен вид. От АМ „Струма” остава тежкият участък през Кресненското дефиле. До края на годината трябва да имаме избран строител, да се проектира и да започне строителството. До 2023 г. трябва да приключим с магистралата, за да не изгубим европейско финансиране”, обясни министърът.  Тя уточни, че за пътя Видин-Ботевград в момента се избират изпълнителни. „Очаквам в близките една-две седмици да бъдат отворени и ценовите оферти, подадени за двата ЛОТ-а на участъка от Мездра до Ботевград, така че до края на годината да започнат и реални строителни дейности”, добави тя.  Регионалният министър коментира и наложените ограничения до 90 км/ч по АМ”Тракия” от Чирпан до Стара Загора. По думите й ремонтът ще струва над 60 млн. лв. и ще може да започне след летния сезон   „Действително има проблеми с пътната основа, което е предизвикало и неравностите по пътното платно. Ограничението е единствено с цел безопасност. Всеки, който е пътувал по този участък, знае, че 140 км/ч е невъзможна скорост по тази отсечка. Необходими са над 60 млн. лв. за ремонтиране на този участък, защото има нужда от ремонт на пътната основа, а това е непосилна сума за определения бюджет на АПИ и затова за там ще се търсят целеви средства. Това е основен ремонт, за който трябва да изберем изпълнител и да го възложим, но предвид и наближаващия летен активен сезон и пътуването по магистралата, ремонтните дейности ще се опитаме да ги изнесем след летния сезон”, обясни тя. ", "date": "2019.05.15", "title": "Петя Аврамова: Отваряме новата отсечка от 6,5 км на АМ „Струма” до 24 май"}
{"url": "http://epicenter.bg/article/Meditsinski-spetsialisti-izlizat-na-natsionalen-protest-pred-Ministerskiya-savet/182930/2/0", "text": "Медицинските специалисти излизат на пореден национален протест пред Министерския съвет, предаде репортер на БГНЕС. Те настояват за стартово възнаграждение от две минимални заплати, както и болниците да не бъдат повече търговски дружества.  Специалистите по здравни грижи настояват и за отделянето на физиотерапевти, кинезетерапевти и рехабилитатори в отделна съсловна организация. Протестът ще започне в 14.00 часа пред Министерския съвет, след което шествието ще продължи с блокиране на някои от възловите кръстовища в София.  Специалистите по здравни грижи не се отказаха от протестите въпреки гласуваните от правителството 50 млн. лева за повишаване на заплатите. С отпуснатите средства се цели постигане на стартово възнаграждение от 950 лева, което обаче е под искания праг от две минимални работни заплати в размер на 1120 лева.  БГНЕС припомня, че протестите на медицинските специалисти започнаха в началото на март, след което при съвместна среща с министъра на здравеопазването беше решено държавата да отпусне 50 млн. лв. за увеличение на заплатите на специалистите по здравни грижи. Преди това пък извънредно бяха заделени 30 млн. лв. за болниците, като част от парите трябваше да бъдат също за заплати. Министерството на здравеопазването обеща на специалистите по здравни грижи изготвянето до края на март на специална методика за изчисляване на заплатите, но тя така и не бе направена.  ", "date": "2019.05.15", "title": "Медицински специалисти излизат на национален протест пред Министерския съвет"}
{"url": "http://epicenter.bg/article/Biser-Petkov--Vseki-ministar-nosi-ostavkata-v-dzhoba-si/182931/2/0", "text": "\"Всеки министър носи оставката в джоба си, когато реши я подава или министър-председателят му я поиска. Не мисля, че тази оставка ще доведе до трусове в правителството или управленска криза. Реакциите на разкритията за апартаментите са адекватни и навременни.\" Така министърът на труда и социалната политика Бисер Петков коментира поредната оставка на министъра на земеделието Румен Порожанов в сутрешния блок на БТВ.  \"Чрез консултации всеки може да разбере кой е най-добрият вариант при условията за пенсиониране. Тези, които вече са подали документи също ще имат възможност да пожелаят пенсията им да бъде преизчислена по стария начин, те няма по никакъв начин да бъдат ощетени. Мобилните групи в общинските центрове ще действат активно през месец май и ще се прецени, ако има интерес тази практика ще бъде удължена\", коментира новия закон за определя на размера на пенсиите министър Петков.  \"Разширяваме обхвана на лицата, които ще имат право на целева помощ за отопление, очакваме броят им да бъде увеличен до 255 хил. души. Ще бъде увеличена и базата на помощта. Тази промяна е възможна, защото сме планирали 40 млн. повече от ресурса за миналите години\", обясни министър Петков.  \"Оценката по новия закон за личната помощ протича нормално. Агенция \"Социално подпомагане\" са в контакт с хората с увреждания, за да протича този процес нормално. Стратегия за детето трябва да има. Проектът на стратегия не беше достътъчно добре представен пред публиката, страховете са неоснователни. Стратегията няма за цел да отнеме децата от техните биологични родители, целта е да се усъвършенства механизмът за превенция при изоставяне на децата. Стратегията ще бъда променена, за да няма напрежение.\" Така министър Петков коментира темата за новия закон за личната помощ и напрежението около новата Национална стратегия за детето.   ", "date": "2019.05.15", "title": "Бисер Петков: Всеки министър носи оставката в джоба си"}
{"url": "http://epicenter.bg/article/Dzhambazki--Platenite-glasove-v-mahalite-i-katunite-shte-opredelyat-badeshteto-na-otechestvoto/182932/2/48", "text": "Европа се променя и ние трябва да бъдем част от тази промяна. Това каза кандидатът за евродепутат и водач на листата на ВМРО Ангел Джамбазки в предаването „Сутрешен блок“ по БНТ.  \"Когато не гласуват смислените българските граждани, които плащат своите данъци и сметки и работят, ще гласуват платените гласове в махалите и катуните и те ще определят бъдещето на отечеството. Това работи пряко за ДПС, да речем. Винаги, когато има отрицателна, негативна кампания, тя се отразява. Тя демотивира всички. Остава впечатление в българските граждани, че всички са маскари и няма смисъл да се гласува, което всъщност е смисъла на тази димна завеса“, посочи той.  „Европа се променя и ние трябва да бъдем част от тази промяна. Промяна към Европа на отечествата и по-добро позициониране на България в рамките на ЕС. Това трябва да се постигне“, изтъкна Джамбазки.  Той коментира и темата за изучаването на турски език в страната, повдигната от турския посланик Улусой у нас. „Поведението на турския посланик, абсолютно неприемливо и арогантно, в деня на светите братя Кирил и Методий, които ние припознаваме като основоположници на нашата азбука, култура и цивилизация, той да се „изпъне“ в български град и да призове за задължително изучаване на турски език. Това е нагла провокация“, добави Джамбазки. Според него все повече се появяват хора, които все по-често омаловажават и отричат турското робство в България. ", "date": "2019.05.15", "title": "Джамбазки: Платените гласове в махалите и катуните ще определят бъдещето на отечеството"}
{"url": "http://epicenter.bg/article/Prof--Rumen-Geche--Borisov-provali-energiynite-proekti--ot-koito-Balgariya-mozheshe-da-pecheli-miliardi/182934/2/48", "text": "  „Бойко Борисов провали енергийните проекти, от които България можеше да печели милиарди левове. Спря „АЕЦ „Белене“, защото проектът бил руски. А в същото време Германия увеличи двойно доставките си на газ от Русия, строи „Северен поток“. На тази политика, в ущърб на българските граждани, трябва да се сложи край“, категоричен бе кандидатът за евродепутат от „БСП за България“ проф. Румен Гечев по време на обиколката си в област Плевен. По думите му западноевропейските партньори на Борисов – Меркел и Макрон, с които премиерът се хвали, че е голям приятел, развиват икономически отношения с Русия, въпреки наложените санкции на Москва, а правителството на ГЕРБ с лекота се отказа от печелившите съвместни проекти с Русия. „Ако бяхме построили централата в „Белене“, щяхме да имаме евтин ток, а това значи по-ниски разходи за бизнеса, по-конкурентна икономика и по-ниски цени на стоките и услугите“, добави проф. Гечев.  Той анализира и процесите в Европейския съюз, като заяви, че ще работи за промяна на модела, по който се отпускат субсидиите на българските селскостопански производители. „Промяна в Европа е задължителна, защото Европа не стои добре икономически на международната сцена. Тя изостава от САЩ и Китай. Искаме промяна на механизма, по който се разпределят еврофондовете, за да може да се изравним със средноевропейските държави. Неприемливо е субсидиите за западните страни да са с 30-40% по-високи. Ние ще искаме изравняване на субсидиите, иначе българските земеделци няма как да са конкурентни. Трябва да има пазарна справедливост“, коментира Гечев. По отношение на политическата ситуация у нас, професорът заяви, че поредната оставка на министър – в случая на земеделския Румен Порожанов, говори, че тази власт си отива.  ", "date": "2019.05.15", "title": "Проф. Румен Гечев: Борисов провали енергийните проекти, от които България можеше да печели милиарди"}
{"url": "http://epicenter.bg/article/Parlamentat-izbra-Desislava-Taneva-za-ministar-na-zemedelieto/182936/2/0", "text": "Парламентът избра Десислава Танева за министър на земеделието. Румен Порожанов бе освободен.   За Танева, която до този момент оглавяваше комисията по земеделие в Народното събрание, гласуваха 121 народни представители, 5-ма бяха против. Петте гласа \"против\" бяха на депутати от ДПС. Оставката на Порожанов идва след разследване на прокуратурата за злоупотреби с евросредства в Държавен фонд \"Земеделие\" (ДФЗ) от времето, когато той беше негов ръководител.   Номинацията на председателката на земеделската комисия бе представена и защитена в залата от вицепремиера Томислав Дончев в присъствието на повечето министри от кабинета и в отсъствието на премиера.Именно Бойко Борисов обаче вчера предложи Танева за министерския пост само часове след подадената оставка от Румен Порожанов.   Решението за промените в правителството бе взето с едно гласуване. Депутатите дадоха вот едновременно за освобждаването на Порожанов и избирането на Танева.   За промените в персоналния състав на Министерския съвет в пленарната зала бе почти целият кабинет - вицепремиерите Томислав Дончев, Екатерина Захариева и Марияна Николова, както и министрите Николина Ангелкова, Красимир Вълчев, Кирил Ананиев, Боил Банов, Теменужка Петкова, Емил Караниколов, Петя Аврамова, Данаил Кирилов, Бисер Петков и Нено Димов.      ", "date": "2019.05.15", "title": "Парламентът избра Десислава Танева за министър на земеделието, ДПС бяха против!"}
{"url": "http://epicenter.bg/article/Sergey-Stanishev--Ima-realen-shans-prezidentat-na-Evropeyskata-komisiya-da-e-sotsialist/182940/2/48", "text": "  \"Има реален шанс Франс Тимерманс да стане президент на ЕК. 25 години президентът на Комисията е от ЕНП. След успешното представяне на социалистите, ще имаме най-вероятно девет премиера в Европейския съвет и единадесет еврокомисари в новия състав на ЕК. Нашата цел е да сформираме ново ляво-центристко мнозинство в ЕП. Това е нашата амбиция за промяна. Франс Тимерманс е много диалогичен и чува всички доводи и аргументи\". Това каза за БНТ президентът на ПЕС и кандидат за евродепутат от \"БСП за България\" Сергей Станишев.   Според него веруюто на Тимерманс е Европа да е силна и единна, а не разделена на силни началници и такива, които да изпълняват.   \"Тези избори са ключови и хората ще кажат дали искат статуквото, или промяна. Това важи и за Европа. В България управлява ГЕРБ в коалиция с националистите, с подкрепата на ДПС, в голяма степен. Кой управлява в Европа? Същите - ЕНП с европейските консерватори и реформисти, които са националистически настроени и либералите. Еднакво е статуквото и тук, и там. Битката на БСП е за промяна в България, както и на европейските социалисти е за промяна на една социална България и Европа\", обясни той.  Според президента на ПЕС няма да има националистическо цунами, както се опитват да ни убедят анализатори, но вероятно ще има ръст на националистическите партии и добави, че в Европа този тип формации нямат обща цел и са в постоянни конфликти. \"Десните предадоха идеята за солидарността и единността и всеки да се чувства с по-добра перспектива. Те заложиха на пазара и макроикономическите механизми. Разрушиха социалната тъкан на много общества. Има огромно обедняване на хората в много страни. 42% от хората в България са под линията на бедността или живеят в тежки материални лишения, според НСИ. Необходимо е повишаване на доходите и борба с бедността\", каза още Сергей Станишев. Той припомни че манифестът на ПЕС - \"Нов социален договор за Европа\" е истински ляв документ, с конкретни социални мерки. \"Такава фундаментална промяна трябва да се случи и в ЕС, и в България\", отсече кандидатът за евродепутат от левицата. Той беше категоричен, че е работил и ще работи с всички български евродепутати по въпросите, които касаят българския национален интерес.    \"България е в ЕС. Нейното настояще и бъдеще е свързано с неговото развитие. Затова трябва да се борим той да бъде такъв, какъвто искаме и да го има - справедлив, със солидарност между страните, социален и да няма разделение на ядра и периферии в него. Това е най-голямата заплаха за България - да бъдем изтласкани в периферията.\" По думите му, именно социалната политика е в основата на линията на евросоциалистите, и тя отговаря и на интересите на България, която е най-бедната страна в ЕС. Станишев добави още, че хората трябва да са в центъра на вниманието, а не корпорациите и пазарът. Според него има политически сили, които залагат в кампанията и политиката си на несигурността, и страховете на хората.  Помолен да коментира ситуацията с оставката на земеделския министър Порожанов, Станишев заяви, че подобен акт би отпушил събраната негативна енергия. \"Хората са гневни, че институциите в страната не функционират достатъчно ефективно и прозрачно. В крайна сметка за какво са еврофондовете? Те са израз на европейската солидарност към България, да се помогне на страната ни, която е по-назад в социално, икономическо и инфраструктурно отношение да навакса и да се приближи до средния стандарт в ЕС. Когато има злоупотреба с еврофондове, това е скандално и трябва да има променени механизми на по-стриктен контрол, така че и европейските данъкоплатци да са сигурни, че парите им се използват по предназначение и реално да се помогне на икономиката ни\", обясни президентът на ПЕС. Според него у нас непрекъснато се говори за еврофондове, но реално те отивали в ръцете на един кръг от хора.   \"21 години след членството ни в ЕС сме все на опашката. Значи имаме проблем тук - у нас\", заключи Сергей Станишев.   ", "date": "2019.05.15", "title": "Сергей Станишев: Има реален шанс президентът на Европейската комисия да е социалист"}
{"url": "http://epicenter.bg/article/Arh--Zdravko-Zdravkov--Ochakvame-do-kraya-na-may-da-priklyuchi-remontat-na-ul---Graf-Ignatiev-/182942/2/0", "text": "До края на месец май се очаква да приключи мащабният ремонт на ул. \"Граф Игнатиев\". Това заяви в предаването „Сутрешен блок“ по БНТ главният архитект на София Здравко Здравков.   Той гостува с коментар за ремонтите в центъра на столицата, както и предстоящото обновяване на Борисовата градина. „Качеството на ремонтите изцяло зависи от няколко фактора -проектна документация, строителен надзор и качество на изпълнителите. Очевидно, все някъде в някое от тези три звена нещо е скъсано. Още от 2013 г ние сме в една ситуация да обясняваме на хората проекта с най-малките му детайли“, обясни арх. Здравков.   „Сериозна е мобилизацията на обекта, има доста забележки, които трябва да бъдат отстранени. Нашето желание е ремонтът да бъде изпълнен качествено и да удовлетворява и нас като възложител на проекта“, коментира той.   Относно удължените срокове на ремонт на централните улици \"Шести септември\" и \"Иван Вазов\" заради подмяна на инсталация на дружеството \"Топлофикация\", Здравков беше категоричен, че вината за това е именно на компанията. „В момента в който започнаха ремонтите, се оказа, че трябва да се промени и шахта на \"Топлофикация\" на кръстовището на \"Иван Вазов\" с \"Шишман\".   Оперативен център беше направен още преди две години, имахме срещи със \"Софийска вода\", ЧЕЗ и \"Топлофикация\", на които беше заявено, че няма да се правят ремонти. Аз като главен архитект, не се занимавам с координацията на процеса, но те заявиха, че няма да правят ремонти“, посочи Здравков.   Арх. Здравков обясни още, че в момента тече конкурса за ремонт на пл. \"Света Неделя\", за който има 14 кандидата. „Апелирам дебатът да бъде в ранна фаза на конкурсите“, подчерта архитектът.   Относно Борисовата градина, той беше категоричен, че спечелилият проект на арх. Ковачев е най-консервативен и предвижда запазване изцяло на съществуващото в парка.   По въпроса за строителството на два небостъргача в София, арх. Здравков заяви, че такава сграда в квартал \"Стрелбище\" няма да има и теренът е отреден за озеленяване. По въпроса за спорната сграда в \"Лозенец\", той обясни, че казусът е от 2007 г., издадена е заповед за спиране на строежа от ДНСК, която собственикът обжалва и сега предстои съдебен процес.   „Не ми оказват натиск, но трябва да се отбележи, че материалният интерес към жилищното строителство в София е огромен и всеки инвеститор има интерес да получи по-бързо своите документи“, заяви на финала на разговора арх. Здравков.  ", "date": "2019.05.15", "title": "Арх. Здравко Здравков: Очакваме до края на май да приключи ремонтът на ул. „Граф Игнатиев“"}
{"url": "http://epicenter.bg/article/Svishtov-shte-bade-domakin-na-kampaniyata--Badi-voynik-/182943/2/0", "text": "Националната информационна кампания „Бъди войник“ на Министерството на отбраната ще гостува в Свищов на 16 април.   Събитията от кампанията ще започнат в 16,30 ч. на площад „Алеко“, където ще бъдат показани военна техника и оборудване на Сухопътните войски и на Военноморските сили, съобщиха от пресцентъра на Министерството на отбраната.   По същото време ще бъде открита и информационната борса, на която всички желаещи ще могат да получат информация за възможностите и условията за постъпване на служба във Въоръжените сили на Република България. В нея със свои щандове ще участват Сухопътните войски, Военновъздушните сили, Военноморските сили, Националната гвардейска част, Служба „Военна полиция“, 68-ма бригада „Специални сили“ и Централното военно окръжие.   От 18,30 ч. на откритата сцена на площад „Алеко“ ще започне концерт на Представителния ансамбъл на Въоръжените сили и Представителния духов оркестър на Военноморските сили. Със свои изпълнения ще се включат и любителският духов оркестър на военно формирование 28880, Мажоретен танцов състав, гр.Свищов и танцов състав при арт център „Творецът“.   При лошо време концертът ще се проведе в салона на Първо българско читалище „Еленка и Кирил Д. Аврамови“.   На събитието ще присъства заместник-командирът на Сухопътните войски бригаден генерал Валери Цолов.", "date": "2019.05.15", "title": "Свищов ще бъде домакин на кампанията „Бъди войник“"}
{"url": "http://epicenter.bg/article/Mariya-Gabriel-v-Shumen--GERB-i-SDS-sa-garant-za-evropeyskoto-razvitie-na-Balgariya-/182944/2/48", "text": "  На тези избори е важно отново да покажем, че ГЕРБ и СДС са гарант за европейското развитие на България. Нашата кауза е България в Европейския съюз, единство и отговорност. Това заяви водачът на листата на ГЕРБ и СДС за европейските избори Мария Габриел по време на основното предизборно събитие на структурите на ГЕРБ в Шумен и Разград. Форумът се проведе в Арена Шумен, като на него присъстваха над 3000 души, съобщиха от пресцентъра на ГЕРБ.  \"Казваме \"не\" на конфронтацията и разделението и \"да\" на взаимното уважение и подадената ръка, за да продължаваме да градим положителния имидж на България такъв, какъвто го имаме, откакто управляват премиерът Борисов и правителството на ГЕРБ. Искаме да продължим да работим за силна България в обединена Европа. На 26 май с номер 12 в бюлетината още веднъж ясно и силно да защитим каузата България и Европа във всеки един от нас, за да има перспектива за младите, подкрепа за предприятията, развитие и на най-малкото населено място\", подчерта водачът на листата на ГЕРБ и СДС.  ", "date": "2019.05.15", "title": "Мария Габриел в Шумен: ГЕРБ и СДС са гарант за европейското развитие на България "}
{"url": "http://epicenter.bg/article/Kabinetat-otchete--Razmerat-na-fiskalniya-rezerv-kam-31-03-2019-g--e-10-33-mlrd--leva/182975/2/0", "text": "Правителството прие доклад за състоянието на администрацията през 2018 г. Ежегодно, в изпълнение на Закона за администрацията, по предложение на министър-председателя, Министерският съвет приема Доклад за състоянието на администрацията.  Докладът за 2018 г. отразява състоянието на администрациите по отношение на: развитието на административните структури; човешките ресурси; условията за осъществяване дейността на администрацията и достъпа до обществена информация.  Докладът е изготвен на база информацията, попълвана от администрациите и съдържаща се в Интегрираната информационна система на държавната администрация. Ползвана е и информация от други източници, като напр. Портала за консултативните съвети http://saveti.government.bg.  В Административния регистър, секция „Информация“/„Годишни отчети“ на адрес iisda.government.bg/annual_reports се публикуват справки с информация, попълнена от администрациите за годишния доклад за 2018 г.  Правителството отпусна еднократна държавна парична награда за проявена лична доблест при изпълнение на обществен и граждански дълг на 15 военнослужещи от военно формирование 28330 – Смолян. Военнослужещите участваха в спасителните действия във връзка с усложнената зимна обстановка и обявеното бедствено  положение в област Смолян през месец януари 2019 година.  Предложените за награда военнослужещите са участвали в почистване на прохода Смолян-Пампорово, пробиване и почистване на прохода Смолян - Превала - Стойките и почистване на паднали дървета по 12 часа на денонощие при минус 15 градуса и непрекъснат снеговалеж. Една част от тях - шофьори, са извозвали останалия личен състав за почистване на проходите и са помагали за извличане на закъсала техника в снега, като са осигурявали и работата на останалата специализирана техника. Друга част от военнослужещите са провели спасителна акция до село Мугла за пробиване на пътя и снабдяването с продукти от първа необходимост, хляб, лекарства и горива за населението на селото.  Одобрените допълнителни разходи по бюджета на Министерския съвет за 2019 г. за изплащане на паричните награди е в размер на общо 9000 лева.  Министерският съвет одобри информацията за касовото изпълнение на държавния бюджет и на основните показатели на консолидираната фискална програма за първото тримесечие на 2019 г.  По данни от месечните отчети на първостепенните разпоредители с бюджет салдото по КФП на касова основа към месец март 2019 г. е положително в размер на 1 806,7 млн. лв. (1,6 % от прогнозния БВП) и се формира от излишък по националния бюджет в размер на 1 662,6 млн. лв. и от излишък по европейските средства в размер на 144,1 млн. лева.  Постъпилите приходи и помощи по КФП към март 2019 г. са в размер на 10 857,8 млн. лв. или 24,8 % от годишните разчети. Съпоставени със същия период на предходната година, данъчните и неданъчните приходи нарастват с 1 212,6 млн. лв. (13,4 %), а постъпленията от помощи (основно грантове по програмите и фондовете на ЕС) нарастват с 425,2 млн. лева.  Общата сума на данъчните постъпления, вкл. приходите от осигурителни вноски, възлиза на 8 520,3 млн. лв., което представлява 24,7 % от планираните за годината данъчни приходи.   Приходите от преки данъци са в размер на 1 445,5 млн. лв. или 22 % от предвидените в разчетите за годината.  Приходите от косвени данъци са в размер на 4 286,9 млн. лв., което е 26,1 % от разчетите за годината. Постъпленията от ДДС са в размер на 2 940,6 млн. лв. или 27,2 % от планираните. Размерът на невъзстановения ДДС към 31.03.2019 г. е 74,4 млн. лева. Приходите от акцизи възлизат На 1 276,5 млн. лв. (23,9 % от разчетените за годината). Постъпленията от мита са 59,0 млн. лв. или 24,9 % от годишните разчети.  Постъпленията от други данъци (вкл. имуществени данъци и др. данъци по ЗКПО) са в размер на 333,4 млн. лв. или 28,5 % изпълнение на годишните разчети.   Приходите от социални и здравноосигурителни вноски са 2 454,5 млн. лв., което представлява 23,6 % от разчетените за годината. Съпоставено със същия период на предходната година, приходите от осигурителни вноски нарастват номинално с 10,8 на сто.  Неданъчните приходи са в размер на 1 775,7 млн. лв., което е 26,8 % от годишните разчети. Следва да се отбележи, че при неданъчните приходи се проявява базов ефект в частта на приходите по бюджета на Фонд „Сигурност на електроенергийната система\", поради влезлите в сила от 01.07.2018 г. промени в Закона за енергетиката, с които бе променен механизмът за събиране на приходи по бюджета на фонда. Поради тази причина приходите по бюджета на фонда за първите три месеца на 2019 г. са по-високи от постъпленията за същия период на 2018 г.  Приходите от помощи са в размер на 561,8 млн. лева.  Разходите по КФП (вкл. вноската на Република България в бюджета на ЕС) към март 2019 г. възлизат на 9 051,1 млн. лв., което е 20,4 % от годишните разчети. За сравнение разходите за същия период на предходната година са в размер на 8 628,2 млн. лева. Номиналното нарастване, съпоставено с март 2018 г., е основно поради по-високия размер на вноската в общия бюджет на ЕС, на разходите за персонал, на социалните плащания (базов ефект от увеличението на пенсиите от юли 2018 г.) и други.  Нелихвените разходи са в размер на 8 208,9 млн. лв., което представлява 19,4 % от годишните разчети. Текущите нелихвени разходи към март 2019 г. са в размер на 7 678,4 млн. лв., капиталовите разходи (вкл. нетният прираст на държавния резерв) възлизат на 523,9 млн. лева. Предоставените текущи и капиталови трансфери за чужбина са в размер на 6,6 млн. лева. Лихвените плащания са в размер на 376,1 млн. лв. или 56,2 % от планираните за 2019 година.   Частта от вноската на Република България в бюджета на ЕС, изплатена към 31.03.2019 г. от централния бюджет, възлиза на 466,1 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (ЕС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (ЕС, Евратом) 2016/804 на Съвета от 17 май 2016 година.  Размерът на фискалния резерв към 31.03.2019 г. е 10,33 млрд. лв., в т.ч. 9,97 млрд. лв. депозити на фискалния резерв в БНБ и банки и 0,36 млрд. лв. вземания от фондовете на Европейския съюз за сертифицирани разходи, аванси и други.  Информацията е изготвена в изпълнение на чл. 135, ал. 1 на Закона за публичните финанси, на база на месечните отчети за касовото изпълнение на първостепенните разпоредители с бюджет.  България ще предостави хуманитарна помощ за справяне с хуманитарните кризи в Сирия и Йемен в размер на 293 375 лв., реши правителството на днешното заседание. Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ.   От средствата най-голям дял ще бъде насочен към Сирия и региона, в които има голям брой сирийски бежанци - там ще бъдат разпределени 195 583 лв. На Йемен ще бъде отпусната помощ в размер от 97 792 лв.  Предоставената от българската страна хуманитарна помощ е част от усилията на международната общност за подпомагане на региона и подобряване на условията на живот на населението. Средствата ще бъдат използвани от Службата на ООН за координация на хуманитарните дейности и Световната продоволствена програма.    Министерският съвет одобри допълнителни разходи по бюджета на Държавен фонд „Земеделие“ за 2019 г. в общ размер до 25 000 000 лв.  Средствата са необходими за извършване на плащания за финансиране на разходи за ДДС на общини по одобрени за подпомагане проекти по Програмата за развитие на селските райони за периода 2007 - 2013 г. и 2014 - 2020 г. в размер на 23 000 000 лв. Средствата по Програмата за морско дело и рибарство за периода 2014 - 2020 г. са в размер на 2 000 000 лв.    Правителството одобри допълнителни разходи в размер на 1 514 400 лв. по бюджета на Министерство на икономиката за 2019 г. Средствата са необходими за участието на България в Световното универсално изложение ЕКСПО 2020 в Дубай, което ще се проведе от 20 октомври 2020 до 10 април 2021 г.    Министерският съвет прие постановление за предоставяне на допълнителни разходи по бюджета на Министерството на отбраната за 2019 г. в размер на 103 602 лв., за сметка на предвидените средства по централния бюджет за 2019 г.  Средствата са необходими за възстановяване на извършени разходи от Военномедицинска академия и Изпълнителна агенция „Военни клубове и военно-почивно дело“ за нормативно регламентирани дейности и услуги на правоимащи лица по чл. 4, т. 4 от Закона за ветераните от войните на Република България и по чл. 16 от Закона за военноинвалидите и военнопострадалите.  Фериботният кораб „Героите на Севастопол” ще бъде отдаден под наем, а моторният кораб „Ураган“ ще бъде предложен за приватизация  „Български морски квалификационен център” ЕАД ще отдаде под наем фериботния кораб „Героите на Севастопол“, като наемната цена ще бъде определена от независим оценител. По този начин ще се гарантира изпълнението на международните спогодби за фериботни превози по Черно море.  С друго свое решение правителството ще предложи на Народното събрание да вземе решение за приватизация на моторен кораб „Ураган“, част от имуществото на „Пристанище Видин“ ЕООД. Той не се използва в основната дейност на дружество, а оперирането му води до големи разходи за неговата поддръжка. В случай, че Народното събрание вземе решение за приватизация, процедурата за това ще бъде реализирана от Агенцията за приватизация и следприватизационен контрол по реда на Закона за приватизация и следприватизационен контрол.    По предложение на Междуведомствения съвет за управление на отнетото имущество, Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата с влезли в сила съдебни решения по 7 случая.  С решение на Министерския съвет Комисията за противодействие на корупцията и за отнемане на незаконно придобитото имущество получава управлението върху петия етаж в сградата на Областната администрация на област Враца. Досега имотът, намиращ се на бул. „Демокрация“ № 1 в областния център, е бил в управление на областния управител. Предоставянето му на КПКОНПИ ще обезпечи нуждите на Териториалното отделение на Комисията във Враца.  Академията за музикално, танцово и изобразително изкуство „Проф. Асен Диамавдиев“ - Пловдив получава за управление имот с площ 450 кв. м и построената в него триетажна сграда на ул. „П. Р. Славейков“ № 5 в областния център. До момента имотът е управляван от областния управител на област Пловдив, но е с отпаднала необходимост. Той ще се използва за провеждане на учебна и художествено-творческа дейност.  На Министерството на образованието и науката и на община Търговище се предоставят за управление по два самостоятелни обекта - публична държавна собственост на ул. „Христо Ботев“ в град Търговище. Обектите са разположени на втория етаж в административна сграда. Общината ще използва помещенията за училищна библиотека и ресурсен център към I ОУ „Христо Ботев“ - гр. Търговище, а МОН - за нуждите на Регионалното управление на образованието в града с цел подобряване работата и комуникацията между експертите в управлението.    Правителството предлага на Народното събрание да ратифицира Споразумението между Министерство на регионалното развитие и благоустройството и Международната банка за възстановяване и развитие.  Министерството на регионалното развитие и благоустройството ще си сътрудничи с Международната банка за възстановяване и развитие при изпълнението на политиката за регионално развитие в България и подготовката за програмиране на следващия програмен период 2021-2027 г.  За целта през месец март 2019 г. правителството одобри проект на Споразумение за предоставяне на консултантски услуги между Министерство на регионалното развитие и благоустройството на Република България и Международната банка за възстановяване и развитие.  Споразумението е подписано на 08.04.2019 г. То предвижда Международната банка за възстановяване и развитие да подпомогне министерството да структурира отношенията между различните нива на управление и да укрепи капацитета на регионалните структури, както и да подкрепи министерството в подготовката за новия програмен период след 2020 г.  Резултатите от изпълнението на Споразумението ще допринесат и за изпълнението на Националната стратегия за регионално развитие на България за периода 2012-2022 г., както и за подготовката на новия национален документ за стратегическо и териториално планиране за периода 2021-2030 г.    Правителството прие решения, с които изменя и оптимизира съставите на Делегацията на Република България към НАТО (ДРБН) и Постоянното представителство на Република България към Европейския съюз (ПП на РБ в ЕС).   С приемането на решенията се уреждат изменения в съставите на ДРБН и ПП на РБ в ЕС във връзка с нарасналите ангажименти, свързани с новите предизвикателства и инициативи на Алианса, както и ангажиментите по линия на Европейския съюз, свързани с председателството на Надзорния съвет на Европейската агенция за отбрана.   Увеличава се съставът на Делегацията на България към НАТО с две нови длъжности - „координатор“ и „технически сътрудник“.  В ПП на РБ в ЕС броят на длъжностите остава без промяна, като длъжността „технически сътрудник“ се трансформира в длъжност „координатор“.    Правителството утвърди Споразумението между Министерство на околната среда и водите на Република България и Министерство на околната среда и пространственото планиране на Република Северна Македония за сътрудничество в областта на опазване на околната среда и водите.   Документът беше подписан на 11 април 2019 г. и определя областите на сътрудничество, които ще подпомагат процеса на европейска интеграция на Република Северна Македония. Те са свързани с хармонизиране на законодателството в областта на околната среда и климата с aquis cimmunataire. Чистотата на въздуха и предотвратяване на замърсяването и опазване на природата и природните ресурси са част от областите на сътрудничество между двете страни.   Споразумението е сключено за период от 5 години с възможност за еднократно продължаване за още един период от 5 години, като предвижда и създаването на Смесена комисия за сътрудничество в областта на опазването на околната среда. Най-малко веднъж годишно във всяка от двете страни на ротационен принцип ще се провеждат заседанията на Комисията, която ще проследява изпълнението на дейностите, залегнали в Споразумението и ще разработва и приема Двугодишна програма за изпълнението му.    Правителството одобри позицията и състава на официалната българска делегация за Втората сесия на българо-пакистанската междуправителствена Смесена комисия за икономическо сътрудничество. Тя ще се проведе в периода 20- 21 май в гр. Исламабад, Ислямска република Пакистан.   По време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, селското стопанство, транспорта, информационните технологии и съобщенията и други области от взаимен интерес.  Българската делегация ще бъде ръководена от заместник-министъра на икономиката Лилия Иванова, а пакистанската делегация от Hyp Ахмет, секретар на Департамента по икономическите въпроси към Министерството на финансите, приходите, икономическите въпроси, статистиката и приватизацията на Пакистан.    Правителството одобри българската позиция за заседанието на Съвет „Общи въпроси“, който ще се състои в Брюксел на 21 май. Министрите на външните работи от ЕС ще дискутират следващата Многогодишна финансова рамка на съюза за 2021-2027 г. Ще започне и подготовката на заседанието на Европейския съвет на 20-21 юни. Ще бъдат обменени мнения по основните дискусионни теми на лидерите като основен акцент се очаква да бъде новият Стратегически дневен ред на ЕС. Румънското председателство ще представи информация за проведената в Букурещ на 4 април Конференция за европейския семестър, както и по Срещата на министерско равнище относно европейското културно наследство, състояла се в Париж на 3 май. В допълнение, Европейската комисия ще представи публикуваното на 3 април Съобщение относно по-нататъшно укрепване на върховенството на закона в ЕС.  Съветът на ЕС по икономически и финансови въпроси (ЕКОФИН) ще заседава на 17 май в Брюксел. В дневния ред на заседанието Румънското председателство предлага ЕКОФИН да постигне политическо споразумение по директивата за хармонизирането на структурата на акцизите върху алкохола и алкохолните напитки, директивата за определяне на общия режим на облагане с акциз и по регламента за административното сътрудничество в областта на акцизите, що се отнася до съдържанието на електронния регистър. Финансовите министри ще обменят мнения по реформата на международното корпоративно данъчно облагане и по предложението на Европейската комисия за структурата на Икономическия и паричен съюз. Очаква се да бъдат одобрени проектът на заключенията на Съвета по задълбочените прегледи по страни за 2019 г. и изпълнението на специфичните препоръки по страни за 2018 г., както и да бъде даден мандат на ЕС за срещата на финансовите министри и управителите на централни банки на държавите от Г-20 през юни 2019 г. във Фукуока, Япония.  Правителството одобри също резултатите от редовното заседание на Съвета на Европейския съюз по земеделие и рибарство, което се проведе на 15 април в Люксембург. Министрите продължиха с дискусиите по пакета за реформа на ОСП след 2020 г., с фокус върху темата за зелената архитектура от Регламента за стратегическите планове за ОСП. Делегацията на Нидерландия представи информация относно действията на ЕС срещу обезлесяването и деградацията на горите, а ЕК информира Съвета относно проведената на 5 април в Букурещ Конференция на високо равнище за изследвания и иновации в селското стопанство. Комисията представи декларацията относно интелигентното и устойчиво цифрово бъдеще за европейското селско стопанство и селските райони, която е подписана в рамките на форума „Цифров ден“, проведен на 9 април в Брюксел, Белгия.  Одобрена е и позицията на България за предстоящата неформална среща на министрите на ЕС по околна среда, която ще се проведе на 20 и 21 май в Букурещ. Министрите ще обсъдят въпроси, свързани с изменението на климата с акцент върху иновативните решения и ролята на гражданите за постигане на нисковъглеродно бъдеще. Във фокуса на дискусиите ще бъде и темата за управление на водите и по-специално контролът на замърсяването с пластмаса и микропластмаси от реките до моретата. В контекста на бъдещата Глобална рамка за биоразнообразието за периода след 2020 г. ще бъдат обменени мнения относно резултатите от Глобалната оценка за биоразнообразието и екосистемните услуги на Междуправителствената платформа за биологично разнообразие.    „Копривлен Мрамор“ ЕООД ще проучва скалнооблицовъчни материали в площ „Гнайс“, разположена в землищата на селата Ореше, Крушево и Долен, област Благоевград, реши правителството. Разрешението за проучване се предоставя за 2 години, като за този срок титулярят ще вложи минимум 25 хил. лв. в проучвателните дейности.  За срок от две години „Райков-2015“ ЕООД ще проучва скалнооблицовъчни материали в площ „Дълбок дол“, разположена в землището на с. Абланица, обл. Благоевград. Дружеството ще вложи минимум 45 хил. лв. в проучвателните дейности.  Минимум 54.6 хил. лв. ще вложи „Булнед АМД“ ЕООД, за да проучва в срок от една година скалнооблицовъчни материали в площ „Пътя“, разположена в землището на с. Камено поле, област Враца.  „Гнайс Мозайк“ ЕООД ще проучва скалнооблицовъчни материали в площ „Ханчето“, разположена в землището на село Стрижба, област Кърджали. Разрешението за проучване се предоставя за срок от 24 месеца. През този период титулярят ще вложи близо 23 хил. лв. в проучвателните дейности.  Скалнооблицовъчни материали ще проучва „Гугуланови“ ООД, гр. Кърджали в площ „Чинка-3“, разположена в землището на село Голяма Чинка, община Крумовград. За определения срок от 2 години дружеството ще вложи близо 21 хил. лв. в проучвателните дейности.  В площ „Плачков рид“, разположена в землището на село Питово, община Нова Загора, „Хай Мед Тех“ ЕООД, гр. София ще проучва строителни материали. Разрешението за проучване се предоставя за 1 година. За този срок титулярят ще вложи минимум 126 хил. лв. в проучвателните дейности.  „Скамат“ ООД, гр. Червен бряг ще проучва строителни материали в площ „Елица“, разположена в землището на град Червен бряг, област Плевен. Дружеството ще вложи минимум 26.2 хил. лв. в проучвателните дейности за определения едногодишен срок.    Министерският съвет одобри допълнителни разходи по бюджета на Министерството на външните работи за 2019 г. в размер на 612 000 лв. Средствата са предназначени за осигуряването на мрежовата информационна сигурност на ведомството.  Допълнителните разходи имат за цел да гарантират поверителността, цялостността и наличността на трансферираната, обработвана и съхраняваната информация в информационната и комуникационната инфраструктура на МВнР като ключова държавна институция в процеса по влизане на Република България в Шенген, както и в областта на националната сигурност.    Правителството одобри проект на Меморандум за разбирателство между Министерството на околната среда и водите на Република България и Министерството на околната среда на Румъния за сътрудничество по определени аспекти от опазване на водите, качеството на въздуха и биоразнообразието.   Меморандумът определя областите на сътрудничество между министерствата на двете държави с цел намаляване на замърсяването и гарантиране на екологична устойчивост. Тези области включват: координиране изпълнението на трансгранични мерки от Морските стратегии на двете страни по отношение на морските отпадъци с цел постигане на добро състояние на морската околна среда; контрол на замърсяването на водите с пластмаси/микропластмаси; планиране на управлението на риска от наводнения в трансграничен аспект. Също така двете страни ще си сътрудничат за намаляване на замърсяването на въздуха, свързано с вноса на употребявани автомобили; съвместно координирано опазване и управление на влажните зони; опазване и възстановяване на жизнеспособна споделената популация от есетрови риби в долното течение на р. Дунав и Северозападно Черно море.  С оглед по-добра координация на работата, двете страни ще създадат съвместни работни групи в предвидените области на сътрудничвество.    Правителството одобри проект на Меморандум за разбирателство между Министерството на туризма на Република България и Министерството на туризма на Арабска република Египет като основа за водене на преговори между двете държави.  Документът отразява готовността на страните да създадат най-благоприятни условия за сътрудничество в областта на туризма. България и Египет ще стимулират обмена на информация и опит в планирането на маркетинговите си стратегии в сектора. Поставя се фокус върху видовете туризъм, които имат най-голям потенциал за взаимно привличане на туристи, а също и на туристи от трети страни, включително от далечни пазари.  Двете държави ще си сътрудничат в подготовката и участията на международни изложения, панаири и други прояви, по време на които ще промоцират общи туристически продукти в културния, историческия, уелнес, фестивалния, селския, кулинарния и други видове туризъм. Те ще си помагат по инициативи за популяризиране на културно-историческите паметници на своите територии.  Споразумението предвижда България и Египет да си съдействат също за развитието на туристическата инфраструктура. Те ще обменят информация за планирането и реализирането на проекти в туризма и за наличието на потенциални инвеститори в сектора, като ще си предоставят взаимно експертни разработки, анализи и информационни материали.    Правителството одобри отчет за напредъка в изпълнението на Плана за действие с мерки, адресиращи основните проблемни области, възпрепятстващи нарастването на инвестициите. Планът е утвърден с РМС № 617 от 2015 г., като през годините е допълнян и изменян. Отчет за изпълнението се прави на всеки три месеца.   В рамките на отчетния период са изпълнени две мерки от проблемна област „Несъгласуваност на административните процедури, свързани с реализацията на инвестиционните намерения и забавяне при предоставянето на услугите от централната и местната администрации“. Прието е изменение в Закона за местните данъци и такси, с което отпада задължението собствениците, които са придобили имоти, да уведомяват за това писмено в 2-месечен срок общината по местонахождението на имота, като подават данъчна декларация за облагане с годишен данък върху недвижимите имоти. Изготвен е единен наръчник с потребителски интерфейс, който дава възможност на предприемачите или представители на малкия и среден бизнес лесно да намират насоки за справяне с конкретни бизнес ситуации, които са обвързани с нормативната уредба на страната. Представените в наръчника бизнес ситуации/събития са идентифицирани чрез проведено проучване сред представители на малки и средни предприятия за законите и административните процедури, с които те се сблъскват най-често и които оценяват като най-сложни от етапа на стартиране до етапа на прекратяване на дейността си.  Към момента се провеждат срещи на експертно ниво и върви инициатива за набирането на предложения за нови мерки от страна на администрацията.    Правителството одобри проект на Закон за изменение на Закона за приватизация и следприватизационен контрол.  Промените целят привеждане в съответствие на текста на раздел IV „Министерство на отбраната“ от Приложение № 1, към чл. 3, ал. 1 от ЗПСК с настоящите фирмени наименования на част от търговските дружества, включени в него и отстраняване на допусната фактическа грешка, както и привеждане в съответствие на текста на раздел X „Министерство на финансите“ с настъпилата промяна в органа, упражняващ правата на държавата в „Информационно обслужване“ АД и гр. София и „Национален дворец на културата - Конгресен център София“ ЕАД.   „Информационно обслужване“ АД, гр. София е добавено като точка 20 в раздел II „Министерство на информационните технологии и съобщенията“, а „Национален дворец на културата - Конкресен център София“ ЕАД е добавен като точка 16 в раздел VI „Министерство на културата“ от Приложение № 1 към чл. 3, ал. 1 от ЗПСК.    Министерският съвет прие промяна на Наредбата за реда за класифициране на растенията и веществата като наркотични.  С промяната се транспонира в националното законодателство Директива (ЕС) 2017/2103 на Европейския парламент и на Съвета от 15 ноември 2017 г. за изменение на Рамково решение 2004/757/ПВР на Съвета с цел включване на нови психоактивни вещества в определението за „наркотици“ и за отмяна на Решение 2005/3 87/ПВР на Съвета.  Въвеждат се дефиниции за „ново психоактивно вещество“ и „препарат“ в съответствие с понятията в Директива (ЕС) 2017/2103.  Поставят се под контрол и нови седем вещества чрез включването им в Списък I - „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“.  Веществата се включват в Списък I в изпълнение на европейски актове - решения за изпълнение на Съвета на ЕС за въвеждане на мерки за контрол по отношение на нови психоактивни вещества и във връзка с решение на Комисията по наркотичните вещества към ООН, с което се поставят под международен контрол нови вещества чрез включване в списъците на Единната конвенция на ООН по упойващите вещества и Конвенцията за психотропните вещества.  Очакваният резултат от предлаганите промени е адаптиране на националната нормативна уредба към новата регламентация, въведена с Директива (ЕС) 2017/2103, както и ограничаване риска от злоупотреба с класифицираните като наркотични вещества.    Правителството одобри промени в Устройствения правилник на Министерство на икономиката.  Съгласно промените числеността на Инспектората ще се увеличи от седем на десет щатни бройки. Това ще стане чрез намаляване на числеността дирекция „Информационно и комуникационно осигуряване и управление при кризисни ситуации“ с една щатна бройка, на дирекция „Финанси и управление на собствеността“ с една щатна бройка и на дирекция „Правна“ с една щатна бройка.  Целта на промяната е числеността на звеното да отговаря на изискванията на Закона за администрацията и Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи.    Правителството прие Постановление за отмяна на Правилник за устройството и дейността на Военна академия „Георги Стойков Раковски“, приет с Постановление № 187 на Министерския съвет 2013 г.  С последното изменение на разпоредба на чл. 95, ал. 1 от Закона за отбраната и въоръжените сили на Република България (обн. ДВ бр. 98 от 2016 г,) се предвиди, че правилниците за устройството и дейността на военните академии, висшите военни училища, научните организации и на професионалните сержантски (страшински) колежи се издават от министъра на отбраната, вместо от Министерския съвет, поради което се наложи отмяната на посочения нормативен акт.   В Министерството на отбраната е изготвен нов проект на правилник за устройството и дейността на Военна академия „Георги Стойков Раковски“, който е съобразен с измененията в законовата уредба, в т.ч. с разпоредбите на Закона за отбраната и въоръжените сили на Република България, Закона за висшето образование, Закона за развитието на академичния състав на Република България и правилника за неговото прилагане. Отчетено е и Решението на Народно събрание от 25.04.2018 г. (обн. в ДВ бр. 37 от 04.05.2018 г.) за изменение на Решение за привеждане на акта за създаване на Военна академия „Георги Стойков Раковски“ в съответствие със Закона за отбраната и въоръжените сили на Република България и Закона за висшето образование.    Нова дирекция на ДНСК ще контролира дейността на лицата, упражняващи строителен надзор. Това предвижда приетият от Министерския съвет нов Устройствен правилник на Дирекцията за национален строителен контрол.  Дирекция „Въвеждане в експлоатация и консултанти“ ще подпомага началника на ДНСК при издаване на удостоверения или отказ от издаване на удостоверения за вписване в регистъра за упражняване на дейността „консултант“, съгласно Закона за устройство на територията, както и при изпълнение на неговите правомощия за предсрочно прекратяване действието на издадените удостоверения.  Новият Устройствен правилник запазва общата численост на ДНСК от 401 щатни бройки. От тях 351 щатни бройки са в специализираната администрация. В общата администрация се създават дирекциите „Административно, информационно и финансово- стопанско обслужване“ и „Правна“ с общо 45 щатни бройки.  В специализираната администрация на ДНСК се създава и Главна дирекция „Строителен контрол“. Към нея ще бъдат сформирани 28 регионални дирекции след преструктуриране на съществуващите в момента 6 РДНСК с общо 28 отдела към тях.  С промените се повишава контролът в строителството с цел недопускане на извършване и въвеждане в експлоатация на строежи в нарушение на Закона за устройство на територията със строителни продукти, които не осигуряват изпълнението на основните изисквания към строежите. Обособяването на 28 РДНСК в областните центрове ще спомогне за подобряване качеството и бързината на административното обслужване на гражданите, юридическите лица в страната, както и на взаимодействието с другите институции и ведомства.  Министерският съвет одобри проект на Закон за изменение и допълнение на Данъчно-осигурителния процесуален кодекс и предлага на Народното събрание да го приеме.  Със законопроекта се предлага въвеждането в българското законодателство на изискванията на Директива (ЕС) 2017/1852 на Съвета от 10 октомври 2017 г. относно механизми за разрешаване на спорове във връзка с данъчното облагане в Европейския съюз.  Основна цел на предложенията е подобряване на съществуващите механизми за разрешаване на спорове, възникнали между държавите-членки на Европейския съюз във връзка с тълкуването и прилагането на спогодбите за избягване на двойното данъчно облагане и Конвенция 90/43 6/ЕИО за премахване на двойното данъчно облагане във връзка с корекцията на печалби на свързани предприятия (Арбитражната конвенция на Съюза).  Към настоящия момент споровете се разрешават в рамките на процедурата за уреждане на спор по взаимно споразумение, основана на разпоредби в спогодбите за избягване на двойното данъчно облагане и Арбитражната конвенция на Съюза. Конвенцията предвижда и арбитражна процедура за разрешаване на спорове от консултативна комисия, до която се стига изключително рядко.  Въпреки че тези механизми функционират добре, те следва да станат по-ефективни и да бъдат преодолени някои слабости като липсата на ясни правила относно достъпа на лицата до процедурата, продължителността й и задължителното решаване на спора по обвързващ начин. Подобряването на съществуващите процедури е начин да се гарантира на ниво Европейски съюз, че държавите-членки разполагат с по-подробни процесуални разпоредби за предотвратяване на спорове във връзка с двойното данъчно облагане, както и, че засегнатите лица получават повече права, по-добра информираност за процедурата и възможност да разчитат, че страните ще бъдат принудени да постигнат обвързващи резултати.  С проекта се предлага и въвеждането на правила за изготвяне на документация за трансферно ценообразуване във връзка с необходимостта от усъвършенстване на данъчното законодателство в тази област. Документацията за трансферно ценообразуване ще се изготвя за доказване от страна на данъчно задължените лица на пазарния характер на търговските и финансовите взаимоотношения със свързани лица.  При създаването на националните правила за изготвяне на документацията са възприети в голяма степен препоръките на Организацията за икономическо сътрудничество и развитие в тази област, както и препоръките на Кодекса за поведение по отношение на документацията за трансферното ценообразуване за свързани предприятия в Европейския Съюз (EUTPD), приет на 27 юни 2006 г. от Съвета на Европейския съюз.    Правителството одобри проект на Меморандум за разбирателство между българската Изпълнителната агенция за насърчаване на малките и средните предприятия и Агенцията за развитие на малките и средните предприятия на Ислямска Република Пакистан.   В Меморандума се предвижда агенциите двете страни да бъдат партньори, като предоставят реални възможности за разширяване на бизнес контактите между предприятията от България и Пакистан. С документа се поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия.  Двете страни ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и др.  Министерският съвет реши да бъдат прекратени функциите на почетния консул на Република Гана в Република България Господин Иванов Господинов, считано от 14 април 2014 г. Това стана, след като Министерство на външните работи беше информирано чрез вербална нота от посолството на Република Гана в Анкара за съответното решение.  Министерство на външните работи предприе процедура за прекратяване на функциите на почетния консул в съответствие с разпоредбите на Виенската конвенция за консулските отношения и с Инструкцията за прилагане на Наредбата относно реда за назначаване и приемане на почетни (нещатни) консулски длъжностни лица и нейните изменения.  Правителството одобри позицията и състава на българската делегация в 72-та сесия на Световната здравна асамблея, която ще се проведе в Женева, Швейцария, от 20 до 28 май. Българската делегация ще бъде водена от заместник-министъра на здравеопазването д-р Бойко Пенков.  Основната тема, върху която ще бъде фокусирана тази година Световната здравна асамблея е „Универсално здравно покритие: никой да не бъде забравен“.  Дискусиите ще обхванат основни теми от петте категории на общественото здраве, включени в Програмния бюджет на Световна здравна организация 2018 - 2019 г.: заразни болести; незаразни болести; промоция на здраве през целия жизнен цикъл; здравни системи; подготовка, наблюдение и отговор.  Сред темите в дневния ред на Асамблеята са Изпълнението на Дневен ред 2030, Универсално здравно покритие, Здраве, околна среда и климатични промени, Антимикробна резистентност, Превенция и контрол на незаразните болести, Ликвидиране на туберкулозата, Промотиране на здравето на бежанците и мигрантите, Безопасност на пациента, Здравето на жените, децата и подрастващите.    Правителството одобри допълнителни разходи по бюджета на Министерството на здравеопазването за 2019 г. в размер до 3 450 000 лева.  Част от средствата ще бъдат насочени за закупуване на медицинска апаратура (апарати за дихателна реанимация и кувьози) на стойност до 1 250 хил. лв. за нуждите на педиатричната болнична помощ, чрез провеждане на обществена поръчка по Закона за обществените поръчки от Министерството на здравеопазването.  Закупената медицинска апаратура ще бъде предоставена на лечебни заведения за болнична помощ и на общини. Закупуването на съвременна апаратура ще даде възможност за подобряване качеството на медицинските грижи в неонаталните отделения в страната, съответно значително подобряване на неонаталната дейност и намаляване на болничния престой на децата в тези отделения.  Останалите средства са предназначени за дейности по Националната програма за подобряване на майчиното и детско здраве (2014 -2020 г.). Целта е да се осигури устойчивост на финансирането на дейността на Здравно-консултативните центрове за майчино и детско здраве, разкрити в изпълнение на програмата на функционален принцип във всички областни болници в страната, както и в някои университетски и специализирани болници АГ и педиатрични болници в София, Пловдив, Варна и Плевен. Това ще допринесе за намаляване на броя на децата с вродени заболявания и намаляване на детската смъртност в страната, както и за подобряване на качеството на пренаталната диагностика и неонаталните грижи чрез модернизация на отделенията по неонатология.  Очакваните резултати от приемането на правителственото постановление са свързани с подобряване на функционирането на системата за оказване на болнична помощ в страната с фокус върху педиатричната болнична помощ, като това ще допринесе до необходимост от по-малко средства за лечение на рисковите новородени, а като цяло за обществото ще се получи по-ниска социална цена в бъдеще с оглед предотвратяване на усложнения, които могат да влошат качеството на живот на спасените рискови новородени.  ", "date": "2019.05.15", "title": "Кабинетът отчете: Размерът на фискалния резерв към 31.03.2019 г. е 10,33 млрд. лева"}
{"url": "http://epicenter.bg/article/Petya-Avramova--V-dialog-s-prevozvachite-shte-namerim-reshenie-za-tola/182976/2/0", "text": "Преговорите с превозвачите за тол таксите продължават. Сигурна съм, че в конструктивен диалог ще намерим пресечната точка между обществения и корпоративния интерес. Това коментира министърът на регионалното развитие и благоустройството Петя Аврамова в предаването „Здравей, България“ на Нова телевизия, съобщиха от пресцентъра на МРРБ. Ние не искаме да убием превозваческия бранш в България. Напротив, като партньори трябва да намерим пресечна точка на тези два интереса. Интересът на българските граждани е да има добри пътища в България, каза още тя.   Тол системата е един от вариантите за финансиране на пътния сектор, който от години е недофинансиран. Средствата, които се отделят в бюджета всяка година, са недостатъчни да покрият всички нужди. Направената инвентаризация на републиканската пътна мрежа показа, че 8000 км са в лошо състояние. За да решим тези проблеми, ни е нужна тежка и трудна реформа, необходимо е да въведем тол системата. Видно от случващото се в последните дни, няма да е лесно, коментира още министърът. Тя напомни, че според проучване на МРРБ 67% от българските граждани подкрепят този модел, за да има повече средства за пътища.   Работи се регулярно, по график. Технически на 16 август ще имаме възможност да пуснем тол системата, каза Аврамова. От днес започва тестови период, за да се проверят всички нейни компоненти. От 16 август ще започне доказване в реално време на фискалната част на тола.   По задание 25% или 10 8000 км от цялата пътна мрежа в страната, която включва 20 000 км републикански и 20 000 км общински пътища, ще бъдат в обхвата на тола. Част от тях, които са в лошо състояние, ще бъдат с нулева такса, обясни Аврамова. Спекулативни са твърденията, че тол таксите при превоз до малки населени места ще повишат значително цените на хранителните стоки. Тежкотоварните автомобили от 3.5 до 12 тона, които снабдяват населените места с бързооборотни стоки, са с най-ниска тарифа не само в България, но и в Европа. Министърът подчерта, че общинската пътна мрежа ще е безплатна за тежкотоварните превозни средства.   Петя Аврамова даде пример и с автобусния транспорт. Направените изчисления показват, че ако цялата тежест след въвеждането на тол системата отиде в цената на билета, най-голямо ще бъде увеличението – с 1 лев, по направлението София – Варна при 20 пътници в автобуса, а не при 45 или 50.   Регионалният министър съобщи, че очаква още 6,5 км от АМ „Струма“ да бъдат пуснати за движение преди 24 май, когато ще има 3 почивни дни и се очаква по-интензивен трафик.   Отсечката между Благоевград и п.в. „Благоевград – юг“ ще облекчи придвижването, като с нея се избягва влизането в града. От АМ „Струма“ остава тежкият участък през Кресненското дефиле. До края на годината трябва да имаме избран изпълнител и да започне проектиране и строителство. До 2023 г. трябва да приключим с магистралата, за да не изгубим европейско финансиране, подчерта Аврамова.   Очаква се в близките една-две седмици да бъдат отворени и ценовите оферти, подадени за двата лота на участъка от Мездра до Ботевград, така че до края на годината да започнат и реални строителни дейности.   По отношение на наложеното ограничение на скоростта до 90 км/ч в участъка между Чирпан и Стара Загора на магистрала „Тракия“, регионалният министър коментира, че то е с цел осигуряване на безопасност на пътуващите. Неравностите по платното се дължат на проблеми с пътната основа. За ремонт на отсечката ще се търсят целеви средства. Предвид наближаващия летен сезон и очаквания интензивен трафик по магистралата, ремонтните дейности на този участък, открит през 2007 г., би трябвало да са след края му.  ", "date": "2019.05.15", "title": "Петя Аврамова: В диалог с превозвачите ще намерим решение за тола"}
{"url": "http://epicenter.bg/article/Eva-Maydel-v-Svishtov--Vseki-glas-za-GERB-e-glas-v-polza-na-razvitieto-na-biznesa-i-rabotnite-mesta-/183007/2/48", "text": "  „Всеки глас за ГЕРБ е глас в полза на развитието на бизнеса и работните места. Всичко, което в ГЕРБ правим – от магистрали, през добри отношения с европейските институции заради еврофондовете, до привличане на чужди инвестиции, е с тази важна цел – развитие на икономиката и предприемачеството, за да се създават повече работни места и да има по-високи доходи.\" Това заяви кандидатът за евродепутат от ГЕРБ Ева Майдел, която има информационен офис във Велико Търново, по време на срещи с предприемачи в Свищов, съобщиха от пресцентъра на партията.  \"Това, което обаче ние трябва да направим, е още в по-голяма степен да улесним бизнеса и предприемачите в България за достъп до европейско финансиране и до възможности за достигане на нови пазари за българските стоки и услуги. Да създаваме условията за обучение, финасиране и развитие на българите в страната, като така задържим младите и конкурентоспособни хора в България близо до своите роднини и приятели, и едновременно с това да създаваме ефективен производствен капацитет, защото това е единствената гаранция за устойчив икономически растеж. Затова се срещаме и слушаме редовно бизнеса в цялата страна,\" каза още Майдел.  \"Работих за привличането на близо 800 млн. евро за българския бизнес по Плана Юнкер и за откриването у нас на първото звено за помощ при еврофинансиране. Работих по премахването на ограниченията в единния цифров пазар в Европа, което от една страна ни поставя в равно положение с останалите потребители в Европа, от друга това е условие за развиване на истински бизнес в европейския интернет, в който няма граници,\" допълни Ева Майдел, която организира и подкрепя редица инициативи в област Велико Търново.   ", "date": "2019.05.15", "title": "Ева Майдел в Свищов: Всеки глас за ГЕРБ е глас в полза на развитието на бизнеса и работните места "}
{"url": "http://epicenter.bg/article/Lilyana-Pavlova--Rabotim-za-poveche-evropeyska-podkrepa-za-grazhdanite-i-po-malko-regulatsii-za-biznesa-/183009/2/48", "text": "  Работим за повече европейска подкрепа за гражданите и по-малко регулации за бизнеса в ЕС, защото Европа е на хората и трябва да бъде максимално близо до тях. Това заяви кандидатът за член на Европейския парламент от листата на ГЕРБ и СДС и варненски народен представител Лиляна Павлова в приветствието си към участниците в конференцията „Моята Европейска община”, съобщиха от пресцентъра на ГЕРБ.  В събитието, което се провежда в Аксаково, се включиха гости от Италия, Словения, Португалия. Съвместно с българските общини Аксаково и Дългопол те осъществяват проект по програма „Европа на гражданите” към Европейската комисия. В рамките на последователно реализираните през годините проекти е създадена партньорска мрежа, в която вече участват 12 града от Европа.  „Това е Европа, която ни обединява. Неслучайно и първото Българско председателство на Съвета на ЕС се проведе под мотото „Съединението прави силата”. За да е стабилна и сигурна, за да е просперираща Европа, не трябва да се делим на богати и бедни, на малки и големи, на Север и Юг, нито пък на Изток и Запад. Важно е да сме обединени, да насърчаваме успешните партньорства, които допринасят за развитието на обществото и населените места, за обмен на добри практики”, коментира Павлова, която оглавяваше министерството, отговарящо за европредседателството ни.  По думите й през новия мандат Европейският парламент трябва да направи така, че еврофондовете да бъдат още по-достъпни, за да могат още повече хора и населени места да получат подкрепа чрез тях.  Лиляна Павлова поздрави кметовете на Аксаково и Дългопол – инж. Атанас Стоилов и Георги Георгиев за усилията, които полагат за привличането на евросредства. С европейската солидарност, с активната местна власт и с подкрепата на правителството се постигат резултатите, които всички европейски граждани очакват, изтъкна кандидатът за евродепутат. Тя пожела на участниците във форума да пазят ценностите и културното многообразие в ЕС.  „Защото обединена Европа е визия за просперитет и сигурност, но не трябва да забравяме кои сме и да съхраняваме традициите и културата си”, заключи Лиляна Павлова.  ", "date": "2019.05.15", "title": "Лиляна Павлова: Работим за повече европейска подкрепа за гражданите и по-малко регулации за бизнеса "}
{"url": "http://epicenter.bg/article/Uilyam-i-Keyt-sa-posetili-novorodeniya-si-plemennik/182986/10/99", "text": "Принц Уилям и съпругата му, херцогинята на Кембридж Катрин, са посетили новородения си племенник Арчи Харисън Маунтбатън-Уиндзор - първородният син на принц Хари и херцогинята на Съсекс Меган, пише в. \"Дейли експрес\".   Херцозите на Кембридж са посетили херцозите на Съсекс и новородения им син в резиденцията им Фрогмор хаус в Уиндзор във вторник следобед, след завръщането на принц Хари от Оксфорд.  Трите деца на принц Уилям и херцогинята на Кембридж Катрин не са придружавали родителите. Говори се обаче, че принц Джордж, принцеса Шарлот и принц Луи с нетърпение очакват момента, когато ще се запознаят със своя братовчед.  Междувременно изданието съобщи, че по време на един от ангажиментите си в Оксфорд - посещение на детска болница, принц Хари не е скрил радостта от новата си роля на баща. Разговаряйки с родители, гордият татко е споделил, че свиква с бащинството и вече не може да си представи живота без своя син.   Източник: Нова.тв", "date": "2019.05.15", "title": "Уилям и Кейт са посетили новородения си племенник"}
{"url": "http://epicenter.bg/article/Italianskata-zvezda-Titsiana-Roka---s-toalet-na-Sofiya-Borisova-na-cherveniya-kilim-v-Kan/183021/10/0", "text": "Тазгодишният кинофестивал в Кан бе бляскаво открит и в дните до 24-ти май ще фокусира вниманието не само върху кинолентите,  участващи в надпреварата за големия трофей-наградата Златна палма,а и върху всички звезди. Те по традиция  дефилират по легендарния червен килим на стълбите пред Фестивалния комплекс на булевард Кроазет.   Широко обсъждани и следени,както обикновеновено, са не само представените в програмата филми,а и начинът,по който изглеждат звездите.И ако във фестивалната програма няма включен наш филм,то на червения килим България в лицето на София Борисова триумфира за втора поредна година.   Известната италианска актриса и продуцент Тициана Рока отново избра рокля на най-титулуваната българска дизайнерка, за да блесне на откриването.След като бе отличена през 2017 година като една от най-стилните звезди на наградите БАФТА в Лондон, облечена в рокля висша мода на София Борисова и бе ослепителна на миналогодишното издание на фестивала в Кан, тази година Тициана Рока отново се довери за визията си на собственичката на Романтика фешън.   Роклята, която избра италианската звезда е от линията Limited Edition,изработена от черна дантела -висша мода с бродирани 3D  цветя,обшита с черни кристали,издаде дизайнерката.Горната част на тоалета е корсетна,за да подчертае женствените форми на Тициана,а долната е многопластова пола в омбре-чернобежов цвят.", "date": "2019.05.15", "title": "Италианската звезда Тициана Рока – с тоалет на София Борисова на червения килим в Кан"}
{"url": "http://epicenter.bg/article/-quot-Otmastitelite--Krayat-quot--i--quot-Igra-na-tronove-quot--vodyat-po-nominatsii-za-Filmovite-nagradi-na-MTV/183030/10/99", "text": "Супергеройската продукция \"Отмъстителите: Краят\", фентъзи сериалът \"Игра на тронове\" и документалната лента \"РБГ\" за Рут Бейдър Гинсбърг имат по четири номинации за Филмовите и ТВ награди на MTV.     \"Отмъстителите: Краят\" ще се съревновава за приза за \"Най-добър филм\" с \"Черен в клана\", \"Спайдърмен: В Спайди-вселената\", \"Един нов кошмар\" (\"Us\"), \"На всички момчета, които съм обичала преди \". Сред останалите номинации за продукцията са за Робърт Дауни-младши (\"Най-добър герой\" като Железния човек) и Джош Бролин (\"Най-добър злодей\" като Танос).   Сред номинациите за \"Игра на тронове\" са за \"Най-добро телевизионно шоу\", \"Най-добро изпълнение в телевизионно шоу\" (Емилия Кларк като Денерис Таргариен) и \"Най-добър герой\" (Мейзи Уилямс като Аря Старк).   \"РБГ\" за съдийката от Върховния съд на САЩ Рут Бейдър Гинсбърг - изявена феминистка, бореща се за равноправие между половете, ще се съревновава за приза за документален филм. Сред номинациите за продукцията са също за \"Най-добър екранен бой\" (Рут Бейдър Гинсбърг срещу неравноправието) и за \"Действителен герой\" (Рут Бейдър Гинсбърг).   Освен \"Игра на тронове\" за \"Най-добро телевизионно шоу\" са номинирани \"Big Mouth\" (\"Голямата уста\"), \"Ривърдейл\", \"The Haunting of Hill House\" (\"Призраци в къщата на хълма\") и \"Schitt's Creek\".   Филмовите и телевизионни награди на MTV ще бъдат раздадени на 17 юни на церемония в Санта Моника, Калифорния. Водещ на шоуто ще бъде Закари Леви, който е номиниран в категориите за \"Най-добър герой\" и за \"Най-добро комедийно изпълнение\" за \"Шазам!\".   С номинации за \"Най-добро изпълнение във филм\" са Амандла Стенбърг за \"Омразата, която сееш\", Лейди Гага за \"Роди се звезда\", Лупита Нионго за \"Един нов кошмар\" (\"Us\"), Рами Малек за \"Бохемска рапсодия\" и Сандра Бълок за \"Кутия за птици\". \r\n \r\n \r\n \r\n", "date": "2019.05.15", "title": "\"Отмъстителите: Краят\" и \"Игра на тронове\" водят по номинации за Филмовите награди на MTV"}
{"url": "http://epicenter.bg/article/Advokatat-na-Sushi-sled-izslushvaneto--Pulev-opita-da-otmasti-na-Dzheni--Tova-e-seriozno-prestaplenie-/182946/8/0", "text": "Кубрат Пулев заяви на изслушването, че заради удар по главата е целунал клиентката ми. Това значи ли, че всеки път когато някой бъде удрян по време на мач трябва да целува репортери. Това попита адвокатката на целунатата от Кобрата Джени Суши Глория Олред пред репортер на Нова телевизия.  \"Освен целувката ме хвана за задните части и се засмя\", допълни Джени Суши след изслушването.  \"Това е сериозно, Кубрат Пулев опита да отмъсти на Джени. Това е престъпление, това е сексуален тормоз\", заяви още Олред.  \"Бях емоционален, действието ми беше нормално. Трябваше да бъдат допуснати въпроси относно афтърпартито, на което Джени Суши присъства. Това бяха част от истините. Аз и се извиних и си осъзнах грешката. Не смятам, че ще се стигне до даване на пари. Искат да ми спрат правата, но на какво основание\", попита Кобрата.  \"Няма да се извинявам, докато решат да ми повярват. Няма и да им падна на колене, все пак и аз имам достойнство\", завърши Кубрат Пулев.", "date": "2019.05.15", "title": "Адвокатът на Суши след изслушването: Пулев опита да отмъсти на Джени! Това е сериозно престъпление!"}
{"url": "http://epicenter.bg/article/Ima-i-dobra-novina-za-Kobrata--Komisiyata-v-Kaliforniya-othvarli-zhalbata-na-Dinu/182991/8/0", "text": "6-месечното спиране на боксовия лиценз на Кубрат Пулев в Калифорния заради целунатата репортерка Джени Равало не бе единственото решение, взето на вчерашното заседание на Спортната комисия на щата Калифорния.  Пета точка в дневния ред бе и друга жалба срещу Кобрата - от румънския боксьор Богдан Дину. От неговия щаб поискаха да бъде обявена за невалидна победата с нокаут на българина над Дину заради забранен удар на мача им на 23 март.  Добрата новина за Кобрата бе, че Комисията потвърди неговата победа над Дину и остави без последствия жалбата на мениджъра на румънския му съперник - за дисквалификация на Пулев или техническо равенство.  Кубрат Пулев няма право да се боксира в САЩ до 23 септември, когато се очаква да си възстанови лиценза за Щатите.", "date": "2019.05.15", "title": "Добра новина за Кобрата: Комисията в Калифорния отхвърли жалбата на Дину"}
{"url": "http://epicenter.bg/article/Bez-iznenadi--Levski-ofitsialno-obyavi-Petar-Hubchev/183023/8/0", "text": "Петър Хубчев е новият старши треньор на Левски. Наставникът подписа своя договор, който е за срок от две години с опция за удължаване с още една година и влиза в сила с началото на подготовката за новия сезон. Петър Хубчев ще работи на стадион \"Виваком Арена Георги Аспарухов\" заедно със своя треньорски щаб, с който работи начело на националния отбор на България. Допълнително ще бъде уточнено кога ще се състои и официалното представяне на Петър Хубчев като старши треньор на Левски.   Източник: Канал 3", "date": "2019.05.15", "title": "Без изненади: Левски официално обяви Петър Хубчев"}
{"url": "http://epicenter.bg/article/EK-otreche--che-sa-ni-spreli-finansirane-po-evrofondovete/182937/7/0", "text": "Европейската комисия отрече информация на БСП, че е спряла проект за изграждане на инсталация за комбинирано производство на енергия в София с оползотворяване на RDF отпадък, съобщи БНР. Говорителят на Комисията по въпросите на регионалната политика Кристиян Шпар заяви, че е получена молба за третата фаза на системата и в момента изготвя оценката си. „Комисията ще излезе с решение по проекта, след като приключи оценката. На този етап не е спирано финансирането от еврофондовете“, уточнява Шпар. Припомняме, че председателят на БСП-София Калоян Паргов заяви, че ЕК е спряла проекта на Столична община за финансиране на съоръжението.", "date": "2019.05.15", "title": "ЕК отрече, че са ни спрели финансиране по еврофондовете"}
{"url": "http://epicenter.bg/article/Vladimir-Putin-nakara-Maykal-Pompeo-da-go-chaka-tri-chasa-/182949/7/97", "text": "Владимир Путин накара Майкъл Помпео, който пристигна по указанията на Тръмп за възстановяване на руско-американския диалог да го чака три часа, пише руският вестник “Московский комсомолец“, цитиран от Агенция \"Фокус\".  Срещата в Сочи започна три часа след уговореното време, тъй като руският президент реши да посети област Астрахан в същия ден и излезе от графика. Външният министър Сергей Лавров трябваше да положи много усилия, за да не се почувства госта обиден.  Но, честно казано, Помпео не може да се оплаква: Путин все пак само закъсня, а Доналд Тръмп два пъти анулира вече подготвените срещи. Като цяло – каквото повикало, такова се обадило, пише изданието.  На сутринта представители на Кремъл упорито се преструваха, че срещата с Помпео е \"просто част от програмата\" за Владимир Путин. И той изобщо не мисли за нея. \"Основните разговори ще бъдат между държавния секретар на САЩ и Сергей Лавров. А Путин ще приеме Помпео в малък прозорец, който той откри в натоварения си график\", обясниха те.  Целият ден бе прекаран от държавния глава в Ахтюбинск, полетът до който от Сочи отнема около час и половина в едната посока. Там, според Дмитрий Песков, президентът имаше предварително планирана голяма програма, включително посещение в центъра за полетни изпитания на Министерството на отбраната, среща за развитието на Астраханската област и среща с губернатора.  На захода към Ахтюбинск Путин беше ескортиран от шест изтребителя от пето поколение - СУ-57. Бяха му показани последните хиперзвукови ракети „Кинжал“, които, както уверяват разработчиците, нямат аналози в света и могат лесно да преодолеят всички съществуващи системи за противовъздушна и противоракетна отбрана.  Журналистите, разбира се, подозират, че всичко това е с причина. А чрез преднамерено инспектиране на най-новите оръжия, Владимир Путин ясно се надява да изпрати някакъв сигнал на американския гост, който го чака в Сочи. Но Дмитрий Песков категорично отхвърли подобни предположения. \"Президентът не изпраща послание до някого, а се занимава с въпросите на военно-промишления комплекс\", каза той. \"Няма нужда да се изграждат теории за конспирация\". Въпреки това остава фактът, че пътуването на Путин до фабриката за военни самолети в Казан в понеделник е много по-малко театрално от днешното посещение на комплекса Ахтюбинск.  Когато Сергей Лавров и Майк Помпео завършваха преговорите си в Сочи (между другото, които продължиха около три часа), Владимир Путин започна да обсъжда проблемите на развитието на пристанището Оля, перспективите за създаване на специална икономическа зона в Каспийско море и други неотложни проблеми на Астраханската област в Ахтюбинск. И за срещата си с Помпео, първоначално насрочено за 18.00, разбира се, нямаше време. Руските дипломати трябваше спешно да внесат корекции в програмата: пресконференцията на руския външен министър и държавния секретар на САЩ бе взето решение да се проведе не след срещата с Путин, а преди нея, за да не изглежда чакането твърдо дълго.  Тези перипетии и свързаните с тях нерви, очевидно, не по най-добрия начин повлияха на Сергей Лавров. Поне на пресконференцията руският министър се появи с яркочервено лице, което, разбира се, можеше да се дължи на сочински тен. Но той очевидно не е имал време да отиде на плажа в понеделник или вторник. Според Лавров разговорът с Помпео се оказа откровен и полезен: въпреки продължаващите разногласия, и двете страни проявяват интерес към нормализиране на диалога и възстановяване на вече замразени комуникационни канали. Създаването на експертни и бизнес съвети на Руската федерация-САЩ отново беше на дневен ред, нещо за което напразно се опитваха да преговарят с Рекс Тилърсън.  Надеждата, че този път всичко ще се получи, се дава от публикуването на доклада на специалния прокурор Мюлер, който, както знаете, не е открил нищо престъпно в отношенията между Тръмп и Москва. \"Надяваме се, че страстите в чужбина ще отшумят и най-накрая ще можем да продължим напред в установяването на по-конструктивен и професионален диалог между Русия и Съединените щати\", каза Лавров, отбелязвайки, че е дал на Помпео \"меморандум\" със специфични предложения от Москва.  Както се очакваше, ръководителите на дипломатическите ведомства в продължение на три часа обсъждаха впечатляващ кръг от теми, но очевидно не намериха конкретни допирни точки. Помпео каза, че е дошло времето президентът на Венецуела Николас Мадуро да напусне, за да сложи край на страданията на народа на Венецуела, а Русия, според САЩ, трябва да спре да подкрепя престъпния режим. Лавров отговори, че съдбата на Мадуро е дело на жителите на Венецуела и на никой друг. \"Демокрацията не се създава със сила\", подчерта той, напомняйки за подобни американски експерименти в Либия и Ирак.  Според Помпео Вашингтон ще продължи да оказва натиск върху Иран и ще обясни на европейските партньори всички рискове, свързани с желанието им да запазят ядрената сделка. Съединените щати не искат война с Техеран, но ще бъдат принудени да отговорят, ако има заплаха за американците в Сирия. Позицията на Русия, както знаем, е точно обратната. Москва не вижда никакви рискове при запазването на ядрената сделка. По-скоро обратното. А в Сирия Русия смята иранците за съюзници, а не за врагове.  Докосвайки се до украинската тема, Лавров отново заяви, че няма алтернатива на споразуменията от Минск. В същото време Помпео призова руските власти да „помогнат” на новата власт в Украйна, за да намерят изход от кризата и да освободят украинските моряци, задържани след инцидента в Керченския пролив.  Също така остава неясна съдбата на договора за мерките за по-нататъшно намаляване и ограничаване на стратегическите офанзивни оръжия (СТАРТ), които Кремъл се стреми да продължи за нов срок. Американският външен министър каза, че сега става дума за разширяване на диалога за осигуряване на стратегическа стабилност. \"Искаме да направим всичко, за да може Китай да участва в тези преговори\", подчерта Помпео.  С такъв противоречив багаж външните министри на Русия и САЩ пристигнаха в 20:00 часа в президентската резиденция в \"Бочаров ручей\". Трябва се отбележи, че Владимир Путин, осъзнавайки, че е закъснял „безбожно“, все пак е намалил престоя си на астраханска земя - по-специално, отменяйки срещата с местния губернатор. Това обаче не помогна много на Майк Помпео - той прекара повече от час в нетърпение да чака в резиденцията. Макар че имаше възможност отново да \"свери часовника\", както казват дипломатите, с други поканени - Юрий Ушаков, помощник на Путин за международни отношения и Сергей Наришкин, ръководител на Службата за външно разузнаване.  В началото на срещата Владимир Путин каза, че според него сега са се появили условия за възстановяване на руско-американските отношения. В това той е бил убеден от неотдавнашното обаждане на президента Тръмп и докладът на специалния прокурор Мюлер. \"Въпреки цялата екзотика на работата на неговата комисия, ние трябва да му отдадем дължимото: като цяло той проведе обективно разследване и потвърди липсата на всякакви следи и всякакви тайни споразумения между Русия и сегашната администрация, които първоначално сме характеризирали като пълна глупост\", подчерта той.  \"Много бих искал посещението ви като държавен секретар да благоприятства нашите двустранни отношения и да допринесе за тяхното развитие\", каза Путин, обръщайки се към Помпео.  Държавният секретар потвърди в отговор, че въпреки останалите разногласия Русия и Съединените щати могат да работят продуктивно и да си сътрудничат. С това съобщение той е изпратен в Сочи от Доналд Тръмп. \"Можем да си сътрудничим за Северна Корея, за Афганистан и по други въпроси. И също така да говорим за стратегически диалог, така че целият свят да се възползва от това\", предложи Помпео.  ", "date": "2019.05.15", "title": "Владимир Путин накара Майкъл Помпео да го чака три часа "}
{"url": "http://epicenter.bg/article/Snyag-vali-v-Sarbiya--vsichki-sluzhbi-gotovi-za-reagirane-/182952/7/51", "text": "На територията на цяла Сърбия продължава да вали дъжд, а в отделни райони като Златибор, Копаоник и Сйенци и сняг. Всички служби са в готовност за реагиране, съобщиха от Сектора за извънредни ситуации, предава Канал 3.  Републиканският метеорологичен институт съобщи, че до края на деня валежите ще стигнат до 40-60 литра на кв. м. Кметът на Белград Зоран Радойчич заяви, че \"няма място за паника\".  През последните дни по-голямата част от Хърватия бе обхваната от обилни валежи и силни ветрове. В столицата Загреб настъпи истински хаос поради обилните валежи Силните ветрове свалиха и изкорениха електрически стълбове, билбордове, покриви. Няколко души бяха ранени.  В Босна и Херцеговина най-много пострада територията на Република Сръбска, където много реки напуснаха коритата си и доведоха до наводнения. Много къщи бяха наводнени, а част от пътищата, включително и магистрални отсечки затворени за движение. Само в Приедор бяха наводнени над 200 къщи. В много части на републиката бе обявено извънредно положение.  ", "date": "2019.05.15", "title": "Сняг вали в Сърбия, всички служби готови за реагиране "}
{"url": "http://epicenter.bg/article/Amerikanskiyat-shtat-Alabama-zabrani-abortite/182957/7/0", "text": "  Щтатският сенат одобри закона с 25 гласа, отхвърляйки разрешаването на аборти в случаи на изнасилване или кръвосмешение.   Сега законът ще отиде в ръцете на републиканския губернатор Кей Айви. Тя не е потвърдила дали ще го подпише, но се смята за силен противник на абортите, съобщи Би Би Си.   Националната организация на жените нарече забраната \"неконституционна\" и заяви, че това е \" .   Стейси Фокс от гражданската организация за планирано родителство нарече решението на сенаторите  .   В изявление тя каза, че политиците от Алабама   ", "date": "2019.05.15", "title": "Американският щат Алабама забрани абортите"}
{"url": "http://epicenter.bg/article/Otkriha-tayna-staya-pod-dvoretsa-na-Neron-v-Rim/182962/7/0", "text": "По време на реставрацията на двореца на римския император Нерон археолозите открили тайна стая, украсена с различни стенописи.   Подземната зала е наречена \"стая на Сфинкса\" заради изображение на това митично създание, открито върху една от стените му. Освен това, изследователите са открили изображения на танцуващи кентаври, птици, водни създания, както и рисунка на воин с лък, меч и щит, който се бори с пантера.   Стаята е открита съвсем случайно по време на реставрационните работи в двореца Нерон, известен още като \"Златният дом\". По-голямата част от подземното пространство все още е пълно с кал, която покрива стените и вероятно други стенописи. В същото време цялостното почистване на помещението в момента не се планирано поради риска от нестабилност в останалата част на комплекса.   \"Златният дом\" на Нерон е дворцово-парков комплекс в Рим. След смъртта на император Нерон през 68 г., незавършеният дворец е изоставен. По-късно комплексът изгаря, а на територията му са изградени обществени сгради.   Източник: Канал 3", "date": "2019.05.15", "title": "Откриха тайна стая под двореца на Нерон в Рим"}
{"url": "http://epicenter.bg/article/V-gratskiya-parlament-glasuvat-namalyavane-na-danatsi-i-tseni-na-hranitelnite-stoki-/182979/7/51", "text": "Гръцкият парламент ще проведе важно гласуване за намаляване на данъци и цени на хранителните стоки, предаде БНР.  Опозицията определи мерките като \"предизборни подаръци на Ципрас\", но подкрепя социалните облекчения.  Приключиха дебатите по проектозакона на правителството за намаляване на данъци и цените на хранителните стоки. Голяма част от депутатите от опозицията заявиха, че ще подкрепят мерките въпреки политическите различия със СИРИЗА.  Пакетът от мерки включва 13-а пенсия за хората с ниски доходи, намаляване на ДДС от 24 на 13% за всички хранителни стоки, както и данъците в сектора на общественото хранене.  Въвежда се разсрочено плащане от 120 вноски за длъжниците към държавата.  Консерваторите поискаха сваляне на ДДС дори за петролните продукти, а социалистите настояват за увеличаване на помощите за отопление и възстановяване на ниските данъци за островите.  Днес съветът на собствениците на вериги от супермаркети съобщи, че след гласуването в парламента магазините са готови незабавно да свалят цените.  ", "date": "2019.05.15", "title": "В гръцкия парламент гласуват намаляване на данъци и цени на хранителните стоки "}
{"url": "http://epicenter.bg/article/Turtsiya-prashta-vtori-sondazhen-korab-do-Kipar--naprezhenieto-raste-/182993/7/0", "text": "Турция обяви, че ще изпрати още един кораб за търсене на петрол край бреговете на Кипър. Зетят на Реджеп Ердоган и министър на финансите на Турция Берат Албайрак каза, че плавателният съд Явуз ще се присъедини към кораба Фатих, който вече е край Кипър, съобщава в. \"Български новини\".  Съобщението дойде ден преди Турция да започне годишното си военноморско учение \"Морски вълк\" в източните части на Средиземно море, Егейско море и Черно море.  Турските  кораби предизвикват напрежение, защото Кипър смята района, в който са предвидено сондажите, за своя изключителна икономическа зона (ИИЗ). Турция твърди, че сондажите са законни и се базират на международното право.  След срещата на министрите на външните работи на страните от ЕС в Брюксел, първият дипломат на Европейския съюз Федерика Могерини призова Турция да се откаже от плановете си. Могерини нарече района, в който иска да работи Турция, „изключителна икономическа зона на Кипър“ и призова Анкара „да се въздържа от подобни незаконни действия“.  Федерика Могерини каза, че ЕС „ще отговори подобаващо“ на всяко нарушение на международното право.  Анкара обаче не се впечатли от позицията на ЕС. Турски официален представител допълнително увеличи напрежението през уикенда, призовавайки Кипър да „си спомни 1974 г.“, визирайки интервенцията на Турция.  „Би било добре за Анастасиадис да си спомни 1974 г. и да я запази свежа в паметта си“, заяви в събота говорителят на управляващата турска Партия на справедливостта и развитието Омер Челик, говорейки за кипърския президент Никос Анастасиадис. По неговите думи, интервенцията през 1974 година е целяла „да защити живота, правата и интересите на турците киприоти“.  Забележката изглежда е отговор на коментар от Анастасиадес по-рано през седмицата, според който сондажите на Турция в ИИЗ на Кипър са равносилни на ново нахлуване на острова.  Челик обясни, че в момента две турски сонди „извършват дейности“ край острова „и нашите военноморски сили ги защитават“. Освен това той разкритикува лидерите на Гърция и Република Кипър, че са подписали съглашения със страни, които имат проблеми с Турция“, очевидно визирайки Израел.  Реториката на турските власти се засили миналата седмица, тъй като кипърските власти заявиха, че преговорите напредват с френско-италианския консорциум Total и ENI за лиценз за проучване на Блок 7 в ИИЗ на Кипър.  Турският президент Реджеп Тайип Ердоган се изказа в четвъртък пред турските кадети, като се позова на „нарастващите опити за нарушаване на нашите права в Източното Средиземноморие и Егейско море“.  „Вие ще дадете стоманен отговор на всяка за плаха дори за инч от нашите граници, но и извън тях“, каза той пред младите военни.  Неговите коментари дойдоха, когато от Европейския съюз изразиха подкрепата си за Кипър в бурния спор с Турция. Председателят на Европейския съвет Доналд Туск заяви, че ЕС „е единен“ зад Кипър, добавяйки, че блокът „очаква Турция да зачита суверенните права“ на държавата-членка.  ", "date": "2019.05.15", "title": "Турция праща втори сондажен кораб до Кипър, напрежението расте "}
{"url": "http://epicenter.bg/article/Ukrayna-vavede-novi-sanktsii-sreshtu-Rusiya-/182996/7/0", "text": "Украйна въведе нови икономически санкции срещу Русия, които предвиждат забрана за доставка на определени групи стоки и налагане на специални мита, предават TACC и Агенция \"Фокус\".  Съответното съобщение направи на заседание на кабинета министър-председателят Владимир Гройсман.  „Това са огледални мерки – ембарго и специални мита за руските товари“, подчерта Гройсман, отбелязвайки, че новите санкции ще засегнат стоки, които „изцяло се произвеждат“ в Украйна, или може да бъдат закупени от алтернативни доставчици.  Първият вицепремиер на Украйна Степан Кубив допълни, че забраните за внос засягат някои видове „промишлени товари, селскостопански и транспортни стоки, минерални торове, шперплат и др.“.  ", "date": "2019.05.15", "title": "Украйна въведе нови санкции срещу Русия "}
{"url": "http://epicenter.bg/article/SASht-izteglyat-diplomaticheskiya-si-personal-ot-Irak-/182997/7/0", "text": "Държавният департамент на САЩ нареди на всички служители да напуснат американското посолство в Багдад и в консулството в Ербил заради напрежението между Вашингтон и Техеран, предава AFP, цитирана от \"Фокус\".  В дипломатическите сгради ще останат само служителите, които отговарят за кризисни ситуации.  Вашингтон усили натиска върху Техеран през последните дни, като обвини Иран в планирането на „предстоящи\" атаки в региона и засили американското военно присъствие в Персийския залив.  ", "date": "2019.05.15", "title": "САЩ изтеглят дипломатическия си персонал от Ирак "}
{"url": "http://epicenter.bg/article/-quot-Nezavisimaya-Gazeta-quot--Borisov-tselenasocheno-ubi-vsichki-balgaro-ruski-energiyni-proekti-/183003/7/0", "text": "\" , пише Бондарев.  За прекъсването на строителството на Южен поток има много специфичен виновник и не трябва да го търсим в Сърбия, пише Никита Бондарев в \"Независимая Газета\", цитирана от \"Факти\".   Никой не допринесе повече за разпадането на Южен поток, отколкото българският премиер Бойко Борисов. С усилията му в България не бяха изпълнени още два съвместни проекта с Русия в областта на енергетиката - АЕЦ Белене и петролопровода Бургас-Александруполис. Три от тези проекти като цяло в експертната общност бяха известни като „големият енергиен шлем“. Всъщност, първото нещо, което направи Борисов, когато встъпи в длъжност на 10 юли 2009 г., бе да поиска от министъра на енергетиката в напускащото социалистическо правителство да прекрати всички преговори и всички съвместни проекти с Русия.   Те разговаряха за доставките на природен газ, петролопровода Бургас-Александруполис, изграждането на българския участък от главния тръбопровод \"Южен поток\" и АЕЦ \"Белене\", както и за подготовката на Български енергиен холдинг (БЕХ) за участие в строителния проект на топло-електроцентрала в столицата на Македония Скопие. Така Борисов изрази намерението си да отмени всички споразумения на предишния кабинет с Русия в областта на енергетиката.  Трябва да се отбележи, че в десетте години от юли 2009 г. настъпиха много промени в българския политически живот, но не и съдбата на „големия енергиен шлем” - всички съвместни енергийни проекти с Русия са зачеркнати или остават замразени, бъдещето на нови проекти е мъгливо.   Разговорите на Бойко Борисов и Владимир Путин в Гданск на 1 септември 2009 г. са много характерни в този смисъл.  Преди десет години Путин обясни на българския си колега значението на руската енергийна политика на Балканите и след това по много емоционален начин формулира своето кредо относно енергийното сътрудничество с българското правителство.   „Всички проекти, които сме разработили досега, са насочени, наред с други неща, към повишаване на статута на България като основен енергиен център в Европа, като основна транзитна страна. По същество, за да се промени геополитическия статус на страната и да се даде възможност да се печелят допълнителни пари от транзит” каза Путин. „Ако по някаква причина българското правителство смята, че даден проект не отговаря на интересите на България, тогава Русия ще реши тези проблеми, но по други начини. И ние ще намерим други възможности за сътрудничество и ще търсим и правим това без никакви проблеми и негодувание, изхождайки от интересите един на друг ”, заяви руският премиер.  Путин каза следното за проекта \"Бургас-Александруполис\": „Говорим за петролопровода от много години. И там са 280 километра. Вече сме изградили петролна система от Източен Сибир до китайската граница, която е 1 500 километра и скоро ще бъде завършена до брега на Тихия океан. И те започнаха само преди две години. А Бургас-Александруполис се обсъжда вече седем години! Просто кажи не, и това е - и затвори темата. Същото се отнася и за други проект” каза Путин.   Записът на срещата на двамата премиери, излъчвани по централните телевизионни канали, дава възможност да се проследи реакцията на Борисов на изявленията на руския му колега - от протокол, дипломатично правилна усмивка до изненада, объркване и дори, може би, страх.   В последвалите години Бойко Борисов продължил да блокира руските проекти и след двугодишна пауза на правителството на Пламен Орешарски се е върнал на власт през ноември 2014 г.   В самото начало на декември същата година Путин изненадващо обяви от Анкара, че ликвидира \"Южен поток\" и започва да строи \"Турски поток\". \"Изключително важно е, че това стана в момент, когато току що бе извършена смяната на правителствата и новият кабинет в София още не беше заработил. Иначе казано, самият факт на завръщането на Борисов на власт бе достатъчен за руската страна, за да сложи кръст на \"Южен поток\", пише авторът. Въпреки това, българското ръководство продължи да държи Бургас-Александруполис в неопределеност (нито да, нито не) в продължение на почти една година, до 11 юни 2010 г., когато по време на среща с посланици на Европейския съюз, Б. Борисов заяви абсолютно неочаквано за закриването на тръбопровода Бургас - Александруполис и АЕЦ Белене.   По-късно обаче Борисов опроверга думите си, като заяви, че съдбата на тръбопровода зависи от доклада на еколозите, чиито резултати са очаквано отрицателни.   Едва на 7 декември 2011 г. последва изявление за окончателното и неотменимо затваряне на петролопровода Бургас-Александруполис. Като причина за изоставянето на строителството се посочва икономическият недостатък на проекта за България и опасността, която се създава за екологията на страната и съответно за туристическата индустрия в България.  На 28 март 2012 г. на заседанието на Народното събрание бе прочетен докладът на вицепремиера и министър на финансите, според който България напуска проекта за изграждане на АЕЦ Белене. Реакторът, вече сглобен от специалисти на \"Росатом\", беше предложен да бъде поставен като 7-ми енергоблок на АЕЦ \"Козлодуй\".   На площадката, подготвена за АЕЦ \"Белене\", беше предложено да се инсталира топлоелектрическа централа. Премиерът Борисов направи коментар по този доклад. Основните причини за закриването на проекта, той нарече огромните разходи, страната не била в състояние да го финансира сама. В допълнение към трудностите, свързани с плащанията по дълга, той спомена хипотетичната възможност за увреждане на атомната електроцентрала по време на земетресение, което ще нанесе големи щети на страната. Предложението на руската страна да поеме финансирането на проекта изцяло върху себе си Бойко Борисов категорично отхвърли.  На 12 октомври 2015 г. българският премиер Бойко Борисов направи изявление, в което призна, че трите най-големи инвестиционни проекта в историята на съвременната България - АЕЦ Белене, петролопровода Бургас-Александруполис, газопровода Южен поток - бяха спрени от решението на българските власти в името на партньорството със САЩ. „Спряхме три големи руски проекта. Спряхме руските самолети, които летяха до Сирия над морето. И ако това не е партньорство, тогава какво?” Борисов попита това членовете на Американската търговска камара. Думите му очевидно бяха вдъхновени от напредъка на проекта „Турски поток“ и стагнацията на „Южен поток“.  Това твърдение съвсем предсказуемо предизвика известен отзвук в руските медии и правителствените среди, по-специално руският външен министър Сергей Лавров отговори на твърденията на Борисов. На фона на това сензационно изявление, България навлезе в период на предстояща неизбежна енергийна криза, свързана с постепенното спиране на реакторите на АЕЦ Козлодуй, които са приключили живота си и липсата на адекватна замяна на капацитета на централата. Сега Борисов просто няма никакъв изход - без руския газ Балканите ще бъдат покрити с екипетски мрак, единственият способ да го получи е да се включи в \"Турски поток\". Днес Бойко Борисов обещава, че трансевропейският клон на \"Турски поток\" през територията на България ще бъде изграден, независимо от това дали САЩ или Европейската комисия ще се намесят. От една страна, на фона на закриването на старата атомна електроцентрала, проекта за газопровод „Набуко“, на който България се надяваше, както и кризата в отношенията между Русия и Украйна, Борисов просто няма друг изход.  От друга страна, Борисов се показа не само като противник, но и целенасочен и последователен ликвидатор, убиец, ако искате, на всички съвместни българо-руски енергийни проекти. Тук не става дума за културно сътрудничество, но дори и там Борисов ще остави след себе си изгоряло поле. Така че всички изявления и инициативи на този човек трябва да се приемат с голяма загриженост.   Някои автори смятат, че продължението на \"Турски поток\" ще е през Гърция, а не през България, но факторът в новата мрежа, която е планирано да мине през Иракски Кюрдистан към преносната инфраструктура на Турция, вече няма да е \"Газпром\", а \"Роснефт\". От \"Независимая газета\" не са съвсем съгласни: \"Този газопровод ще може да задоволи около 6% от годишните нужди на Европа, а това прави българското направление решаващо при избора накъде да продължи \"Турски поток\". ", "date": "2019.05.15", "title": "\"Независимая Газета\": Борисов целенасочено уби всички българо-руски енергийни проекти "}
{"url": "http://epicenter.bg/article/Pravitelstvoto-na-Irak-vze-reshenie-da-kupi-S-400-ot-Rusiya-/183006/7/0", "text": "Правителството на Ирак реши да купи зенитно-ракетни системи (ЗРС) С-400 от Русия, предава ТАСС, цитирана от Агенция \"Фокус\".  Това заяви в сряда посланикът на Ирак в Москва Хайдар Мансур Хади на пресконференция за резултатите от осмото заседание на междуправителствената руско-иракска комисия по търговия, икономическо и научно-техническо сътрудничество, което се състоя в периода 23-25 април в Багдад.  „Що се касае до ЗРС, иракското правителство взе решение. То иска да купи С-400“, заяви той.  С-400 „Триумф“ е руска ЗРС със среден и голям обсег. През ноември 2018 година CNBC, позовавайки се на лица, имащи достъп до американски разузнавателни данни, съобщи, че въпроса за покупка на С-400 са обсъждали Алжир, Виетнам, Египет, Ирак, Катар, Мароко и Саудитска Арабия.  През февруари началникът на пресслужбата на Държавния департамент на САЩ Хедър Науърт заяви за възможна ответна реакция на Вашингтон в случай, че Ирак или друга страна реши да купи руско оръжие.  Припомняме, че заради решението на Турция да закупи руски ЗРК С-400, САЩ спряха действието на договора за доставка на самолети F-35. Острата позиция на американската страна предизвика охлаждане на отношенията между двете страни, а президентът на Турция Ердоган обвини Вашингтон в лицемерие.  ", "date": "2019.05.15", "title": "Правителството на Ирак взе решение да купи С-400 от Русия "}
{"url": "http://epicenter.bg/article/Svaliha-patnik-ot-samolet-zaradi-shega-s-vodka/183014/7/0", "text": "Пътник на „Саутуест Еърлайнс“ бе свален от полет на международното летище в Сакраменто, след като шеговито попитал стюардесата дали водата, която сервира не може да е водка, предаде БГНЕС.   Според изданието полетът на 8 май от Сакраменто, Калифорния до Остин, Тексас през Лос Анджелис, е бил отложен за няколко часа заради проблеми с поддръжката на осветлението и презареждането, когато стюардесите са започнали да раздават вода на пътниците.   \"Той каза нещо като: Трябва да ни раздават водка, задето ги чакахме толкова дълго\", разказва пътника Петър Узелак, позовавайки се на остроумната забележка на неидентифицирания мъж. По разказа на Узелак обаче, стюардесата, която той описва като млада, не се е била впечатлена от шегата. \"Тя дойде и каза нещо като “не мисля, че ми хареса вашата шега“. Тогава жена ми се опита да се намеси, казвайки: „Вижте, ние сме в този самолет от часове“. А стюардесата отвърна \"Е, аз също, така че свиквайте с това\". След което я видях да говори по телефона“, продължава разказа си Узелак.   Няколко от пътниците са се обявили в защита на мъжа, след като самолетът бил върнат обратно на пистата и няколко помощници на шерифа на окръг Сакраменто са се качили на борда, за да го изхвърлят. \"Тогава хората започнаха да крещят и казваха, че този човек не е направил нищо\", разказва свидетелят.   Мъжът не е обвинен в никакво престъпление, но инцидентът подтиква Узелак да подаде жалба срещу „Саутуест“ срещу стюардесата. \"Ако бъдат разгледани записи на инцидента, може би това ще попречи на подобно нещо да се случи отново\", казва той. „Летя от десетилетия и никога не съм виждал нещо подобно“.   От своя страна „Саутуест Еърлайнс“ заявиха, че ще споделят доклада с екипа си за връзки с клиентите. \"Съжаляваме за всеки не толкова положителен опит, който клиентите имат на борда на нашите самолети. Ние обслужваме над 100 милиона клиенти всяка година и се стремим да поддържаме комфорт през цялото време\", заявиха те. ", "date": "2019.05.15", "title": "Свалиха пътник от самолет заради шега с водка"}
{"url": "http://epicenter.bg/article/Erdogan-i-Putin-se-razbraha-skoro-da-saberat-rabotna-grupa-za-Siriya-/183017/7/0", "text": "Президентите на Русия и Турция Владимир Путин и Реджеп Таийп Ердоган се съгласиха, че възможно най-скоро трябва да се проведе заседание на работна група за северозападна Сирия, съобщи турският външен министър Мевлют Чавушоглу в сряда, цитиран от електронното издание на вестник Yeni Safak и Агенция \"Фокус\".  Последната офанзива на сирийската армия и нейните съюзници, подкрепяни от Русия, предизвика бежанска вълна, както твърди ООН.  Чавушоглу каза, че атаките на сирийските правителствени сили са вредни за перспективите за сформиране на комисия под шапката на ООН за изготвяне на нова сирийска конституция.  По-рано министрите на отбраната на Турция и Русия Хулуси Акар и Сергей Шойгу обсъдиха последните събития в северозападната сирийска провинция Идлиб в хода на телефонен разговор, съобщават от турското военно ведомство.  Съгласно изявлението, министрите са обсъдили мерки за намаляне на напрежението в района в рамките на споразумението от Сочи и са говорили за други въпроси, свързани със сигурността в региона.  Настъплението заплашва да отприщи голяма хуманитарна катастрофа, като 180 000 цивилни вече бяха принудени да напуснат домовете си през последните две седмици.  ", "date": "2019.05.15", "title": "Ердоган и Путин се разбраха скоро да съберат работна група за Сирия "}
{"url": "http://epicenter.bg/article/Datski-politik-se-poyavi-v-pornosayt/183020/7/0", "text": "Датчанинът Йоахим Б. Олсен, олимпийски стрелец, станал политик, предизвика коментари, след като качи своя рекламна кампания на популярен порносайт, пише Вести.   Депутатът от Либералния алианс казва на потребителите да гласуват за Jokke (прякор за Йоахим), след като приключат със сърфирането си в сайта.    В пост във Facebook Олсен потвърди, че неконвенционалната кампания наистина е негова. \"Да, аз съм в порносайта\", каза той и добави, че посланието е игриво и се надява да накара хората да се смеят.   \"Половината от интернет е порно. И трябва да сме там, където са гласоподавателите. Според статистиката на бизнеса този сайт има 100 милиона посещения всеки ден, а Дания е 28-ият най-голям източник на трафик. Почти 3/4 от датските потребители са мъже\", казва той. Олимпийският шампион казва, че \"95% от кампанията му е сериозна\", но има място за нещо, което нарича \"забавна функция\". Той призна, че рекламата е предизвикала възмущение сред някои хора, което според него е неизбежно.   Датските избиратели ще се отправят към секциите на 5 юни.", "date": "2019.05.15", "title": "Датски политик се появи в порносайт"}
{"url": "http://epicenter.bg/article/Poetichesko-chetene-na-avtori--vklyucheni-v-antologiyata--Evropa--shte-se-provede-v-Stolichna-biblioteka/182951/6/0", "text": "На  (сряда) от   в Литературния клуб на Столична библиотека ще се проведе поетическо четене на автори, включени в  , съставена от Михаил Неделчев.   Водещ ще бъде Пламен Дойнов, а Петър Чухов и Иван Христов ще изсвирят няколко свои композиции на китара и кавал.   Събитието е част от инициативата „Дни на Европа в Столична библиотека“. ", "date": "2019.05.15", "title": "Поетическо четене на автори, включени в антологията „Европа“ ще се проведе в Столична библиотека"}
{"url": "http://epicenter.bg/article/-quot-Poan-quot--Alen-Delon-i-novite-tsenzori-na-Holivud-/182972/6/0", "text": "Американска петиция протестира срещу Почетната палма, която трябва да бъде връчена в Кан на Ален Делон.    Дава се само на звезди. Ален Делон е една от тях и повече от петдесет години неговите мълниеносни появи на филмовия фестивал в Кан често са пораждали полемика. Никога награждаван на “Кроазет”, със сигурност на 83 години той заслужава тази Почетна палма, която вече бе връчена през 2011 г. на приятеля му Жан-Пол Белмондо. Акьорът няма само приятели в занаята си във Франция, но   и чието невероятно вредно влияние върху артистичния живот можем да измерим днес.  Ако само петицията споменаваше актьора, неговата филмография, таланта му, който в края на краищата може да се обсъжда. След “Басейнът” (1969 г.), “Червеният кръг” (1970 г.) и най-вече прекрасния “Господин Клайн” (1976 г.), на Джоузеф Лоузи, списъкът с филмите, в които е играл Делон през втората половина от кариерата си, има много неудачи, в които актьорът е само смехотворна карикатура на самия себе си.  За да се оспори Почетната палма, която трябва да му бъде връчена в Кан, щеше да бъде достатъчно да се абстрахираме от шедьоври като “Под яркото слънце”, “Роко и неговите братя” или “Гепардът”, да се излъчат отново няколко откъса от “Дума на ченге”, “Преход” или неописуемия “За кожата на един полицай”, режисиран от самия него, и да се зададе въпроса: наистина ли красивото лице Делон е толкова страхотен актьор?  Уви, петицията, пусната в сайта care2, която до този момент е събрала близо 19 хил. подписа, изобщо не говори за кино.  Изровени са и наистина произнесени от Делон фрази за жените или гей двойките, думи, които със сигурност могат да се сметнат за глупави, не много симпатични, много спорни, но които са изречени в една правова държава, в която има свобода на словото. Между другото, думи,  Актьорът е упрекнат също за “домашно насилие”, в което няколко пъти публично го обвиниха синовете му, Ален Фабиен и Антъни Делон. Имало ли е някога подадена жалба, досие, процес? Изобщо, но какво значение има?   няма нищо с истинската справедливост, която се раздава в съда.  В един много хубав текст, публикуван в \"Поан\" през 2018 г., дистрибуторът на филмите на Уди Алън във Франция, Стефан Селерие, се възмущаваше от медийната екзекуция, на която стана жертва режисьорът, изчистен все пак от американското правосъдие по обвиненията в педофилия, отправени срещу него. По онова време няколко актьори, като Ребека Хил и Тимъти Шаламе, се наредиха от страната на обвинителната шайка, “съжалявайки” официално, че са работили с него.   не намира нито едно американско издателство за автобиографичния си проект.  Добре дошли в новия свят… Свят, в който още преди заключенията на разследването за действията на актьора Кевин Спейси, обвинен в сексуална агресия, излизането на филма му по “Нетфликс” бе отменено и той просто бе изтрит от друг филм на Ридли Скот: екзекуция без процес, като по времето на най-мрачния сталинизъм.   “Заради един туит можете да си загубите работата”, оплака се неотдавна Елис на страниците на \"Поан\". \"И в обществото, което се заражда, ще бъде много трудно за творците и като цяло за всички онези, чиято работа е да се изразяват. Защото това общество не се интересува от творците и от това, което искат да изразят: всичко, което е важно сега, е потенциалната болка, която една група може да изпита, ако й кажат нещо, което не може да се казва”…   (Social Justice Warrior), които са особено кръвожадни в Мрежата и прекарват всяка творба през ситото на нейното съответствие с “доброто”, разбирано като отношение към жените и малцинствата.  Така в “Холивуд рипортър” журналистката Морийн Райън   довел според нея до това, че жените - “особено цветнокожите”, уточнява тя - са представени зле в сериала… Сякаш сънуваме.  “Фестивалът в Кан се е заел да защитава многообразието”, туитна още преди началото на петицията срещу Делон Мелиса Силвърщайн, основателка на организацията “Жени и Холивуд”. На което    Може би в Кан ще се опитат да устоят на този кошмар и, в крайна сметка, да говорят за кино?  ", "date": "2019.05.15", "title": "\"Поан\": Ален Делон и новите цензори на Холивуд "}
{"url": "http://epicenter.bg/article/Euforiya-v-Izrael-okolo--quot-Evroviziya-2019-quot--snoshti-stanaha-yasni-parvite-finalisti/183005/6/0", "text": "Песенният конкурс \"Евровизия 2019\" беше открит снощи в Израел. Тази година в него участват представители на 41 страни. Кралицата на попа Мадона ще бъде гост звезда на финала в събота в Тел Авив. Очаква се Мадона да изпълни две песни - един от големите си хитове и парче от предстоящия си нов албум \"Madame X\", който ще излезе на музикалния пазар през юни.   Първите десет участници преминаха полуфинала на \"Евровизия\" в Тел Авив, като седем отпаднаха. Към финала продължават Гърция, Беларус, Сърбия, Кипър, Естония, Чехия, Австралия, Исландия, Сан Марино и Словения. От конкурса отпаднаха представителите на Черна гора, Финландия, Полша, Унгария, Грузия, Португалия, Белгия.   На втория полуфинал в четвъртък ще бъдат избрани още 10 финалисти. Освен тях пет държави и домакинът Израел участват по право във финала.   Източник: БНР", "date": "2019.05.15", "title": "Еуфория в Израел около \"Евровизия 2019\", снощи станаха ясни първите финалисти"}
{"url": "http://epicenter.bg/article/Vasilev--Da-vartim-na-shish-kandidatite-za-Bryuksel--Da-zadadem-nepriyatnite-vaprosi--ot-koito-te-byagat-/182938/11/0", "text": "След по-малко от две седмици трябва да гласуваме за евродепутати. За много хора вотът изглежда безмислен. Ползата за България досега от тези 17 души е спорна. Те не са екип, който се бори и защитава пред Европа българските интереси, а са елементи от разни политически семейства и правят това, което им кажат там. Едни били в ПЕС, други в ЕНП, трети - другаде. Голяма работа! Защо сте в ПЕС - да ни пробутвате джендърщината и мигрантите ли? Или в ЕНП - за да крепим санкциите? Аз не съм чул някое от тези партийни обединения да е излязло с позиция в защита на нашите специфични интереси, да ни е защитило. В една неевропейска страна - Норвегия - се отвличат български деца, направил ли е нещо ЕП? Произнесъл ли се е срещу изборния туризъм от друга неевропейска страна - Турция? Намесил ли се е да пресече корупцията и кражбите на еврофондове, загрижил ли се е как живеят пенсионерите със 100 евро месечно, как България да престане да бъде най-бедната, умиращата, страна с най-корумпирани управници? Приказки много, ползата – невидима!   Затова кампанията е скучна   Едни и същи общи лафове гърмят по всички ефири - единна, социална Европа, многообразие, толерантност, ценности, да поевтинее роумингът, да има повече справедливост, да прегърнем европейските ценности, като че ние изповядваме африкански. Бла, бла, бла. Натруфен, парфюмиран и безсъдържателен език. Как няма Европа да върви към разпад, като се движи с такива кухи фрази, като кандидатите ни заливат с купища глупости и водопади от лъжи. Кой ще повярва - пътниците от Терминал 2 или стрина Марийка с нейните 200 лева пенсия?   Смята ли някой, че тези българи са заинтересовани от биткоина, от нисковъглеродната икономика или от омразата в онлайн пространството. Има ли някой да вярва, че в края на 20 век България започнала от нулата, а сега била много развита, както обяснява Мария Габриел, че еврофондовете били израз на доверието в Борисов, че където има комунизъм няма европейски доходи, както плаши Андрей Ковачев, който освен това иска границите на Балканите да са символични. Нинова е впрегнала всичко най-ужасно и вече отвращава всички ни, паникьосва се същият, иначе благовиден и лустросан персонаж. Ако Нинова е впрегнала и Вас, уважаеми зрители, значи и Вие сте в категорията ‘’ всичко най-ужасно ‘’.   Глупости, глупости, глупости   Но каквата и плява да се лее, евроизборите са много важни, те ще бъдат фактически референдум за или против Борисов, фактически вот на доверие към него. Засега срещите с претендентите продължават. Задавайте им въпроси, от които иначе бягат и се правят на ударени, като ги чуят.   Питайте например Станишев ще гласува ли за или против Истанбулската клоака, но искайте конкретен отговор, да или не, не го оставяйте да се измъква, питайте Мария Габриел и Ева Майдел имат ли и друго гражданство, да или не, и как ще преодолеят конфликта на интереси, ще защитават ли българския интерес, ако той е в противоречие с френския или австрийския, питайте кандидатите на т.нар.   Патриотичен блок във властта защо позволяват летището да отиде в турски ръце. Не можем да спрем концесията, ще кажат. Глупости, захапете ги Вие - обявете, че излизате от правителството и то ще клекне.   Питайте всички ще блокират ли преговорите с Украйна, ако тя забрани изучаването на български език, защо не наложат признаването на кирилицата не като славянска, а като българската азбука в ЕС, защо ЕП мълчи, когато българското правителство се готви да даде летището на столицата на една неевропейска Турция, ще гласуват ли за забрана на дупченето за шистов газ, какво конкретно ще направят за прекратяване на кражбите от еврофондовете и пълното 100 % използване на средствата, предназначени за България, ще наложи ли ЕП санкции на Норвегия за отвличането на български деца от родителите им, живеещи в тази страна-нечленка на ЕС, биха ли гласували за Лаура Кьовеши и т.н.   Въпроси много, има стотици такива, които ще накарат претендентите да проумеят, че българинът започва да осъзнава своите интереси, задавайте им въпросите, не им служете като миманс и фон за снимките, въртете ги на шиш, не се стеснявайте, не се страхувайте!      ", "date": "2019.05.15", "title": "Василев: Да въртим на шиш кандидатите за Брюксел! Да зададем неприятните въпроси, от които те бягат!"}
{"url": "http://epicenter.bg/article/The-National-Interest--SASht-tryabva-da-razmenyat-Venetsuela-za-Ukrayna-/182970/11/33", "text": "Администрацията на Тръмп и нейните войнствени поклонници в САЩ говорят с нарастваща тревога за външна намеса в царящата във Венецуела вътрешнополитическа криза, а освен това обещават да проявят упоритост в противопоставянето с тази „не наша“ намеса. Те твърдят, че Русия, Китай, Куба и „Хизбулла“ подкрепят най-активно оказалото се буквално в обсада правителство на Николас Мадуро. Нещо повече, те твърдят, ако не е била помощта отвън, особено от страна на Русия и Куба, борещите се за демокрация опозиционни сили вече щяха да са принудили Мадуро да се откаже от властта. Когато на 30 април в Каракас избухнаха антиправителствени демонстрации, държавният секретар Майк Помпео заяви, че Мадуро вече е бил готов да се качи на самолета и да избяга в Хавана, но е променил решението си по настояване на руснаците, пише американското списание The National Interest в материал, представен от Агенция \"Фокус\" без редакторска намеса.  По всичко личи, че американските ръководители преувеличават мащабите на руската намеса. Ако разгледаме безкомпромисните действия на Мадуро по време на всички антиправителствени демонстрации, то изказванията, че е готов да избяга от страната изглеждат неправдоподобни. Предаността на венецуелските военни към Мадуро засега е непоколебима и той продължава да има подкрепата на лявото гражданско опълчение. Тези фактори изиграха много по-голяма роля за запазването на властта в ръцете на Мадуро, отколкото Русия (или която и да е друга държава).  Въпреки това, Русия определено се намесва в неспокойната политика на Венецуела. Москва оказва съществена финансова подкрепа на правителството на Мадуро, а освен това Кремъл дава сериозна военна помощ. През декември 2018 година Русия изпрати във Венецуела два стратегически бомбардировача, които могат да носят на борда ядрено оръжие, а през март тя изпрати там 200 свои военнослужещи, за да укрепи и модернизира противовъздушната отбрана на Каракас. Очевидно в страната има и стотици руски наемници, които помагат на силите за сигурност на Мадуро да се противопоставят на противниците на режима. Венецуелският външен министър допълнително повиши безпокойството и недоволството на Вашингтон, като заяви, че участието на руските военни в делата на страната му може дори да се увеличи.  От момента на провъзгласяването на доктрината Монро през 20-те години на XIX век, САЩ настояват на необходимостта да поставят в сферата на влиянието си Западното полукълбо. Руската политика във Венецуела представлява директно предизвикателство към тази доктрина и американското ръководство трябва да покаже недвусмислено, че продължаването на тези действия ще окаже рязко отрицателно въздействие на двустранните отношения. Струва си да припомним кубинския пример: правителство в Хавана беше военно-политически сателит на външни сили в продължения на десетилетия, въпреки че доктрината Монро цели да не допуска именно такива ситуации в Западното полукълбо. САЩ нямат права и основания да диктуват вътрешното устройство на Венецуела, но би било неблагоразумно от страна на Вашингтон да се съгласи със съществуването на втора враждебна държава-сателит на външни сили.  Администрацията на Тръмп трябва да поиска от Русия уважително отношение към доктрината Монро, за да ограничи Москва връзките си с Венецуела до нормални дипломатически и икономически отношения. В същото време, е крайно важно американските официални лица да признаят факта, че САЩ и техните съюзници в НАТО демонстрират презрение към руската сфера на влияние и даже към ключовата за сигурността на Русия зона в Източна Европа.  Списъкът от пагубни провокации на Вашингтон в този регион е много дълъг. С активната подкрепа и одобрението на САЩ, НАТО непрекъснато разширява границите си в източно направление, достигайки западните граници на Руската Феде3рация и даже включвайки в себе си трите прибалтийски републики, които са влизали в царска Русия и в Съветския Съюз. Започвайки от Джордж Буш-младши, Вашингтон призовава НАТО да се разшири още по-повече с включването на Грузия и Украйна. САЩ и техните съюзници увеличиха значително числеността на войските си в Източна Европа и Черно море и започнаха да правят военни учения там много по-често. Администрацията на Барак Обама се намеси безцеремонно във вътрешните работи на Украйна през 2014 година, за да лиши от власт демократически избраното проруско правителство и да постави на негово място прозападен режим. Оттогава Вашингтон практически превърна Украйна в свой военен съюзник. Той провежда маневри с украинската армия, а освен това доставя голямо количество оръжия на Киев.  Намесата на Москва в делата на Венецуела, поне отчасти, има за цел да върне на Вашингтон за провокативната интервенционна политика в Източна Европа със същата монета. Следователно, съществуват предпоставки за постигане на разумно споразумение, предвиждащо необходимата сдържаност от двете страни. Американските лидери трябва да информират руските власти, че са готови да се откажат от опитите си да включат Украйна и Грузия в НАТО и да преустановят всички военни връзки с Киев и Тбилиси, включително снабдяването с оръжия и съвместни учения. Вашингтон трябва също да прекрати практиката си да изпраща войски, самолети и кораби в Източна Европа и Черно море на \"ротационна основа\". С други думи, САЩ трябва да са готови да уважават руската сфера на влияние в този регион.  Като компенсация администрацията на Тръмп би трябвало да поиска от Москва значително намаляване на „участието“ в делата на Венецуела и Куба. Администрацията трябва също да каже на Кремъл, че трябва да спре все по-големите си заигравки с лявото правителство на Никарагуа. По-специално, като част от това отстъпление, Русия ще трябва да спре да подсилва военното си присъствие в цялото Западно полукълбо.  За да направят такова предложение, американските политически лидери ще трябва да покажат повече реализъм. Сферите на влияние винаги са играли важна роля в международните отношения и въпреки изказванията на видни представители на американската външнополитическа общност (относно неморалността на сферите на влияние и тяхното премахване след края на Студената война), те продължават да играят такава роля днес.  Всички велики сили се стремят да наложат волята си на непосредствената си географска среда и за да се избегнат излишни конфликти, тази реалност трябва да бъде призната и третирана с уважение. Последните американски администрации нарушават този важен принцип и тяхното поведение предизвиква опозиция и ответни мерки, което води до нарастване на международното напрежение. Администрацията на Тръмп може да промени тази тенденция, като настоява Русия да се подчини на доктрината на Монро и да отхвърли съветите на ястребите, които смятат, че Съединените щати могат и трябва да затвърдят своето господстващо влияние в Украйна и други източноевропейски страни.  Би било целесъобразно от страна на американските ръководители да предложат такава сделка – и по-добре рано, отколкото късно, коментира The National Interest.  ", "date": "2019.05.15", "title": "The National Interest: САЩ трябва да разменят Венецуела за Украйна "}
{"url": "http://epicenter.bg/article/Kaloyan-Metodiev--Evroizborite-mogat-da-sa-okazhat-malak-Rubikon-za-Balgariya/182969/11/34", "text": "Калоян Методиев: Евроизборите могат да са окажат малък Рубикон за България, след който да тръгне лавинообразна топка от промени и през парламентарни, и през местни избори да ни начертае новата карта на партийната и политическата система в държавата          - Мисля, че по-скоро няма да донесе позитив. Има едно правило в политиката, че коне не се сменят, преди да се мине реката, мисля, че сме в средата на реката, предвид това, че приближаваме края на кампанията. В този смисъл подобен ход е доста рисков. При „Борисов 1“ подобни смени бяха символ на сила и контрол, докато струва ми се при „Борисов 3“ лавината от оставки през последните две години са по-скоро израз на спасяване на властта на всяка цена.     - Ами предвид заканата на Борисов, че ще действа брутално след изборите, предполагам, че това включва не само партията, за която няма съмнение, че ще бъде прочиствана, но и правителството. При всички случаи каквото и да стане на тези избори, на 27-и сутринта ще сме в нова политическа ситуация, с политически трупове, размествания, партийни промени. Така че отговорът на вашия въпрос е: да.     - Епидемията ще обхване целия политически спектър. Напрежението е прекалено голямо в партийната система, прекалено много субектите, които се борят за влизане в Европарламента, то е и за оцеляване на правителството, така че това ще засегне както ГЕРБ, така и БСП, да не говорим пък за националистическите формации, които 5-6 се борят за едно ограничено пространство, плюс по-малки формации. Така че това нещо ще обхване абсолютно всички и според мен загубилите ще са голям брой този път. Защото местата в Европарламента са ограничени, те са едва 17, а залогът на тези избори е много голям и мина вече отвъд едни обикновени европейски избори. Залогът тук в момента е реално бъдещето на страната в следващите месеци, да не кажа години.     - Да. Безспорно темата доминира в предизборната кампания. Тя е вътрешна, говори се за корупцията, която е обхванала държавата, и изчистването на тази корупция минава само през радикални промени. Тъй като се започнаха да се разкриват мащабите на това явление, което е обхванало тялото на държавата, смятам, че това ще доведе до сътресенията, за които говорим и които вече са необратими.     - Мисля, че е случайно и няма връзка между двете неща. То дори е подготвено вчера според мен, защото сутринта беше просто пуснато до медиите. Интересно е обръщението в него, защото той иска прошка, очевидно има някакъв проблем или вътре в партията, защото говори за помирение. Което е нов момент в тази предизборна кампания. Очевидно и в ДПС са почнали някакви вътрешни процеси.     - Дори и може и парламентарните според мен да са преди местните. Не е изключено при тази ситуация, която има в момента в държавата. И на мен ми направи впечатление това изречение – местни и парламентарни, по начина, по който са подредени. Но според мен формата може и да е на обратно.     - Да, послания винаги има кодирани в неговите обръщения, но да не надценяваме и неговите възможности като политически прогностик и като фактор в политиката. Защото виждате, че текат и много по-мащабни и геополитически процеси, които влияят върху българската политика, и вътре в самата наша партийна система. А и както казахме в предходния въпрос, очевидно и в ДПС вътре текат определени процеси, които го карат да се обърне за първи път с толкова сериозно внимание и с такава загриженост вътре към собствената си партия.     - С това, което излезе в медиите, че има недоволство в кърджалийската организация, че техен представител не е попаднал в листите. Предполагам, че и това може да е една от причините. Не знаем и до каква степен е витална все още заплахата на ДОСТ, която знаете, че миналия път доведе до голямо поражение ДПС. Тоест факторите могат да бъдат множество. По принцип ДПС е най-непрозрачната партия откъм вътрешни процеси, така че по едни такива косвени външни знаци може да съдим за това какво се случва под повърхността.     - Той беше необходим, публиката трябваше да види двете съпоставени, въпреки че тезите до голяма степен са познати. Казаха своите позиции, затвърдиха ги. Разбира се, с диаметрално противоположен, да не кажа, разлом на прочит на случващото се в България. За Габриел това бяха успехите, надграждането, посоката, която е правилна. Докато за Йончева акцентът беше върху корупцията, върху злоупотребите с власт, върху разлагането на институционалната тъкан в държавата. В този смисъл по-актуално, злободневно и по-успешното политическо послание според мен е това на Йончева, предвид мястото на България в ЕС, предвид докладите на всевъзможни международни организации за състоянието, в което се намира държавата. Да се говори за успехи в такъв момент, е рисково и може би Габриел трябваше по-скоро да наблегне на покаяние и на градивна критика, за да може да спечели повече периферни гласове. Това е първоначалният ми и най-груб прочит на ситуацията.     - Буквално за броени минути след дебата дойде. Това не е необичаен прийом за Борисов, когато вижда, че ситуацията е неблагоприятна за него, да даде радикални мерки, с които да впечатли публиката. Напрежението около Порожанов беше много голямо. Но и тук нещата имат втори прочит. Защото не е сериозно обяснението, което бе дадено за тази оставка конкретно. Защото това беше министърът в най-силна антикорупционна атака от страна на медиите и на обществото. Да се иска оставката му заради това, че не е уволнил чиновничка в една от подопечните му агенции, звучи несериозно като обяснение. Тоест и тук има нещо, което Борисов замета под килима и недоизказа.     - Ами кандидатите на ГЕРБ до голяма степен са зависимост от кондицията на партията, защото по-голяма част от тях са мажоритарни, нямат някакви самостоятелни позиции.     - Да, това е компенсаторен механизъм. Но в такава ситуация са в момента, много тежка, управлението им тежи, тежи им тази власт, която натрупаха през годините, тежат им негативните процеси, тежи им тази сатанизация, която върви по отношение и на лидерството на партията от обществото, и местните малки образувани феодали, които също тежат. Така че партията наистина се нуждае от генерално, капитално прочистване, но средата на кампанията не е подходящо време за такива упражнения. В този смисъл те се озоваха в трагичната роля, в която ако направят нещо, грешка, ако не направят нищо, пак грешка. Така че това е моментната снимка според мен на случващото се около най-голямата партия в държавата.     - Мисля, че се сатанизира, да. Просто така тръгнаха нещата в последните месеци с разкритията за корупционни практики, за недоказани доходи, неща, които станаха първостепенен обществен дразнител. Така че това беше закономерен процес. Закъсняват с мерките, които трябваше да предприемат, същевременно нямат резултати от управлението. Ако имаха стабилни резултати или поне един сектор – два да бяха оправили в държавата за тия две години, можеха да излязат на изборите и да блокират това говорене. Но тъй като няма резултати в управлението, нещата още повече ескалират по отношение на негативизма спрямо тях. Не казвам, че е на 100-процента заслужен, но до голяма степен това, което се случва в държавата, се дължи само и единствено на тях.     - Трябва да се смени, но според мен вече е много късно. Това трябваше да се случи есента на 2018 г., когато видяха накъде отиват нещата, след катастрофалното лято, което имахме, и катастрофата в Своге, и фалитът на „Олимпик“, и сривът на Търговския регистър, и продажбата на ЧЕЗ. Още тогава се видя, че нещата не вървят на добре и гърми един след друг сектор. И тогава трябваше да вземат някакви радикални мерки, но изпуснаха времето. Това се казва да изпуснеш тайминга в политиката. Оттук нататък могат да инвестират само загуби.     - Да…     - Един богат откъм политически събития и послания ден, откъм политически знаци. Той показва динамизирането на българската политика в оставащите дни до евровота. Показва, че залогът е много по-голям и че България е на своеобразен вододел в своето развитие. Мисля си, дано не прозвучи пресилено, че тия избори могат да са окажат един малък Рубикон за България, след който да тръгне една лавинообразна топка от промени и през парламентарни, и през местни избори, която да ни начертае новата карта на партийната и политическата система в държавата. Така че от един малък ден като днешния можем да направим извода, че в българската политика ври и кипи от политически процеси.     - Вижте, това, което не може да се каже за тази кампания, е, че скучна. Политика е, както и в живота, всичко е възможно, всичко може да се случи. В България видяхме, че е пълно с феномени по отношение на политическото и на неговото възприемане. Но все си мисля, че търпимостта и границата до голяма степен е премината по отношение на доста от процесите в държавата. България се нуждае от кардинална промяна, защото аз се връщам пак на което казахме преди малко: резултатите на държавата са трагични. По отношение на мястото на България в ЕС има абсолютен консенсус – ние сме на абсолютно последното място по всички възможни показатели, така че това е идеалният момент, идеалната среда за промяна, за тръгване в нова посока.     - Всеки един от нас. Може да се живее много по-добре, може да се живее много по-пълноценно, много по-качествено, но това зависи от всеки един от членовете на българското общество. Никой няма да дойде отвън и да ни помогне, да ни подреди държавата. Просто това е нашата държава и ние трябва я сложим в ред.  ", "date": "2019.05.15", "title": "Калоян Методиев: Лавината от оставки е ход за спасяване на властта на всяка цена. Но вече е късно!"}
{"url": "http://epicenter.bg/article/Georgi-Terziyski--Tol-taksata-shte-se-otrazi-v-negolyama-stepen-v-tsenata-na-gorivata/182974/11/34", "text": "    ТОЛ таксата ще се отрази в неголяма степен върху цената на горивата. По наши анализи тя ще се отрази в рамките на маршрут от 400 км на една стотинка на литър и при обратния курс, ако той не е пълен, съответно две стотинки на литър по отношение на разходите за ТОЛ такса.     - По отношение на автомобилите от 3,5 до 12 т ТОЛ таксите, предвидени и във варианта, който беше предложен на 1 април на срещата е най-ниският в Европа. По отношение на автомобилите над 12 т с различни видове оси, той е среден за Европа. Той е взет от анализа на нашите консултанти от доклада на Световната банка, но не е пренесен механично. Искам да подчертая, че в момента все пак върви процес на установяване на тарифите и тарифирането за ТОЛ системата на България.     - Това е най-консервативният вариант предложен от консултантите от Световната банка. Но той подлежи на анализ както по отношение на вътрешното диференциране на таксите, така и по отношение на обхвата на пътищата, които ще бъдат толувани със съответните диференцирани ставки.     - Значи в момента, от днес започна първият тестови етап на ТОЛ системата, който ще се осъществява именно с техническия обхват на пътищата, който е 10 800 км. Това е обхватът по заданието на изграждането на системата и с тестови тарифи, които са тарифите взети от доклада на Световната банка от 2016 г.     - Да, точно така. Този тестов период е симулационен, т.е. екипите на Националното ТОЛ управление ще правят образно казано сухи тренировки, основно за да се установи свързаността и интегритета на основните пет компонента на системата, а именно – таксуване за изминато разстояние, правоприлагане, обслужване на клиенти, плащане или управление на плащанията. И нещо много важно – информационната сигурност и устойчивата работоспособност на системата. След приключването на този тестови етап и след установяването на интеграцията на компонентите ще започне вторият етап, който е свързан вече с реалното набиране на данни от бордови устройства, монтирани на транспортни средства.     - По договор изпитателният срок на системата е шест месеца, до първия етап три месеца е тестовият етап и три месеца е периодът, в който ще се изследва масовата устойчивост на системата. По договор на 16 август ние като оператор придобиваме системата и можем вече да изследваме нейната финансова устойчивост. Като искам да подчертая, че това няма по никакъв начин да влияе върху основната функционалност, т.е. тарифирането и събирането на пътните такси.     - Тестови по отношение на финансовата стабилност и устойчивост на системата, свързано с постигането на определените заложени параметри от консултанта и от нас като оператори на системата.     - Да, точно така.     - Искам да подчертая първо, че едно наше изследване показва, че 67% от гражданите са на мнение, че ТОЛ таксата е необходима както за устойчивостта на пътния сектор, така и за осигуряване на една по-добра справедливост по отношение на използването на Републиканската пътна мрежа. В същото време искам да подчертая, че тъй като нашата пътна мрежа не е изграждана с алтернативни пътища, то ние правим допълнителни анализи и допълнително ще диференцираме тарифите по отношение на второкласната и третокласната пътна мрежа. Даже бих казал, че междуградските пътища, които са основно третокласни и общински, те ще бъдат на практика с нулева ставка. Така че доставките на стоки от първа необходимост до отдалечени населени места по никакъв начин няма да повлияят от въвеждането на ТОЛ таксите.     - В момента Агенцията изработва карта, актуализирана, в която отчита класа на пътя, неговото състояние и свързаността, която той осигурява по отношение на населените места и се надявам в рамките до месец да имаме предложение, проект за обхват или по-точно за тези участъци, които поради тяхното състояние ще бъдат предложени за нулева такса, независимо от това, че те са в обхвата на досегашните 10 800 км.     - Водачите, които са предплатили електронна винетка до края на годината, ще ползват своята винетка до момента, докато изтече срокът на електронната винетка.     - Не. Още повече, че транспортните фирми, превозвачите в момента закупуват месечни винетки, което означава че те не могат да бъдат ощетени по отношение на момента на въвеждане на ТОЛ системата.     - Да, така е. Но това няма да им даде възможността да я ползват.     - Транспортните средства ще се следят с 400 контролни точки, като от тях 295 са стационарни контролни точки, като в момента се изграждат 100 и се преоборудват 195 контролни точки. И 105 мобилни контролни точки, които са нашите автомобили на така наречената ТОЛ-полиция. Следенето ще става както през софтуера на съответните стационарни контролни точки, така и всеки автомобил е снабден с необходимия софтуер и в реално време може да се види дали ТОЛ декларацията е достоверна, дали пътното превозно средство със съответен регистрационен номер има достоверна ТОЛ декларация. Следи се неговата категория и може да се проследи дали пътното превозно средство текущото е реален потребител на пътя или нарушител.     - В момента се ремонтират около 800 км Републиканска пътна мрежа, от които 560 км със средства от Държавния бюджет, в т.м. 11 виадукта на автомагистралите „Тракия“, „Хемус“ и „Черно море“, както и лявата тръба на тунел „Витиня“. Основният ремонт примерно на виадукт „Звездица“ на АМ „Черно море“ е съществено завършен и движението му е пуснато. До края на м. юни ще бъдат завършени съответно ремонтите на виадуктите на 13, 15 и 20 км на АМ „Тракия“ и виадуктът над р. Елшишка, т.е. по АМ „Тракия“ за летния сезон няма да има строителни обекти на горно строене, което ще даде възможността за по-удобно и безпрепятствено пътуване на летовниците.     - В момента един участък от 6 км около Благоевград до пътен възел „Благоевград-юг“ имаме основанията да смятаме, че можем да пуснем движението предсрочно, което ще облекчи най-вече трафика, който в момента влизаше в Благоевград, ще бъде изнесен от Благоевград и ще облекчи възможността и движението по посока Гърция.  ", "date": "2019.05.15", "title": "Георги Терзийски: Тол таксата ще се отрази в неголяма степен в цената на горивата"}
{"url": "http://epicenter.bg/article/SASht-iskat-da-otkasnat-Rusiya-ot-Kitay/182994/11/0", "text": "   * * *  Точно както бе предрекъл Лари Къдлоу, икономическият съветник на президента Доналд Тръмп, Пекин си го върна на американците заради повишените тарифи върху вноса от Китай. Общият обем на стоките, засегнати от рестрикции, впрочем не е толкова голям - 60 милиарда долара. Новите тарифи ще влязат в сила на 1 юни.  Докато пазарите се опитваха да смелят новината, търговията с фючърси на Уолстрийт демонстрира спад в курсовете, поевтиняваха и азиатските ценни книжа, съобщава \"Гардиън\".  Преговорите приключиха в петък; ще припомним, че Тръмп разпореди тогава тарифите върху вноса от Китай за 200 милиарда долара да се вдигнат от 10 на 25 процента. При все това Къдлоу заяви пред телевизия \"Фокс\", че е много вероятно Тръмп и председателят на КНР Си Цзинпин да разговарят на срещата на върха на Г-20 в Япония в края на юни.   Китайските държавни медии твърдят, че Пекин винаги е отворен за диалог, но няма да прави отстъпки по принципни въпроси. Органът на ЦК на Китайската комунистическа партия \"Женмин жибао\" писа: \"В една търговска война победител не може да има; Китай не иска да воюва, но не се бои от война\".   САЩ обвиняват Китай, че краде от американците технологии и принуждава американски компании да му издават търговски тайни, за да стане КНР световен лидер в робототехниката, строителството на електромобили и други челни индустриални отрасли.  Къдлоу твърди, че Китай не е осъществил промените, искани от Вашингтон. Исканията включваха строги правила, които да изкоренят чрез принуда явления като насилственото предаване на технологии и интелектуална собственост. А ключовата претенция към китайците идва оттам, че правителството им субсидира националната промишленост.   Наказанията за китайците няма да свършат със стъпките, огласени в петък, предаде Ройтерс. Освен тях Тръмп нареди на търговския представител на САЩ Робърт Лайтхайзър да започне облагането с мита и на целия останал внос от КНР. Става дума за стоки на стойност още 300 милиарда долара.  Китай обаче няма да остане длъжен. Както посочи бившият зам.-министър на търговията на КНР Вей Цзянго, китайците са вещи в бойното изкуство кунг фу. И могат да нанесат удари по най-чувствителните точки на противника. Възмездието ще се насочи най-напред срещу американските селскостопански стоки - пшеница, царевица, свинско. Сиреч последиците от конфликта ще се стоварят върху фермерите - част от електората на Тръмп.  Ще последват и санкции срещу американското самолето- и автомобилостроене. Може да се стигне и до финансовия сектор. Нищо чудно Китай да започне разпродажба на облигации от американската хазна.   Както отбелязва \"Саут Чайна морнинг пост\", спорът не засяга толкова търговията, колкото геополитиката - въпроса кой ще е пръв в света на високите технологии. На този фон в САЩ се заговори отново, че Америка и Китай представляват две различни цивилизации, съответно и конфликтът им е междуцивилизационен.  Твърдят го не само бившият стратег на Белия дом - ултрадесният идеолог Стивън Банън, но и директорът на отдела за политическо планиране в Държавния департамент Кайрън Скинър. Изявленията им, повтарящи тези от прочутата книга на професор Самюъл Хантингтън, целят да мобилизират общественото мнение в САЩ срещу геополитическия им съперник.   Това впрочем е само част от картината. Скинър заявява, че Русия не е в една и съща лодка с Китай, че е част от Запада. Оттук следва, че не е зле Америка да повтори номера, изигран през 70-те от президента Ричард Никсън, успял да разруши съветско-китайската ос и да придърпа Китай на страната на САЩ. Само че днес главният враг вече е КНР. Тъй че задачата е да се прехвърлят мостове към Русия.  Владимир Батюк, главен научен сътрудник в Института за САЩ и Канада, каза пред \"Независимая газета\": \"Подобни идеи звучаха в Америка и преди. Там плашеха Русия с жълта опасност. Сега пък взеха да приказват, че Русия била част от западната цивилизация. Това е нещо ново - доскоро, през 90-те и следващото десетилетие, бе прието Русия да се разглежда извън рамките на Европа, най-малкото на пълноценна Европа, сиреч ЕС и НАТО\".  А днес по думите на експерта американците явно са погледнали как стоят нещата в американско-китайско-руския триъгълник и са се хванали за главата. По всичко личи, че политиката на Вашингтон стимулира сближаването между Москва и Пекин, и то на антиамериканска основа. Затова там са решили да сменят тренда, включвайки Русия в западната цивилизация.   \"Когато Хенри Кисинджър и Никсън използваха съветско-китайските разногласия, те действаха по-обмислено и по-решително. Сега опитите да се забие клин между Русия и Китай изглеждат непрофесионално, смешно дори\", заключи Батюк.  На официално равнище Москва и Пекин строго спазват курса към укрепване на сътрудничеството. В навечерието на преговори в Сочи с китайския външен министър Ван И колегата му от Русия Сергей Лавров подчерта: \"Руско-китайското взаимодействие е сред ключовите фактори за поддържане на международната сигурност и стабилност, за установяване на многополюсен световен ред\".  ", "date": "2019.05.15", "title": "САЩ искат да откъснат Русия от Китай"}
{"url": "http://epicenter.bg/article/Prof--Svetlana-Sharenkova--Svetlina-v-tunela-/183027/11/0", "text": "Главният прокурор Сотир Цацаров изиска от ДАНС в кратки срокове и в изчерпателна форма да бъде докладвано за офшорните сметки и задгранични имоти на българския политически елит. Това държавният обвинител направи в отговор на апела на президента Румен Радев да бъдат осветени скритите парични потоци на властта, защото евтините апартаменти и персонални асансьори са само върхът на корупционния проблем.  Председателят на ДАНС Димитър Георгиев се ангажира оперативно да изпълни разпореждането.  Самият подход на подобно институционално сътрудничество заслужава адмирации – свидетели сме на смела държавническа позиция на президента и професионална реакция на главния прокурор.  Ако това е началото на реалното разкриване на финансовите тайни на управляващите (и не се трансформира в поредната поръчкова акция срещу опонента), в България най-после ще се случи акция „Чисти ръце”, която ще направи дисекция на порочния 30-годишен преход.  Преход, който, вместо да донесе свобода и демокрация, върховенство на закона и материално благополучие на милионите българи, бе съпътстван от разруха, грабеж и облагодетелстване на властимащите от всички управлявали партии. Доведе страната до демографски срив и мизерия.  Ето защо обвиненията към държавния глава, че е партиен говорител, са напълно клеветнически и манипулативни. Президентът Радев изразява надеждите и въжделенията на народа за справедливост и възмездие за престъпниците, които ограбиха неговия живот, труд, талант и мечти.  Впрочем точно такова възмездие обещаваше ГЕРБ преди 10 години, когато мнозинството подкрепи партията на Борисов и три пъти му гласува доверие да управлява. Но вместо справедливост получихме показни полицейски акции и арести, за които днес България плаща обезщетения, отсъдени в Страсбург.  ГЕРБ се провали в борбата с корупцията, защото, докато издигаха лозунги за нов морал, на практика изградиха нов партиен елит – алчен за власт и пари, арогантен и глух за проблемите на хората. Защото създадоха дефектен закон и нефункционална антикорупционна комисия.  Искането на главния прокурор за пълна информация за офшорките изцяло е в унисон с обществените очаквания, то е своеобразен Рубикон в кариерата му на главен държавен обвинител. Защото ако прокуратурата доведе до ефективен съдебен край обвиненията в корупция по висшите етажи и започнатите дела срещу олигархията, това ще е оздравително действие с надпартиен характер и дългосрочна проекция.  Да се надяваме, че българската държава все още има сили да служи на народа си.  ", "date": "2019.05.15", "title": "Проф. Светлана Шаренкова: Светлина в тунела "}
{"url": "http://epicenter.bg/article/Rumen-Draganov--Desislava-Taneva-e-vinovna--shte-prikrie-koruptsiyata-vav-fond--Zemedelie--/182935/4/0", "text": "Не сменяме Порожанов с по-добър министър. Десислава Танева е виновна за случилото се във фонд земеделие през 2014 г. Сменяме Порожанов с човек, който ще прикрива корупцията в земеделското министерство, защото той е бил шеф по това време.   Това заяви експертът Румен Драганов от Института за анализи и оценки на туризма.  За мен няма смяна на системата. Танева също ще се опита да прикрие нередностите с къщите за гости, защото и тя е била в управлението, когато са се откраднали парите от еврофондовете. Къщите за гости са основен стълб в туризма. Вместо тези пари да се дадат на хората, които наистина искат да развиват биснес, те са ги крали\", каза проф. Драганов пред bTV.  По думите на политолога Даниел Смилов има смяна на министри, но няма смяна на модела.  Отлив от ГЕРБ ще има, но не мисля, че тези гласове ще се налеят в БСП. За мен може да има предсрочни парламентарни избори, защото партньорите, които са си отгледали ГЕРБ, много бързо и лесно могат да сменят позициите си, смята Смилов.  Той прогнозира предсрочни парламентарни избори след евроизборите. ", "date": "2019.05.15", "title": "Румен Драганов: Десислава Танева е виновна, ще прикрие корупцията във фонд ”Земеделие” "}
{"url": "http://epicenter.bg/article/Biser-Petkov--2030-chuzhdentsi-iskat-da-sa-sezonni-rabotnitsi-u-nas-prez-tova-lyato/183001/4/0", "text": "2030 чуждестранни граждани искат да работят като сезонни работници у нас. Това става възможно благодарение на сключената спогодба на България с Молдова, която влезе в сила у нас на 14 март.   Това каза социалният министър Бисер Петков, след като беше изслушан от ресорната комисия в парламента, предаде репортер на БГНЕС.  „Спогодбата урежда възможност за заетост по всички 12 режима по Закона за трудова миграция и трудова мобилност. Българските работодатели имат право чрез агенциите по заетостта да заявяват потребност от работна ръка. Съответната служба в Молдова се ангажира с осигуряването на работната сила“, заяви Петков и обясни, че първо работодателят трябва да сключи договор със съответния работник, след което той да дойде да работи у нас.  Най-търсените работници през лятото са камериери, готвачи, сервитьори, поясни министърът.  „До вчера 2030 са получили регистрация като сезонно заети лица. Ръстът спрямо същия период на миналата година е два пъти, миналата година са били регистрирани за сезонна заетост до 90 дни 1175 души. От тези 2030 чужденци 1470 са украинци, както и миналата година те преобладават, след това идват граждани от Киргизстан, Молдова и др.“, добави още той.  Министър Петков коментира и помощите за деца сираци, които се дават от началото на тази година.  „Децата, които са останали без един или двама родители имат право на тази месечна помощ, в случай че не получават наследствена пенсия от починал родител. Тази помощ се изплаща на живия родител или на настойника когато и двамата родители са починали. Тя е в размер на 115 лв. и се отпуска от агенцията за социално подпомагане. За първите три месеца на тази година са отпуснати помощи за малко над 1000 деца“, уточни министърът и добави, че тя се отпуска по Закона за семейните помощи за деца.  На въпрос каква е позицията на социалното министерство относно искането на бизнеса да не се плащат първите три дни болнични, Петков отговори, че това искане е от 2010 г. когато е било въведено поемането на първите три дни от работодателя. Той подчерта, че от тогава, бизнесът иска да се върне старият режим, при който те са поемали само първия ден.  „В началото на годината работна група подготви проект за изменение в Кодекса на труда, но поради това, че не бяха подкрепени тези промени те не продължиха по-нататък. Беше поставено искане да се сложат на масата по-големи теми, свързани с колективното трудово договаряне и социалния диалог и насърчаването им чрез промени в Кодекса. Затова ние сме в процес на създаване на работна група със социалните партньори, която ще работи за промени в Кодекса по тези големи теми“, заяви Петков и добави, че на този етап не стои на дневен ред корекция в режима нито на размера, нито на това кой ще плаща първите три дни от болничния.", "date": "2019.05.15", "title": "Бисер Петков: 2030 чужденци искат да са сезонни работници у нас през това лято"}
{"url": "http://epicenter.bg/article/Nikolay-Nankov--Utre-imame-sreshta-pri-premiera-Boyko-Borisov-za-tol-sistemata-/183022/4/0", "text": "Утре ще имаме среща при премиера Бойко Борисов във връзка с тол системата. Това каза на брифинг зам.-министърът на регионалното развитие и благоустройството Николай Нанков, предаде Агенция „Фокус“.  „След поредица от срещи и на експертно ниво, и на ниво браншови организации, утре в 9.00 ч. ще имам среща при премиера. Смея да твърдя, че сближихме позициите по всички теми – обхват, тарифи и т.н. Убеден съм, че ще постигнем съгласие по всички ключови въпроси и проблемни теми, които бяха обявени от транспортния бранш. Искаме да имаме справедлив модел на тол тарифиране“, заяви зам.-министър Нанков.  Той посочи, че основното очакване на МРРБ е да се създадат необходимите условия за работа на транспорния бранш, но и да не се лишава пътният сектор от необходимо финансиране.   Няма да изтичат пари от тол системата чрез офшорни фирми, добави Нанков.  „Появиха се днес спекулации, че офшорна кипърска фирма ще събира тол такси. Това е фалшива новина. Вторият доставчик на услуги е с изцяло българско участие. Не е вярно и че все още нямаме действащ договор“, каза още Нанков. Той посочи, че пари през България чрез офшорни фирми няма да изтичат.  Нанков обясни, че компромис с тарифите на тол таксите ще бъде някъде по средата между искания от транспортния бранш и предложения. Но повече по тази тема ще стане ясно утре след срещата при премиера Бойко Борисов.  „И по отношение на обхвата имаме прогрес. Но нека мине срещата и тогава ще коментираме. Не търсим отстъпки, а балансиран вариант“, подчерта зам.-министърът. Той посочи, че обективно искане на бранша е и шест-месечния срок за тестови изпитания на системата. „Ще вземем максимално обективно решение“, обясни Нанков.  \"АПИ години наред е използвана с политически цели, но това не е коректно\", заяви зам.-министърът.   ", "date": "2019.05.15", "title": "Николай Нанков: Утре имаме среща при премиера Бойко Борисов за тол системата "}
{"url": "http://epicenter.bg/article/Georgi-Terziyski--Tol-sistemata-se-upravlyava-samo-ot-API--a-ne-ot-korporativni-strukturi-/183024/4/0", "text": "Тол системата се управлява само от Агенция „Пътна инфраструктура, а не от корпоративни структури. Това каза на брифинг председателят на УС на АПИ Георги Терзийски, предаде репортер на Агенция „Фокус“.  „Не за първи път АПИ е обект на фалшиви новини. Но няма да позволя върху АПИ да се хвърлят обвинения и неистини да се споделят в общественото пространство“, коментира Терзийски.  „Дружеството, с което беше подписан договор като национален доставчик на услуги – но той не е влязъл в сила поради това, че не е доказана функционална съвместимост със системата, е изцяло българско дружество. Нито една акция не е собственост на друго физическо или юридическо лице, освен български гражданин или юридическо лице с българска регистрация“, каза още той.  По отношение на това, че представители на корпоративни структури управляват тол системата Терзийски заяви: „Тол системата на България се управлява от АПИ, а не от Лилана или други известни или неизвестни имена. Евентуалният национален доставчик на услуги се представлява от Мартин Димитров, той участва и в разработването на продукта LIMA“.  От своя страна, зам.-министърът на регионалното развитие и благоустройството Николай Нанков обясни, че се очаква скоро да има и трети доставчик на услуги.  ", "date": "2019.05.15", "title": "Георги Терзийски: Тол системата се управлява само от АПИ, а не от корпоративни структури!"}
{"url": "http://epicenter.bg/article/Dvama-ministri-vrachvat-dogovori-po-proekti-mezhdu-Balgariya-i-Sarbiya/183026/4/0", "text": "Двама министри връчват договори за изпълнение на проекти по програмата за трансгранично сътрудничество между България и Сърбия, съобщиха от пресцентъра на министерството на регионалното развитие.  Министърът на регионалното развитие и благоустройството Петя Аврамова и министърът за европейска интеграция на Република Сърбия Ядранка Йоксимович ще връчат договори, сключени по Втората покана за подаване на проектни предложения по Програмата за трансгранично сътрудничество Interreg - ИПП България – Сърбия 2014-2020 г.  Церемонията ще се състои утре – 16 май, от 14.00 часа в зала „Пресцентър“ на Министерството на регионалното развитие и благоустройство. В нея ще участва и заместник-министърът на регионалното развитие и благоустройството Деница Николова.  ", "date": "2019.05.15", "title": "Двама министри връчват договори по проекти между България и Сърбия"}
{"url": "http://epicenter.bg/article/Goreshta-sleda--Izdirvat-ubietsa-na-Milena-ot-Kostenets-v-Pernik/182968/3/0", "text": "Полицията вече претърсва и пернишкия регион за изчезналия безследно Стоян Зайков от Костенец, съобщиха от пресцентъра на МВР, цитирани от dir.bg. Причина за това са подадени сигнали от Пернишка област.    43-годишният мъж е заподозрян за убийството на бившата си приятелка - 38-годишната Милена Шишкова, от която има син. Вече седмица търсенето му удря на камък. Засега няма данни той да е напуснал страната.   Тялото на Милена Шишкова бе открито миналия петък около 8.30 ч. на метри от дома й в Костенец. Милена е била застреляна в главата с малокалибрен пистолет. По неофициална информация първо е била пребита, а ръцете й са били вързани. Трупът й е намерен, след като сестра й, майка й и 15-годишният й син пристигнали в къщата, където видели кървави следи. Те сигнализирали в полицията и пристигналите криминалисти намерили тялото на отсрещната поляна. Зайков засега не е обявен за международно издирване, въпреки че е имал най-малко 12 часа преднина, за да се опита да мине границата. Причината е че още от преди години има заповед да не напуска страната.   Близки до Стоян Зайков твърдят, че той най-вероятно е напуснал страната. ", "date": "2019.05.15", "title": "Гореща следа: Издирват убиеца на Милена от Костенец в Перник"}
{"url": "http://epicenter.bg/article/Sofiya-pod-blokada-zaradi-plovdivskoto-derbi-/183010/3/0", "text": "Столицата се оказа под засилена полицейска блокада заради предстоящото футболно дерби между пловдивските отбори на \"Локомотив\" и \"Ботев\" от финала за Купата на България, видя екип на Novini.bg.  В района на Националния стадион \"Васил Левски\", където ще се изиграе срещата, са разположени водни оръдия, засилено е присъствието на полиция и жандармерия.  Пред журналисти вътрешният министър Младен Маринов увери, че са предприети всички сериозни мерки за гарантирането на реда и безопасността на мероприятието, като за целта в столицата ще присъстват и полицаи от Пловдив, които са по-добре запознати с привържениците на двете агитки в случай на евентуална ескалация на напрежението.", "date": "2019.05.15", "title": "София под блокада заради пловдивското дерби "}
{"url": "http://epicenter.bg/article/Penka-Bogdanova-veche-ne-e-zam-glaven-prokuror--ostava-redovi-magistrat-vav-VKP-/183018/3/0", "text": "Единодушно Прокурорската колегия на Висшия съдебен съвет (ВСС), по настояване на Сотир Цацаров, освободи от длъжност единия от тримата му заместници към Върховна касационна прокуратура (ВКП) – Пенка Богданова, съобщи \"Правен свят\". Така в ръководния екип на Цацаров остават Иван Гешев, Мария Шишкова, Ася Петрова към Върховна административна прокуратура (ВАП) и Борислав Сарафов към Националната следствена служба (НСлС), който обаче е в дългосрочен отпуск, след като неговото име и това на сина му бяха замесени в развихрилия се \"Апартамент гейт\".  Пред Прокурорската колегия Цацаров посочи, че сред основните причини да поиска освобождаването на Богданова са липса на достатъчно енергия за работа в екип, на усилия за решаване на възникналите проблеми и на комуникативност, както и на последно място – възникналата невъзможност да се разпределят равномерно задълженията между административния ръководител и заместниците му.  \"Следва на прокурор Богданова да й бъде отправена благодарност за усилията в годините досега. С оглед на нуждата в един екип да има пълна комуникация между административния ръководител и неговите заместници и наличието на пълно съзнание за екипност обаче, трябва да направя това предложение\", заяви Цацаров и допълни, че за момента не предвижда назначаването на нов негов заместник на мястото на Богданова. Без дебат и без становища \"против\" Колегията уважи искането му.  Прокурор Богданова бе назначена за заместник на главния прокурор от по-ниско от върховното ниво, а именно от Апелативна прокуратура-Пловдив, но след освобождаването й от ръководния пост от съдебните кадровици в сряда, тя остава редови магистрат във ВКП.  ", "date": "2019.05.15", "title": "Пенка Богданова вече не е зам.-главен прокурор, остава редови магистрат във ВКП "}
{"url": "http://epicenter.bg/article/Elena-Yoncheva-v-Berkovitsa--Shte-slozhim-kray-na-genotsida-varhu-vazrastnite-hora/183019/2/48", "text": "  „Трябва да сложим край на геноцида върху възрастните хора”. Това заяви водачът на листата на „БСП за България” за предстоящите евроизбори Елена Йончева при среща с граждани в Берковица.   „Може ли да работиш 45 години и да получаваш под 230 лв. пенсия и какво можеш да си купиш с тях, лекарства или хляб?”, попита тя. Йончева бе категорична, че пенсиите в България трябва да са съпоставими с европейските, като отчитат българските стандарти и покупателната способност. Тя подчерта че ЕС отпуска не малко средства за България, но парите отиват не по предназначение.   „1.5 млн. българи живеят на и под прага на бедността. Сред тях са именно пенсионерите и младите хора”, подчерта тя. Водачът на листата на левицата обясни, че БСП залага и на преизчисляване на всички пенсии и закон за възрастните хора. Йончева е на мнение, че основен проблем за възрастните хора е и липсата на достъп до качествено здравеопазване. Йончева призова, ако някой се чуди за кой да гласува, да си зададе въпроса - защо сме най-бедни, защо сме най-болни в Европа, защо децата и внуците ни заминават? „Трябва да надигнем глас на 26-ти май и да спрем този модел на управление. Независимо кой ще дойде след като свалим ГЕРБ, да покажем виновните и да има възмездие”, категорична бе Йончева.  Поради големия интерес от страна на присъстващите, Елена Йончева представи и филма си „Граница”, който разкрива нередностите при строежа на възпиращото съоръжение по границата ни с Турция. Хората заявиха твърдата си подкрепа за Йончева и БСП на 26-ти май. Те я призоваха и след като отиде в Брюксел да продължи да отстоява националните интереси на българския народ със същия устрем и смелост.    „Човекът трябва да е в центъра на европейските политики”, заяви кандидатът за евродепутат проф. Мариела Модева. Тя подчерта, че бюрокрацията, усложняването на връзката с институциите и тежките процедури за кандидатстване по европроекти отдалечават хората от ЕС. Тя обясни, че вече 12 години сме в ЕС, но не живеем по-добре. „Вместо тук да идват хора, нашите си отиват. Който все пак остане тук, не е спокоен\", каза още тя и подчерта, че у нас имаме феномена работещи бедни. „За Европа процентът на работещите, които са на прага на бедността, са 12%. За България този процент е 24%”, каза тя. Проф. Модева подчерта, че заплащането на един професор в България е в пъти по-ниско, отколкото на негов колега в Западна Европа.  На срещите присъстваха и кметът на Берковица Милчо Доцов, областният председател на БСП-Враца Ивайло Лилов, областният председател на БСП-Монтана Пламен Младенов, както и народните представители от региона Атанас Костадинов и Илиян Тимчев.  ", "date": "2019.05.15", "title": "Елена Йончева в Берковица: Ще сложим край на геноцида върху възрастните хора"}
{"url": "http://epicenter.bg/article/Iliyana-Yotova--Uspeshnite-evropeyski-politiki-zavisyat-ot-uspeshnite-natsionalni-politiki/183025/2/0", "text": "„Трябва да се преборим с образа на Брюксел като Олимп, обитаван от мъдри хора, които взимат правилните решения. Когато нещо не ни харесва, трябва да го посочваме и да се борим за неговата промяна. Успешните европейски политики зависят от успешните национални политики.“ Това заяви вицепрезидентът Илияна Йотова по време на Студентската лаборатория „Тема: Европа“, която организира в Шуменския университет „Епископ Константин Преславски“.   Това бе поредната дискусия по европейска тема, която вицепрезидентът проведе със студенти. Първата по проекта „Тема: Европа“ се проведе през юни миналата година и бе посветена на равносметката на първото Българско председателство на Съвета на Европейския съюз.  „12 години след приемането ни в ЕС България трябва да има самочувствието на равноправен член. С най-старата държавна традиция в Европа, България днес, в XXI век, да се чувства като страна от периферията. Всеки политик, който смята, че може послушно да приема каквото му кажат в Брюксел и няма хъс и смелост да отстоява българските позиции и националния ни интерес, не е подходящ нито за националното, нито за европейското управление“, изтъкна Илияна Йотова пред препълнената Аула на университета.  Вицепрезидентът подчерта, че провежда дискусиите за реформата на европейския проект именно с младите хора, защото те утре със своите идеи и критичност ще градят европейските общества, ще строят своите държави.  „Европейският съюз е на кръстопът, ясно е, че не може да продължи да функционира по този начин. Не съществува разговор „за“ и „против“ ЕС, разговорът днес е за реформата на съюза“, заяви Илияна Йотова.  Справедливост, изравняване на стандарта на живот в различните държави членки, борба с корупцията и демографската криза – това са основните предизвикателства пред ЕС, посочени от студентите от Шуменския университет в анкета, разпространена от екипа на вицепрезидента. Илияна Йотова подчерта, че студентите много точно са откроили дефицитите на Евросъюза.  По думите на вицепрезидента липсата на смели лидери, които да предложат работещи решения на кризите, които връхлетяха Стария континент, отдалечи европейските граждани от европейската идея. „Регулациите са твърде големи там, където не са необходими, а липсват там, където са най-необходими“, подчерта Илияна Йотова. По думите на Илияна Йотова с евроскептицизмът ще се пребори само ясно разписана програма с приоритети за развитие в следващите години и конкретни политики.  Широк диапазон от въпроси бяха обсъдени по време на дискусията – необходимостта от обща отбрана и политика за сигурност на ЕС, миграционната и бежанска политика, финансирането на съюза, социалната политика, работата на европейските институции и т.нар. дървен език на Брюксел.  Според вицепрезидента е необходима реформа на начина, по който функционират европейските институции и се избират еврокомисарите. „Не може да се избира човек и после да му се търси подходящ ресор. Трябва да се избират хора с подходящата за определен ресор експертиза“, посочи Илияна Йотова. Вицепрезидентът предложи българският еврокомисар да бъде избиран след изслушване в Народното събрание.  Студентите проявяват голям интерес към програмата „Еразъм“ и нейното бъдеще. Обсъдена бе темата „за“ или „против“ по-интегрирани европейски политики в сферата на образованието и здравеопазването.  В отговор на въпрос за политиката на вицепрезидента с българите в чужбина Илияна Йотова сподели своите впечатления от контактите си с нашите сънародници и визията си как те да се развиват. Вицепрезидентът представи своята идея за актуализиране на постановленията на Министерски съвет, които уреждат обучението на българи от историческите ни диаспори във висши учебни заведения в България.  След дискусията ректорът проф. Георги Колев показа на вицепрезидента Университетската библиотека. Най-старото издание във фонда „Редки ценни и старопечатни книги“, който е вторият най-голям в България, е „Псалтир“ от 1650 г.  ", "date": "2019.05.15", "title": "Илияна Йотова: Успешните европейски политики зависят от успешните национални политики"}
{"url": "http://epicenter.bg/article/Obshtina-Momchilgrad-izgrazhda-sistema-za-videonablyudenie-na-obshtestveni-mesta/183028/2/0", "text": "Община Момчилград ще кандидатства за финансиране на проект, по който ще бъде изградена система за видеонаблюдение на обществени места, съобщи кметът Сунай Хасан.   Предвидено е освен в града видеокамери да бъдат поставени в по-големите населени места - Груево, Нановица, Звездел и Равен.  По проект видеонаблюдението ще се осигурява от 27 броя 4-мегапикселови видеозаписващи устройства. Те ще бъдат поставени на оживените улици, градския парк, на натоварените кръстовища, както и на изходите на Момчилград и големите села.  \"Камерите ще записват 24 часа в денонощието, а записите ще бъдат съхранявани и ще се ползват при необходимост. Основната ни цел е да повишим сигурността на жителите на община Момчилград, както и пътната безопасност\", заяви Сунай Хасан.", "date": "2019.05.15", "title": "Община Момчилград изгражда система за видеонаблюдение на обществени места"}
{"url": "http://epicenter.bg/article/Danail-Kirilov--Podkrepyam-glavniya-prokuror-v-iskaneto-mu-za-informatsiya-ot-DANS-za-litsa-ot-varha/183029/2/0", "text": "Гледам изцяло положително и подкрепям главния прокурор в това му действие. Смятам, че то е необходимо.   Това каза пред журналисти министърът на правосъдието Данаил Кирилов след среща с президента Румен Радев. Държавният глава провежда консултации във връзка с избора на нов главен прокурор. Министър Кирилов коментира пред медиите изисканата от главния прокурор Сотир Цацаров информация от ДАНС за недекларирани сметки, имоти и инвестиции на лица на висши публични длъжности, предаде репортер на Агенция „Фокус“.   „Надявам се ДАНС да има достатъчно аналитична и разузнавателна информация, която да послужи за идентификацията на данни, по които да започне събиране на доказателства за такива сметки или връзки“, посочи Кирилов. В отговор на въпрос има ли връзка между искането на президента Радев да започне проверка на офшорките и писмото на Цацаров с искане на информацията от ДАНС, министърът коментира: „Не мога да се произнеса компетентно. Нямам лично виждане по този въпрос“.  Попитан кога смята, че трябва да започне процедурата за нов главен прокурор, Данаил Кирилов обясни: „Имаме ясно разписани правила. Смятам, че това че сега започваме да говорим не вреди на срочното провеждане на процедурата“. „Радвам се, че с президента изразихме еднакво мнение, че решаващият орган, който ще вземе същностните решения за процедурата е ВСС. Нито президентът, нито министърът на правосъдието имат амбиции или желание да се намесват“, изтъкна правосъдният министър.   Запитан би ли номинирал кандидат за главен прокурор, каквото правомощие има, Кирилов каза: „Не знам дали е необходимо в този момент да обявявам подобно намерение, в толкова ранна фаза. Смятам, че министърът на правосъдието би следвало да се въздържи от номинация. Номинациите би следвало да бъдат от ВСС“.   Утре ще се проведе заседание на работната група по Закона за съдебната власт. Планирам да представя моето виждане за отговорността на \"тримата големи\", каза още пред медиите Данаил Кирилов.   „Моето предложение е за отговорността и евентуалното прекратяване на мандата да важи за \"тримата големи“, заяви той. „На срещата с президента подробно дискутирахме дали да се касае за отговорността и разследването само на главния прокурор или режимът трябва да бъде идентичен и за \"тримата големи“, обясни Кирилов и уточни, че за базово решение в предложението му е взет статутът на магистрата.   „Амбицията ни е да следваме най-дългата законодателна процедура, за да има достатъчно време за обществено обсъждане, а преди това да има и необходимият брой заседания на Съвета за съдебна реформа“, заяви правосъдният министър. „Би било добре, ако до края на тази сесия успеем да извървим подготвителната фаза на законодателната процедура и да стигнем до законопроект, предложен от МС“, коментира той. Данаил Кирилов поясни, че в предложението му няма институция с особен статут, която да разследва главния прокурор.  „Срещата с президента беше изцяло работна. Продължи дълго, защото влязохме дълбоко в детайлите. Не се ограничихме до темата за процедурата за избор на главен прокурор. Говорихме за множество въпроси, свързани с реформата в съдебната система“, каза министърът. „Президентът прояви интерес и към Механизма за сътрудничество и оценка, както и към взаимоотношението на властите във връзка с продължаване на съдебната реформа“, обясни Кирилов.    ", "date": "2019.05.15", "title": "Данаил Кирилов: Подкрепям главния прокурор в искането му за информация от ДАНС за лица от властта"}
{"url": "http://epicenter.bg/article/L--Pavlova--Stroitelniyat-bransh-ponese-tezhki-obvineniya-ot-oponentite-ni--Zasipaha-go-s-grozni-lazhi/183031/2/48", "text": "  Строителният бранш понесе тежки обвинения от опонентите ни. Засипаха го с грозни лъжи и манипулации. Дълбоко убедена съм, че той допринася за изграждането на жизненоважната инфраструктура в страната и заслужава уважение. Това заяви кандидатът за евродепутат от листата на ГЕРБ и СДС и варненски народен представител Лиляна Павлова по време на среща с представители на строителния бранш в морската столица.  „Да лепиш клеймо на цял сектор, че използва европейското финансиране неефективно, е меко казано, неприемливо”, категорична бе Лиляна Павлова. В качеството си на бивш регионален министър и експерт в сферата на инфраструктурните проекти тя изрази увереност, че трябва активно да се работи за облекчаване на достъпа до еврофинансиране чрез опростяване на правилата, за ясно разпределение на отговорностите в цикъла на проектното управление, за подобряване на механизмите за контрол, така че да не остане и сянка на съмнение върху работата на изпълнителите.  \"Целта е да ускорим обновяването на средата за живот, като получим не само повече еврофинансиране, но и като разширим обхвата на дейностите, за които се отпускат средствата”, обясни кандидатът за евродепутат пред присъстващите.  „Благодарение на евроинвестициите, които се реализират, България драстично промени облика си. На фона на новите предизвикателства, които ще финансира новият бюджет, ние се борим за повече средства за страната ни. Ще отстояваме договорените в ЕП 18 млрд. лв. за България през следващия програмен период, защото така инвестициите в инфраструктурата и благоустрояването ще се увеличат. Целта ни е да продължи обновяването на големите градове, където са концентрирани над 80% от населението, но да осигурим и повече европари за малките населени места. Работим за повече средства и за транстпортна свързаност. През следващия програмен период ще се следва и нова философия на финансиране, която цели привличането на частен капитал в европроектите”, заяви Павлова.  Тя допълни, че Фондът на фондовете залага на допълващ капитал от свободния пазар в размер на над 2 млрд. лв., които да се вложат в иновации, нови предприятия, градски съоръжения като многоетажни паркинги, аквапаркове и пр.  „Всеки от нас вижда ефекта от европейската солидарност. Без еврофинансиране не бихме могли да осъществим в града ни толкова много мащабни инфраструктурни проекти. Високо ценим и подкрепата, която ни оказва правителството на премиера Бойко Борисов, за да обновим градската среда и да я направим по-комфортна. Ще продължим да работим активно по линия на европейските проекти и програми и разчитаме България да бъде представлявана в евроинституциите от достойни и компетентни хора, които отговорно защитават интересите й”, коментира кметът на Варна и областен координатор на ГЕРБ Иван Портних, който също взе участие в срещата.", "date": "2019.05.15", "title": "Л. Павлова: Строителният бранш понесе тежки обвинения от опонентите ни. Засипаха го с грозни лъжи"}
{"url": "http://epicenter.bg/article/Emil-Radev--Evropeyskata-solidarnost-uspyava-da-napravi-konkurentosposobni-balgarskite-predpriyatiya-/183032/2/48", "text": "  Кандидатът за евродепутат от листата на ГЕРБ и СДС Емил Радев посети една от най-големите фирми за производство на месни продукти, съобщиха от пресцентъра на ГЕРБ.  По време на срещата той разговаря с работещите в различните цехове и се запозна с процеса на работа.  „Трябва да направим така, че българските предприятия с помощта на европейските фондове да стават много по-конкурентоспособни. Така те ще успеят да увеличат добавената стойност на своето производство и да създадат по-високоплатени работни места“, подчерта Емил Радев. Той добави, че трябва да се работи съвместно с българските производители.  Емил Радев допълни, че европейската солидарност във вид на еврофондове успява да направи конкурентоспособни такъв вид български предприятия, които произвеждат качествена храна.  „Именно тези фирми хранят българските граждани с наистина полезни качествени продукти“, добави Радев. Той каза, че с общоевропейски контролен орган за храните ще може да се противодейства на нелоялните търговски практики. Поради тази причина той продължава да работи срещу двойните стандарти при храните и напитките.  „Надявам, че срещите ни с представителите на бранша ще бъдат по-чести и ще бъдем запознавани с проблематиката на реалния бизнес, за да можем да осигурим по-добри условия за него. Така, когато се приема европейското законодателство - ние ще бъдем запознати и ще знаем как да защитим, както българските граждани, така и българския бизнес“, подчерта Емил Радев.  В срещата участваха представители на ръководството на фирмата, Николай Попов - член на УС на ПГЕРБ-София и Петър Митев - член на районното ръководство на ГЕРБ-Оборище.  ", "date": "2019.05.15", "title": "Емил Радев: Европейската солидарност успява да направи конкурентоспособни българските предприятия "}
{"url": "http://epicenter.bg/article/Mustafa-Karadaya-ot-Dulovo--S-tezi-izbori-shte-kazhem--che-tsentralnata-vlastima-nuzhda-ot-korektsiya/183033/2/0", "text": "Екипът на Централния лъч на ДПС начело с председателя и водач на листата Мустафа Карадайъ пристигна в Дулово.   Кандидат-евродепутатите от листата на ДПС се срещнаха с жителите на селата Черник, Паисиево, Вокил, Яребица и Правда.   На предизборните срещи присъстваха и зам.-председателят на ДПС и евродепутат Филиз Хюсменова, народният представител Рамадан Аталай, председателя на Младежко ДПС и евродепутат Илхан Кючюк и кандидатите за евродепутати Атидже Алиева-Вели, Севим Мусак и Антоанета Асенова.   Мустафа Карадайъ на предизборните срещи припомни двойния стандарт в действията на ГЕРБ в Брюксел и в България и каза защо се получава така. Защото ние в община Дулово гласуваме за тях, бе категоричен той. В Европа гласуват за неофашизма, омразата и ксенофобията. Когато ние предложим това в България, те гласуват против. Те са едни европейци в Европа, с други действия в България. Те включиха и националистите във властта, без да има нужда от това, обясни Карадайъ. На нас в Европа ни имат доверие и ни слушат. Защото нашата политика в Брюксел, в София и в Дулово е една и съща, обяви той. В Европа се надига национализъм, омраза и ксенофобия. Докато при нас политиката е уважение на различните, толерантност и обединение на различните. Лидерът на европейските либерали Ханс ван Баален, който беше скоро в България затова казва „Европа има нужда от ДПС“, припомни лидерът на ДПС. Мустафа Карадайъ каза, че в другите партии младежки организации има само на книга и партиите ги има докато са на власт. Те не мислят за приемствеността и бъдещето. В ДПС приемственост винаги е имало и ние се грижим за бъдещето, заяви той. Затова ДПС ще го има още дълги години, защото вас ви има, се обърна към младежите Карадайъ. Водачът на листата на ДПС каза, че тези избори са важни и за България. Само ние от ДПС имаме ясна програма за ускорено развитие на България в рамките на ЕС. На тези избори трябва да има и корекция на централната изпълнителна власт в България. На предстоящите избори ще кажем, че община Дулово има нужда от промяна, бе категоричен той. Зам.-председателят на ПГ на ДПС Йордан Цонев обясни, че страната от 2009 година върви без посока, без приоритети и инерционно. Страната се обезлюдява и децата ни са в Европа, каза той. Нашата първа задача е как да върнем хората в България, как те да не ходят в чужбина. Да останат тук, да работят тук и да не се обезлюдява страната, заяви Цонев. Програмата ни е догонваща, за да се върнат децата ни в страната, доходите да достигнат поне средния стандарт за Европа, допълни Цонев. След проведените срещи в община Дулово екипът на Централния лъч на ДПС присъства на ифтар, даден от председателя на ДПС Мустафа Карадайъ, на който присъстваха над 750 жители на общината.", "date": "2019.05.15", "title": "Мустафа Карадайъ от Дулово: С тези избори ще кажем, че централната власт има нужда от корекция"}
{"url": "http://epicenter.bg/article/Biznesat-ot-Haskovo-pred-Ivo-Hristov--Lipsata-na-kadri-e-nay-golemiyat-problem-/183034/2/48", "text": "  Липсата на подготвени кадри като заварчици и шлосери се оказва най-големият проблем за фирмите от тежкото машиностроене в Хасково, с чиито представители се срещна кандидатът за евродепутат от \"БСП за България\" Иво Христов. Той се поинтересува от начина на работа на предприятието с институциите, готовността им да работят по европейски проекти, заплатите и социалните придобивки за работниците, съобщиха от пресцентъра на партията.  Собствениците на завода обясниха, че 95% от продукцията е за износ, а заплатите в предприятието са над средната за страната, но младите напускат, за да търсят препитание в чужбина. Представителите на бизнеса откроиха и друг проблем пред Иво Христов, а именно кандидатстването за финансиране по различни програми.  \"Кандидатстваме по всички програми, където какво се отвори, но пари до нас не достигат\", казаха работодателите. Освен това, по думите им, целият процес е трудоемък, бюрокрацията е голяма и въпреки че използват консултантски услуги, винаги се намира нещо, заради което да не одобрят проектите им, споделиха пред Иво Христов собствениците на завода.  Те допълниха, че няма как иначе да купят машини от по 300-400 хиляди евро със собствени средства и се налага да ползват кредити.  \"Дори и да имаш желанието да работиш и да се развиваш – пак има пречка, все някой те спъва\" , подчертаха представителите на бизнеса пред Иво Христов.  По-късно той разгледа производствения процес в завода в Хасково, където се правят съдове за оборудване на винарни и бирени фабрики.  Кандидатът за евродепутат посети и завод за производство на дамски и мъжки ризи в Хасково.  ", "date": "2019.05.15", "title": "Бизнесът от Хасково пред Иво Христов: Липсата на кадри е най-големият проблем "}
{"url": "http://epicenter.bg/article/Borisov-razgovarya-s-Vuchich-po-telefona-za-energiynite-i-infrastrukturni-proekti-/183035/2/0", "text": "Премиерът Бойко Борисов и сръбският президент Александър Вучич проведоха телефонен разговор, в който обсъдиха въпроси, свързани с четиристранния формат между България, Гърция, Румъния и Сърбия и проектите за енергийна и инфраструктурна свързаност. Това съобщиха от правителствената информационна служба.  „Изразявам своята признателност за писмото в подкрепа на европейската перспектива на Сърбия, което сте изпратили, заедно с колегите от Срещата в четиристранния формат, до канцлера на Германия и президента на Франция”, каза президентът Вучич.  Той подчерта, че форматът за сътрудничество между България, Гърция, Румъния и Сърбия е много важен за развитието на икономиката, свързаността и добросъседските отношения.  Министър-председателят Бойко Борисов приветства усилията на Сърбия по пътя ѝ към ЕС и определи реализацията на проектите за транспортна, инфраструктурна и енергийна свързаност като ключови за развитието на региона.  Президентът Вучич информира българския премиер за приключването на строителните работи по южната част на Коридор №10, като съобщи, че последният участък от магистралата през Гърделичката клисура ще бъде отворен за движение в събота.  Борисов и Вучич обсъдиха и възможностите за диверсификация на доставките на газ, чрез проекта за газов хъб „Балкан”, който трябва да обедини газ от няколко направления на снабдяване.  „От ключово значение е и реализацията на проектите за интерконектор между България и Сърбия и разширението на газопреносната система от турско-българската до българо-сръбската граница. Това ще гарантира енергийната сигурност за страните ни”, посочи министър-председателят Бойко Борисов.  ", "date": "2019.05.15", "title": "Борисов разговаря с Вучич по телефона за енергийните и инфраструктурни проекти "}
{"url": "http://epicenter.bg/article/Svilenski--Ofshorni-firmi--vodeshti-kam-GERB--stoyat-v-osnovata-na-administriraneto-na-tol-sistemata-/183036/2/48", "text": "„Правителството за пореден път предостави администрирането на тол-системата на частна фирма „ТЕЛЕТОЛ“ АД, без да е ясно при какви критерии и условия е извършен подборът. Притеснителното е, че в основата стоят офшорни фирми, срещу което българското законодателство ясно е приело и утвърдило като недопустимо за обществени поръчки“. Това заяви зам.-председателят на „БСП за България“ Георги Свиленски, съобщиха от пресцентъра на партията.  Той подчерта, че днес главният прокурор е заявил желанието си за разкриване на всички офшорни фирми, сметки и имоти на висши политици.  „Би било интересно да се види чия е собствеността в тази офшорна фирма. Интересен факт е, че фирмата е и администратор на събирането на таксите от „Синя зона“ в София и Бургас. Като имаме предвид кой управлява тези градове, това недвусмислено води към управляващата партия ГЕРБ, които в навечерието на европейските избори, виждайки че изпускат управлението, си гарантират следващи 10-годишни договори с над 100 000 млн. лв. приходи годишно“, коментира зам.-председателят на ПГ на „БСП за България“.  Свиленски подчерта, че в момента, в който се опитват да въведат тол-системата и да убедят хората, че трябва да се плащат справедливи цени за пътуване по българските пътища, се предоставя по непрозрачен начин на офшорна фирма да събира тези пари и да прибира над 100 млн. лв. годишно печалба.  „Това няма как да не се отрази върху цените на хранителните продукти и на услугите. Ние сме предложили таксите да бъдат определени при ясни и точни критерии, съобразени с цените, предложени от Световната банка в минималния им вариант“, каза още той.  Свиленски подчерта, че БСП е за въвеждане тол-системата на магистралите и първокласни пътища, за постепенно увеличаване на цените, а не с тези стойности, които правителството предлага.  „За автобусите предлагаме да остане винетната система, а не да се таксуват на км/пробег“, каза още Георги Свиленски.  ", "date": "2019.05.15", "title": "Свиленски: Офшорни фирми, водещи към ГЕРБ, стоят в основата на администрирането на тол-системата "}
