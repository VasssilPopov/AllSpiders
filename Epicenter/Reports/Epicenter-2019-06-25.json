{"url": "http://epicenter.bg/article/Rannoto-stavane-za-uchilishte-vredi-na-detsata--VIDEO--/186544/2/0", "text": "Ранното ставане за училище е вредно за децата. Това установи ново американско проучване, направено сред 15 000 ученици. Според експертите отвъд океана, учебните часове не трябва да започват преди 9 часа сутринта, предава Нова телевизия.  В повечето училища у нас първият звънец бие между 7:30 и 8 часа сутринта. Причината е, че учениците са разделени на две смени и ако първата не започва толкова рано, то втората ще приключва прекалено късно.  За да е бодра по време на часовете, Димана признава, че често пие кафе. Някои от съучениците й прибягвали и до енергийни напитки. Такива не се продават в училището, но учениците успяват да си ги набавят. Резултатът - спешно посещение на медицинския кабинет.  „Идват с повишено кръвно налягане и с ускорен пулс. Ние даваме валидол, изчакваме ги да се успокоят, мерим кръвното и ги пращаме в час”, коментира медицинска сестра.  От Американската академия по медицина на съня стигат до извода, че здравето на децата, които не спят достатъчно може сериозно да се разклати. Последствия има най-вече върху имунната система, концентрацията и паметта. Потвърждават го и учителите.  „В по-късните часове - 5-ти, 6-ти час вече се забелязва у някои ученици, че са малко по-разсеяни”, посочи учителят Йорданка Алексиева.  Агресията между подрастващите често се дължи именно на недостиг на сън, категорични са психолозите.  „Много често децата стават раздразнителни, нисък толеранс на търпимост към всякакви шумове и дразнители. Много често сме свидетели на крясъци, викове, обиди в отношенията между децата”, каза психологът Александра Петрова.  Засега обаче изместване на началото на учебния ден за 9 часа не е възможно, категорични са от просветното министерство.  За да се случи това, училищата трябва да преминат в едносменен режим. Срокът за въвеждането е различен за отделните общини и може да отнеме до 10 години.  В момента в две смени все още учат учениците от 335 училища в страната.   ", "date": "2019.06.25", "title": "Ранното ставане за училище вреди на децата (ВИДЕО) "}
{"url": "http://epicenter.bg/article/Radev--Obshtestvenite-porachki-sa-s-losho-kachestvo--lipsv-administrativen-kapatsitet--ima-koruptsiya-/186476/2/0", "text": "Това, което най-много ни липсва в България, е непримиримостта към ниското качество. Имаме нужда от друго качество в политическия процес, от други критерии за оценка на работата на политици, на управление, друго качество на избирателния процес, друго качество на инфраструктура, образование, здравеопазване. Това заяви президентът Румен Радев на среща с представители на българската общност в Женева.  В България трябва да преминем от количествени към качествени измерители на нашия живот, посочи президентът и даде пример с изграждането на инфраструктура в България, където е най-видимо как вложените пари не отговарят на крайния резултат.   „Това означава няколко неща – лошо качество на провеждане на обществените поръчки, неспособност и липса на административен капацитет или корупция, или всичко това заедно. Тези неща трябва да дразнят все повече и трябва да бъдем непримирим“, заяви Румен Радев.   По думите му, българите зад граница могат да помогнат за процесите в България, като, връщайки се в родината, привнесат у нас професионалните и обществените отношения, както и успешните модели от опита си в чужбина. Това ще даде тласък за нашите бъдещи успехи, заяви Румен Радев.   Държавният глава подчерта, че българите в Швейцария са изключително добре интегрирани, с доказани успехи в областите, в които осъществяват дейността си – банковото дело, науката и образованието, информационните технологии, медицината, културата и изкуството.   „Гордея се с вас и с начина по който представлявате България ,защото доброто име на България и готовността за инвестиране в страната ни се дължи до голяма степен на вас“, обърна се той към българите.   Президентът заяви още, че ангажиментите на държавата към българските граждани в чужбина не изисква единствено средства, а и точни нормативни решения и ясна визия.   „Имаме Национална стратегия за българските граждани и историческите български общности по света, която не е лош документ, но се нуждае от сериозна актуализация“, посочи Румен Радев.   Той заяви, че президентската институция предвижда да организира форум с участие на българи зад граница и съответните компетентни институции, на който да се обсъдят въпросите за сънародниците ни в чужбина.   Президентът Румен Радев е в Женева във връзка с 41-aта сесия на Съвета на ООН по правата на човека.   Днес той ще посети Европейската организация за ядрени изследвания – ЦЕРН, където ще разговаря с българи, които работят в организацията.", "date": "2019.06.25", "title": "Радев: Обществените поръчки са с лошо качество, липсва административен капацитет, има корупция!"}
{"url": "http://epicenter.bg/article/Borisov-za-sdelkata-s-ChEZ--Ne-znam-koy-stoi-zad-Evrohold--Pitayte-Tsvetanov--Toy-veche-ne-e-ot-GERB/186485/2/0", "text": "Това заяви премиерът Бойко Борисов след Коалиционния съвет и уточни, че дружеството, коието иска да купи ЧЕЗ, ще има проверки на КЕВР, КЗК и КФН.   \"Сделката е извършена в Чехия от частна компания. Ако визирате, че Цветанов стои зад сделката – Цветанов е извън ГЕРБ. Така че, колкото БСП могат да ги питат за Жан Виденов какво прави или ДПС за Лютви Местан, толкова можете и да ми зададете въпроса дали Цветанов е там, или не!\", каза Борисов.  И поясни: \"Много ясно сутринта кандидатът за купувач разказа надълго и нашироко  . Аз считам, както и предишния път, че трябва да проявим отговорност и независимите регулатори да се произнесат.    Борисов беше категоричен: \"Аз не се меся в работата на независимите регулатори. Както не се намесих и когато имаше предишен купувач, така и днес. Има независими регулатори и ако искаме да сме правова държава, ще оставим независимите регулатори, а те са КФН, КЗК и КЕВР. Там има квоти от всички политически партии, така че нека да ги оставим да се произнесат.   защото влизат в противорчеие с коалиционните споразумения.     \"Сега Министерството на финансите и правителството се занимават с изплащането на партийните субсидии. Това трябва да отиде в Закона за политическите партии\", каза още той. В момента размерът на държавната субсидия за партиите се определя от Министерството на финансите и се вписва ежегодно в закона за държавния бюджет. Според източници от ГЕРБ в момента се обмисля кое ведомство да се заеме с изплащането на партийните субсидии, за да не е Министерството на финансите.       Ние ще инициираме консултации в парламента още тази седмица, за да намерим разумния баланс, тъй като двата закона трябва да бъдат разгледани заедно след постигането на разумен компромис между всички политически сили. Поставили сме срок те да минат през зала до ваканцията на 1 август, за да не бъдем упреквани, че умишлено отлагаме промените за субсидиите, заяви Симеонов.   Взехме решение до края на юни месец отново да се проведе коалиционен съвет, на който да се направи преглед това, което е изпълнено досега, каза зам.-председателят на \"Атака\" Десислав Чуколов. Ще се съберем, ще обсъдим кое докъде е стигнало, кое трябва да засилим. Ще отчетем успехите и ще обсъдим това, което трябва да наваксаме, посочи Чуколов.  ", "date": "2019.06.25", "title": "Борисов за сделката с ЧЕЗ: Не знам кой стои зад Еврохолд. Питайте Цветанов! Той вече не е от ГЕРБ"}
{"url": "http://epicenter.bg/article/Ministerstvo-na-finansite-obyavi-kolko-tochno-tryabva-da-vrashtat-partiite-ot-nadvzeti-subsidii-/186516/2/0", "text": "Министерството на финансите публикува информация колко пари трябва да върне всяка партия на ведомството заради получената по-висока субсидия за периода от 26.05.2016 г. до 31.03.2019 г.,  След промяна на закона за политическите партии преди седмица, която днес бе публикувана в Държавен вестник, субсидията вече ще се смята на действително получен глас, а не на базата на всички гласували. Според изчисленията на финансовото ведомство, общата сума за връщане възлиза на над 14,4 млн. лева, а крайният срок за връщане на сумите е 31 декември 2020 г.    ПП \"ГЕРБ\" 5 613 724,00  ПП \"БЪЛГАРСКА СОЦИАЛИСТИЧЕСКА ПАРТИЯ\" 4 299 690,00  ПП \"ДВИЖЕНИЕ ЗА ПРАВА И СВОБОДИ\" 1 625 892,00  ПП \"ВОЛЯ\" 655 938,00  ПП \"НАЦИОНАЛЕН ФРОНТ ЗА СПАСЕНИЕ НА БЪЛГАРИЯ\" 542 137,00  ПП \"АТАКА\" 539 894,00  ПП \"ВМРО - БЪЛГАРСКО НАЦИОНАЛНО ДВИЖЕНИЕ\" 508 966,00  ПП \"ВЪЗРАЖДАНЕ\" 170 681,00  ПП \"АБВ (АЛТЕРНАТИВА ЗА БЪЛГАРСКО ВЪЗРАЖДАНЕ)\" 56 700,00  ПП \"ДЕМОКРАТИ ЗА СИЛНА БЪЛГАРИЯ\" 47 078,00  ПП \"КОМУНИСТИЧЕСКА ПАРТИЯ НА БЪЛГАРИЯ\" 42 189,00  ПП \"НОВА ЗОРА\" 42 189,00  ПП \"ПОЛИТИЧЕСКИ КЛУБ \"ЕКОГЛАСНОСТ\" 42 189,00  ПП \"ПОЛИТИЧЕСКИ КЛУБ \"ТРАКИЯ\" 39 173,00  ПП \"БЪЛГАРИЯ БЕЗ ЦЕНЗУРА\"/ ПП \"ДВИЖЕНИЕ ПРЕЗАРЕДИ БЪЛГАРИЯ\" 38 904,00  ПП \"ДВИЖЕНИЕ БЪЛГАРИЯ НА ГРАЖДАНИТЕ\" 38 223,00  ПП \"ЗЕМЕДЕЛСКИ СЪЮЗ \"АЛЕКСАНДЪР СТАМБОЛИЙСКИ\" 22 784,00  ПП \"СЪЮЗ НА ДЕМОКРАТИЧНИТЕ СИЛИ\" 21 841,00  ПП \"ЛИДЕР\"/ПП \"БЪЛГАРСКИ ДЕМОКРАТИЧЕН ЦЕНТЪР\" /БДЦ/ 19 451,00  ПП \"ДВИЖЕНИЕ 21\" 16 324,00  ПП \"ГЛАС НАРОДЕН\" 15 539,00  ПП \"ЗЕМЕДЕЛСКИ НАРОДЕН СЪЮЗ\" 7 779,00  ПП \"ДВИЖЕНИЕ ГЕРГЬОВДЕН\" 7 779,00  ПП \"НАРОДНА ПАРТИЯ СВОБОДА И ДОСТОЙНСТВО\" 5 460,00  ПП \"БЪЛГАРСКА НОВА ДЕМОКРАЦИЯ\" 5 460,00  ПП \"ПАРТИЯ БЪЛГАРСКИ СОЦИАЛДЕМОКРАТИ\" 4 544,00  ПП \"БЪЛГАРСКИ ЗЕМЕДЕЛСКИ НАРОДЕН СЪЮЗ\" 3 393,00  ПП \"ДВИЖЕНИЕ ЗА СОЦИАЛЕН ХУМАНИЗЪМ\" 3 016,00  ПП \"ЕВРОПЕЙСКА СИГУРНОСТ И ИНТЕГРАЦИЯ\" /ЕСИ/ 3 016,00  ПП \"ЕВРОРОМА\" 3 016,00  ПП \"ПАРТИЯ НА БЪЛГАРСКИТЕ КОМУНИСТИ\" 3 016,00  ПП ПОЛИТИЧЕСКО ДВИЖЕНИЕ \"СОЦИАЛДЕМОКРАТИ\" 3 016,00  ПП \"СЪЮЗ НА КОМУНИСТИТЕ В БЪЛГАРИЯ\" 3 016,00  ПП \"ОБЕДИНЕНА СОЦИАЛДЕМОКРАЦИЯ\" 3 016,00  ПП \"СРЕДНА ЕВРОПЕЙСКА КЛАСА\" 2 390,00  ПП \"СЪЮЗ НА ПАТРИОТИЧНИТЕ СИЛИ \"ЗАЩИТА\" 2 390,00  ПП \"БЪЛГАРСКИ ДЕМОКРАТИЧЕН СЪЮЗ \"РАДИКАЛИ\" 1 557,00  ПП \"СЪЮЗ НА СВОБОДНИТЕ ДЕМОКРАТИ\" 1 557,00  ПП \"ПАРТИЯ НА БЪЛГАРСКИТЕ ЖЕНИ\" 779,00  ОБЩО: 14 463 706,00  В случай, че партия, включително от състава на коалиция, която получава държавна субсидия, не върне доброволно разликата до предоставянето на втората част от субсидията за 2019 г., разликата ще бъде възстановена в бюджета, като на партията ще бъде предоставена седемдесет на сто от сумата, която трябва да ѝ бъде отпусната като втора част на субсидията за 2019 г., съответно петдесет на сто от сумата, която трябва да ѝ бъде предоставена от всяка следваща част на субсидията в рамките до една година от влизането в сила на закона.  Сметката на Министерството на финансите в Българската народна банка, по която следва да се извършва доброволното възстановяване по централния бюджет, е:  IBAN BG68 BNBG 9661 3000 1480 01  BIC код BNBGBGSD  ", "date": "2019.06.25", "title": "Министерство на финансите обяви: 14,4 млн. лева трябва да върнат партиите от надвзети субсидии "}
{"url": "http://epicenter.bg/article/Po-razporezhdane-na-Borisov-partiya-GERB-parva-vazstanovi-nadvzetite-sredstva-ot-partiynata-subidiya-/186517/2/0", "text": "Политическа партия ГЕРБ първа възстанови надвзетите средства от партийната си субсидия, съобщиха от пресцентъра на партията.  Това се случи днес след като бяха обнародвани в Държавен вестник промените в Закона за политическите партии и Министерството на финансите публикува информацията за сумите, които подлежат на доброволно възстановяване по централния бюджет от страна на политическите партии и коалиции.  По разпореждане на председателя на ПП ГЕРБ Бойко Борисов партията преведе по сметката на финансовото ведомство в БНБ цялата дължима сума.  Според изчисленията на финансовото ведомство партията е трябвало да върне 5 613 724 лева.   ", "date": "2019.06.25", "title": "По разпореждане на Борисов ГЕРБ първа възстанови надвзетите средства от партийната субидия "}
{"url": "http://epicenter.bg/article/Radev-prizova-balgarskite-ucheni-v-TsERN-da-podkrepyat-razvitieto-na-nauka-s-visoka-dobavena-stoynost/186519/2/0", "text": "Европейската организация за ядрени изследвания – ЦЕРН се утвърди като стандарт за качество. Гордея се, че български специалисти имат принос за развитието на науката, която тук се създава на световно ниво. Това заяви президентът на среща с наши сънародници, които работят в организацията в Женева.  Държавният глава призова българските учени в ЦЕРН да подкрепят развитието на наука с висока добавена стойност в България. Бъдещето ще принадлежи на държавите, които успеят да използват в максимална степен потенциала на своите учени, подчерта Румен Радев.  Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията. Президентът заяви, че ръководството на ЦЕРН е дало прекрасна оценка за работата на нашите специалисти там.  По думите на президента България има потенциал да бъде водещата държава при създаването на Международен институт за устойчиви технологии в Югоизточна Европа с апаратура, предоставена от ЦЕРН и в тази насока подкрепата на младите български учени от ЦЕРН с доказана експертиза и опит е от изключително значение.  В ЦЕРН Румен Радев беше посрещнат от Генералния директор на организацията Фабиола Джаноти. Държавният глава посети тунела, в който е разположен Големият адронен колайдер (LHC) - ускорител, в който се сблъскват частици при скорост близка до тази на светлината. Тунелът с апаратурата се затваря в кръг с периметър около 27 км.  Президентът се запозна с работата и на детектора CMS, конструирането на който е с голямо българско участие. В него се наблюдават и записват резултатите от сблъсъка на частици.  ", "date": "2019.06.25", "title": "Радев призова българите в ЦЕРН да подкрепят развитието на наука с висока добавена стойност у нас"}
{"url": "http://epicenter.bg/article/Ninova--BSP-pravi-pasport-na-vsyaka-obshtina--V-60-sme-parva-politicheska-sila---dobar-start-za-evrovota/186523/2/0", "text": "Това каза лидерът на БСП Корнелия Нинова по време на пресконференция след заседание на Изпълнителното бюро на партията в Ямбол, предаде „Фокус“.   „Взехме решение Изпълнителното бюро да заседава извън София, да правим срещите си в страната.   Започнахме с Ямбол, символно, защото искаме да поздравим всички, които тук работиха така усърдно на европейските избори и имаме този прекрасен резултат. В над 60 общини БСП сме първа политическа сила, което е много добър старт за местната власт и за изборите, които ни очакват“, каза Нинова.   И посочи, че БСП прави паспорт на всяка община. „Местните избори са специфични. Всяка община има специфични проблеми и трябва да се решават на място и конкретно за всяка една. Днес обсъдихме с всички колеги в областта проблемите на общините. Поставихме си приоритети, които са и национални, но и местни да сложим в центъра на нашата политика икономическото развитие на общините и социалната политика в частност задържането на младите хора по места“, продължи Корнелия Нинова.   Тя изтъкна, че в областта БСП има много добри практики като безплатни детски градини, безплатен транспорт за учениците и по-евтини дърва за хората. „Ще стъпим на добрите практики, които имаме, за да развиваме политиката си за местна власт в подготовка на местните избори“, заяви лидерът на БСП. Тя посочи, че в областта структурите на БСП са поставили въпроса за обезлюдяването. „Тези райони, граничните райони искат специфични грижи и ние представихме, обсъждаме нашият план за развитието на Странджа – Сакар“, каза още Нинова.     „Що се отнася до Ямбол обсъждахме всички проблеми, включително три – проблемът с депото, болницата и заема, който взе кметът на общината. Моделът на ГЕРБ на управление на върха се пренася и по места“, посочи Нинова. Според нея там, където има кметове на ГЕРБ има еднолично управление, което не уважава усилията на БСП и на много жители да се провеждат референдуми по важни въпроси. Тя отчете, че такива инициативи са били поети от организации на БСП, но въпреки това са останали неуважени. „Имаме своята програма за развитие на Ямбол. Разбира се, ще се стъпи на всичко добро постигнато дотук от всички кметове, но ще се търси още по-добро развитие за жителите на общините. Днес приключихме тази среща с решение за план за развитие на всяка от общините в Ямбол. Хубаво е и че организациите ни са в много висока степен на готовност за номинации за кметове и общински съветници. По време на тези срещи ще провеждаме и разговори с потенциални партньори по места. Търсим съюзи и партньорства с хора, които споделят нашите идеи и които искат местната власт да се развива самостоятелно, да е силна, да е близо до хората и споделят програмата ни „Визия за България“, която ще прерасне във визия за всяка една община. Възможни са партньорства по места, имаме и тук такива, така че това сме правили, това ни е целта и занапред и на следващото заседание, което ще бъде в друга област“, коментира Нинова.   На въпрос с кого ще направи БСП партньорство, Нинова заяви, че трябва да се чакат разговорите. „Щом ги проведем, ще ви кажем“. Попитана дали БСП е склонна да подкрепи независим кандидат, Нинова обясни, че въпрос на конференциите по места какъв кандидат ще издигнат. „Тези конференции трябва да се проведат до края на август. Няма да имаме намеса от центъра да им диктуваме конкретни неща“, уточни още Нинова.  Тя посочи, че БСП си поставя за цел в Ямболско да има най-много кметове.  Във връзка с гражданската квота в листите на БСП, Нинова посочи, че това е разширяване към гражданското общество. „Включително днес на днешната ни среща някои от общините споделиха, че имат намерение в общинските листи да включат гражданска квота. Смятаме, че това е удачен вариант за приобщаване на гражданското общ3ество към правене на политика“, каза лидерът на партията. Попитана дали БСП ще влоши отношенията си с ПЕС, Корнелия Нинова отговори, че не очаква такова нещо. „По такива спорни въпроси, които сме имали – нашата практика е следната: свикваме си Националния съвет, който е един от висшите колективни органи. Поставяме въпроса, решаваме с мнозинство и демократично и такова, каквото е решението, такова отстояваме в рамките на ПЕС. Така постъпихме с Истанбулската конвенция. Ако възникне такъв нов въпрос, ще го решат колективните органи на партията и ние просто ще го изпълняваме“, обясни Нинова. Тя допълни, че БСП не е единствената партия, която има противоречие по Истанбулската конвенция. „Не бих нарекла това влошаване на отношенията, а свободно изразяване на мнение“, каза още лидерът на БСП. Във връзка с темата за Стратегията за детето и на въпрос защо БСП няма позиция по документа, Нинова отговори: „Не сме пренебрегнали този въпрос, но предпочетохме тя да стане факт и тогава да я коментираме. Много пъти, включително и по Истанбулската конвенция стана така – управляващите декларират едно нещо сутринта, на обяд го променят, вечерта го изтеглят и ние сме в ситуация постоянно да коментираме като коментатори, а не като сериозна политическа сила нещо, което не е факт. Стратегията за детето така и не влезе в Народното събрание. Имаше такъв проект, гласуван на Министерски съвет, който след това не видя бял свят. Когато влезе и трябва да се гласува, да се даде конкретно глас с гласуването на депутатите, ще имате нашата позиция. За сега стратегията на детето няма никакво движение“.   В отговор на журналистически въпрос как ще коментира заседанието на управляващата коалиция днес,    „По-скоро ме впечатли друг резултат от днешната среща на коалиционните партньори, че  Оценявам случилото се тук, като загуба на време и отклоняване на общественото внимание от съществени въпроси. Защо загуба на време? , посочи Нинова.   Тя припомни, че позицията на партията е „за“ намаляване на субсидията, но не на 1 лв. и не за отваряне на финансирането към олигарси. „За съжаление на тази наша покана ГЕРБ и патриотите не откликнаха. Днес са взели точно те - същото решение да започнем разговор. На въпрос каква позиция ще защитава БСП, лидерът на партията заяви, че   В диалог ще търсим разбирателство. Не искаме ние да налагаме нещо конкретно. Ще им покажем абсолютно аргументирано финансово какво е необходимо, за да може една партия да работи спокойно и независимо от частни и външни интереси“, посочи лидерът на БСП. Тя посочи, че не иска днес да посочва число, тъй като разговорът е отворен.   ", "date": "2019.06.25", "title": "Нинова: БСП прави паспорт на всяка община! В 60 сме първа политическа сила - добър старт за изборите"}
{"url": "http://epicenter.bg/article/Karayancheva-polozhi-venets-pred-Neznayniya-voin-do-stenata-na-Kremal--SNIMKI--/186524/2/0", "text": "С полагане на венец на гробницата на Незнайния воин в Александровската градина до стената на Кремъл започна официалното посещение в Москва на българската парламентарна делегация, водена от председателя на Народното събрание Цвета Караянчева. Това съобщиха от пресцентъра на НС.  В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.  Българските парламентаристи положиха цветя пред вечния огън. С минута мълчание беше почетена паметта на героите.  ", "date": "2019.06.25", "title": "Караянчева положи венец пред Незнайния воин до стената на Кремъл (СНИМКИ) "}
{"url": "http://epicenter.bg/article/30-sa-raneni-pri-21-katastrofi-v-stranata/186468/3/0", "text": "30 са ранени при 21 катастрофи в страната през изминалото денонощие. Това съобщиха от пресцентъра на МВР.  В столицата са регистрирани 2 тежки, при които има трима пострадали и 35 леки пътни инцидента. От началото на годината са станали 2762 пътнотранспортни произшествия, при които са загинали 240 души, а 34831 са ранени.  Данните за 2018 г. са динамични и не се считат за окончателни. При сравнение с реалните данни за загиналите (237) през същия период на 2018 г. се отчитат 3 (трима) повече загинали участници в движението по пътищата през 2019 г.", "date": "2019.06.25", "title": "30 са ранени при 21 катастрофи в страната"}
{"url": "http://epicenter.bg/article/Prof--Tasev--V-sdelkata-na-Evrohold-s-ChEZ-se-vkarvat-i-ofshorni-iztochnitsi--a-tova-e-problem/186458/4/0", "text": "Още при първоначалното предложение да се продадат активите на ЧЕЗ на Инерком, съм казвал, че хабим прекалено много обществена енергия, защото от формална гледна точка ние не можем да се месим в една частно-сделка. Чешката страна се интересува само от това някой да предостави съответния финансов ресурс, който трябва да е чист, разбира се, защото това също носи репутационен риск. Това заяви проф. Атанас Тасев в предаването \"Всичко коз\" по Канал 3.   Според него, проблемът сега е дали \"Еврохолд\", който иска да закупи ЧЕЗ-България, ще може да удовлетворява лиценза, защото той е в регулаторен режим, дали парите са му чисти, това е работа на нашите контролни органи. Тази дейност е регулационна и в момента, в който регулаторът констатира, че не влиза в рамките на изискванията, лицензът може да бъде отнет и да бъде назначен особен управител. Назначаването на особен управител е бедствие за собственика, така че това е много силна мярка и всеки много добре си прави сметката дали изобщо да се захване с такава дейност.  Нашето законодателство и контролни органи дават достатъчно гаранция от гледна точка на сигурността на доставките. Законодателят още преди това е помислил да даде гаранции, разясни той.   Има някои неща в сделката, които предизвикват размисли, защото за привличане на ресурса се залага застрахователен фонд, а както е известно изискванията по отношение на самата структура на портфейла са много високи, това се тези пари, които трябва да бъдат приведени в изпълнение в момент, когато настъпи тежко застрахователно събитие, затова за да се гарантира, се казва колко процента могат да бъдат в недвижимо имущество, колко процента могат да бъдат акции и колко парични средства и всичко това се залага като гаранция. Не зная дали след това няма да възникнат проблеми с Комисията за финансов надзор, разкри още Тасев.   Очевидно това, което е публично не е всичко. Търсят се може би други източници. Сега чета и за вкарване на офшорни източници в схемата, което допълнително ще създаде проблеми, защото знаете има решение на Народното събрание подобни сделки да бъдат чисти т.с да е ясно кой е собственикът., заяви експертът.   Боя се че шумът по тази сделка и сделката с Инекром може да доведе държавата до едно допълнително арбитражно дело, защото както виждате сделката се забави и спокойно чешката страна може да прехвърли проблемът, че сделката не се е състояла върху българската страна, а ние като, че ли вече свикнахме да ни съдят и да губим, каза още професорът.  ", "date": "2019.06.25", "title": "Проф. Тасев: В сделката на Еврохолд с ЧЕЗ се вкарват и офшорни източници, а това е проблем"}
{"url": "http://epicenter.bg/article/Doyche-vele--Tozi-den-shte-vleze-v-uchebnitsite-po-istoriya/186465/11/0", "text": "Вън от съмнение е, че този ден ще влезе в историята. Въпреки това победата на Имамоглу в Истанбул не възвестява края на Ердоган. Човек като него не се предава лесно, пише в свой коментар за  . Опозиционният кандидат Екрем Имамоглу спечели изборите в Истанбул със значителна преднина - цели 9 процента, при това на фона на още по-висока избирателна активност, отколкото на първия вот през март. Затова е вън от съмнение, че датата 23 юни 2019 година ще влезе в учебниците по история. В 19:15 часа местно време телевизионните канали вече съобщаваха, макар и неофициално, кой печели кметските избори в Истанбул. Още на първия вот през март Имамоглу изпревари с над 13 000 гласа бившия министър-председател Бинали Йълдъръм от управляващата Партия на справедливостта и развитието (ПСР). Този път преднината му достигна 800 000 гласа, което за мнозина е сигурен знак, че демокрацията в Турция все още е жива. И още нещо: всички политически противници на Имамоглу, които в навечерието на изборите се нахвърляха срещу него с обиди и клевети, сега смирено го поздравяват за успеха. На първо място президентът Ердоган, за когото поражението в Истанбул е истински шамар. Той направи всичко възможно, за да подпомогне своя кандидат, дори оказа натиск върху Избирателната комисия. Жителите на Истанбул обаче не застанаха на негова страна. Управляващата партия се постара дори да привлече гласовете на кюрдското население. Но прокюрдската Демократична партия на народите призова привържениците си да гласуват за Имамоглу. За първи път ми се случва да наблюдавам как хората в Турция изразяват копнежа си за демокрация толкова категорично. След като Избирателната комисия насрочи повторението на вота за 23 юни, редица курорти призоваха своите гости да прекъснат отпуската си и да се върнат в Истанбул, за да гласуват. За целта дори бяха пуснати допълнителни полети и автобуси. И наистина: стотици хиляди души (някои говорят дори за 1,5 милиона избиратели) се върнаха за 24 часа в Истанбул, за да упражнят правото си на глас. Младоженци отиваха първо до урните, преди да сключат брак, а един таксиметров шофьор ми каза: \"Досега винаги съм гласувал за Партията на справедливостта и развитието, но този път няма да го направя. Имаме нужда от справедливост. Ние сме вярващи хора, а не лицемери!\". Сега Ердоган е изправен пред сериозна дилема: президентът със сигурност е наясно, че вече не може да продължи досегашния си твърд курс. Защото наред с външнополитическото маневриране, сега му се отваря и нов вътрешнополитически фронт. Загубата на Истанбул ще има последствия и за него. Спекулира се дори, че доскорошни сподвижници на Ердоган само са чакали това историческо поражение в Истанбул. Победата на опозицията в 15-милионния град на Босфора допълнително подхранва слуховете от последните месеци, че бивши членове на ПСР се готвят да създадат нова партия. Дали това е краят на Ердоган? Едва ли. Човек като него не се предава заради една загуба. Но поражението в Истанбул определено ще се превърне в повратна точка за неговата политика. Оттук нататък Ердоган има две възможности: да втвърди курса си още повече или просто да прави всичко възможно, за да се задържи на власт. Голямата му цел е все пак да остане на президентския пост поне до стотната годишнина от основаването на Турция, която ще се чества през 2023 година. Отсега обаче е ясно, че в бъдеще ще му се налага да прави повече компромиси. Може би за първи път в политическата му кариера.", "date": "2019.06.25", "title": "Дойче веле: Този ден ще влезе в учебниците по история"}
{"url": "http://epicenter.bg/article/Premiera-na-knigata-na-Rumen-Stoichkov--Ozhadnyala-reka--shte-se-sastoi-v-Stolichna-biblioteka/186488/6/0", "text": "Библиотеката на София и издателство „Изток-Запад” представят новата книга на Румен Стоичков „Ожадняла река” в Столична библиотека, пл. „Славейков“ 4.   Румен Стоичков е завършил специалностите „Българска филология“ и „История“ в Софийския университет „Св. Климент Охридски“, а 30-годишната му професионална кариера като журналист преминава в БНР.   За различните програми и предавания, предимно в „Хоризонт“, е автор на над 2000 репортажа, правени предимно в малки населени места, чиято история и съдба винаги го е вълнувала, защото тя е не само регионална, но е и част от националната памет, както самият той твърди.   Затова в тази, а и в предишните му четири книги, ще срещнете спомени за Левски, за Ботев, за герои от Априлското въстание, за предания и легенди, свързани с цар Самуил, цар Иван Шишман, цар Калоян и т.н.   В този богат текстови и снимков материал ще съзрете творческия гений на българина, умението му да оцелява, мъдростта му, чувството му за хумор, вековната устойчивост и надежди за по-добър живот, колкото и тъжно понякога да звучат.", "date": "2019.06.25", "title": "Премиера на книгата на Румен Стоичков „Ожадняла река” ще се състои в Столична библиотека"}
{"url": "http://epicenter.bg/article/Boris-Dzhonsan--Shte-izveda-Velikobritaniya-ot-ES-na-31-oktomvri-sas-ili-bez-sdelka/186463/7/0", "text": "Борис Джонсън - фаворитът за следващ премиер на Великобритания, обеща да я изведе от Европейския съюз на 31 октомври със или без споразумение, предаде Ройтерс.  \"Моето обещание е да излезем от ЕС на Хелоуин, на 31 октомври\", каза Джонсън в интервю пред Би Би Си нюз. \"И начинът нашите приятели и партньори да разберат колко сме сериозни, в крайна сметка е, опасявам се, да се откажем от пораженчеството и негативността, която ни е обгърнала в огромен облак от много време и да се готвим уверено и сериозно за излизане без сделка\", каза Джонсън.  Бившият кмет на Лондон и бивш външен министър остава фаворит в надпреварата за приемник на Тереза Мей като лидер на Консервативната партия и премиер, но преднината му се стопи от съобщенията за ожесточена среднощна караница с партньорката му, заради която полицията била извикана в дома им, напомня Ройтерс.  Джонсън отклони въпросите за разправията в интервюто за Би Би Си нюз и вместо това наблегна на обещанието си да изпълни Брекзит през октомври, ако е необходимо и без споразумение. Възможността за това намали рязко курса на лирата стерлинг към други валути.  Той каза, че не иска Брекзит без споразумение, но е необходимо този вариант да бъде поставен на масата, за да може Великобритания да постигне желания резултат. Джонсън отново изказа съмнения дали ще бъдат изплатени договорените по-рано 39 милиарда лири (49 милиарда долара) при развода с ЕС, което вероятно ще настрои срещу Лондон преговарящите в Брюксел, посочи БТА, цитирайки Ройтерс. \"Мисля, че трябва да има творческо двусмислие кога и как ще се плаща\", продължи той.  За безизходицата във връзка с ирландската граница, Джонсън каза, че според него внасяне на промени или отказ от т. нар. предпазен механизъм може да е решение. \"Нека ви кажа, има изобилни, изобилни технически варианти, които могат да бъдат въведени, за да гарантираме, че няма да има контрол по границата\", каза той.  Търговски експерти са скептични, че граничният проблем може да бъде решен с технологични подходи, поне в краткосрочен план, отбелязва Ройтерс. ", "date": "2019.06.25", "title": "Борис Джонсън: Ще изведа Великобритания от ЕС на 31 октомври със или без сделка"}
{"url": "http://epicenter.bg/article/Milano-shte-bade-domakin-na-Zimnite-olimpiyski-igri-2026-g-/186483/8/0", "text": "Милано и Кортина д'Ампецо спечелиха домакинството на Зимните олимпийски игри през 2026 година, съобщава Gong.bg Изборите се проведоха по време на 134-ата сесия на Международния олимпийски комитет в Лозана.   Президентът на МОК Томас Бах съобщи победителя в гласуването, а екипът по италианската кандидатура избухна в бурна радост и огласи залата с възгласи \"Италия, Италия\". Другият претендент за Игрите бе Стокхолм.   Италия за четвърти път ще организира олимпийски игри. Кортина прие Зимната Олимпиада през 1956 година, четири години по-късно Рим организира Летните игри, а за последно Торино бе домакин на Зимната Олимпиада през 2006 година, а сега Зимните игри се завръщат в Алпите, в сърцето на Европа.   Според плана на кандидатурата състезанията в зала ще се проведат в Милано, а надпреварите на открито в Кортина, както и Вал ди Фиеме. Планирани са три олимпийски села в Милано, Кортина и Ливиньо.", "date": "2019.06.25", "title": "Милано ще бъдe домакин на Зимните олимпийски игри 2026 г."}
{"url": "http://epicenter.bg/article/Qatar-Airways-be-obyavena-za-Nay-dobrata-aviokompaniya-v-sveta--Za-peti-pat--/186455/10/0", "text": "На скоро проведените Световни Авиационни Награди Skytrax 2019 г. отредиха най-високото отличие – Авиокомпания на годината на националния превозвач на Катар, Qatar Airways. Авиокомпанията бе избрана за най-добра в света за 2019 г. след гласуването на над 21 милиона пътуващи от над 100 националности сред повече от 300 съревноваващи се превозвачи. Qatar Airways стана Най-добрата авиокомпания в света за рекордния пети път.   Със същото отличие бе удостоена и през 2011 г., 2012 г., 2015 г. и 2017 г. С тазгодишния приз, Qatar Airways става първата и единствена в историята на световните награди компания, печелила толкова пъти най-престижното признание.  Освен Авиокомпания на годината, Qatar Airways получи още три много важни награди: Най-добрата Бизнес класа в света (отличие, което печели за четвърта поредна година); Най-добрата авиокомпания в Близкия Изток (за трета поредна година) и Най-добри Бизнес класа кресла (награда, която естествено следва въведените иновативни и първи по рода си кабини Qsuite, които издигат изживяването при пътуване в Бизнес класа на ново, незабравимо ниво).   Наградите Skytrax са световно признати като най-престижните в авиационната индустрия. Въведени през 1999 г., за да предоставят проучване за удовлетвореността на клиентите, което да има глобално покритие, те са независими и безпристрастни (пътуващите от цял свят гласуват, за да излъчат победителите). Наградите често биват наричани „Оскарите на авиационната индустрия“.  Авиационният бизнес се развива в силно конкурентна среда и подобно признание означава истинска висота в предлаганите ненадминат продукт и обслужване, иновативен подход и постоянен труд и всеотдайност. Не случайно изпълнителният директор на Skytrax заяви, че завоюването на наградата Най-добра авиокомпания в света за пети път от базираната в Доха компания е забележителен успех и повод за гордост и поздрави всички работещи в Qatar Airways за уникалния триумф. Qatar Airways лети до над 160 дестинации със самолетен парк от над 250 самолета.   Глобалната мрежа на превозвача непрекъснато се разраства, като дава все по-големи възможности на пътуващите от целия свят.", "date": "2019.06.25", "title": "Qatar Airways бе обявена за Най-добрата авиокомпания в света! За пети път! "}
{"url": "http://epicenter.bg/article/Leten-plodov-krem-s-rikota-/186526/9/14", "text": "Необходими продукти: рикота - 350 г заквасена сметана - 400 г кисело мляко - 3 - 4 с.л. сладко    Начин на приготвяне: В дълбок съд се изсипват сметаната, рикотата и киселото мляко. Продуктите се разбъркват с телена бъркалка до получаване на еднородна смес. Готовото кремче се разпределя на порции в подходящи съдове. Украсява се с плод, кокосови стърготини или какаови пръчици.", "date": "2019.06.25", "title": "Летен плодов крем с рикота "}
{"url": "http://epicenter.bg/article/Navarshvat-se-10-godini-ot-smartta-na-Maykal-Dzheksan/186480/10/0", "text": "Днес се навършват 10 години от смъртта на Майкъл Джексън, наричан още Кралят на поп музиката.    Негови почитатели от цял свят подготвят различни инициативи, за да си спомнят легендарното му творчество. \r\n \r\n Официалната причина за смъртта на Майкъл Джексън беше сърдечен удар.За смъртта му бе обвинен личният му лекар - Конрад Мъри, заради неправилно лечение с определен вид болкоуспокояващо.   През последните месеци Джексън отново попадна във фокуса на медийното внимание заради филм, в който го обвиняват в сексуални посегателства срещу деца. Кралят на попа си отиде броени дни преди серия планувани концерти. Албумът му \"Трилър\" е продаден в 110 милиона копия и прави Джаксън, наричан още Джако, един от най-успешните музиканти в световен мащаб.    Източник: Канал 3", "date": "2019.06.25", "title": "Навършват се 10 години от смъртта на Майкъл Джексън"}
{"url": "http://epicenter.bg/article/Koalitsionniyat-savet-obsazhda-partiynata-subsidiya/186457/2/0", "text": "Коалиционният съвет се събира при премиера Борисов, за да обсъди размера на субсидията за политическите партии.   Сидеров няма да присъства на срещата, защото е на посещение в Москва заедно с Цвета Караянчева, председател на НС. \"Атака\" ще бъде представена от Десислав Чукулов. В петък темата официално трябваше да бъде приключена, но точката беше отложена от дневния ред на парламента. Мотивът бе, че няма готов доклад на бюджетната комисия.  Тогава стана ясно, че от НФСБ са поискали събиране по въпроса, за да не се вземе решението прибързано и да се застраши многопартийната система. Лично премиерът Бойко Борисов обяви от Брюксел, че свиква коалиционния съвет, за да се обсъди темата и се извини на партньорите си в управлението.  „Атака” са съгласни на 1 лев субсидия, но според тях трябва да има безплатно отразяване на дейността на партиите в ефира. ВМРО пък предлагат да има таван на субсидията.  БСП отново казаха, че са готови на диалог. Според ДПС трябва да се изработи концепция, за да се предпазят партиите от икономическа зависимост.   Борисов е твърдо решен, че субсидията трябва да бъде 1 лев.  Лидерът на ГЕРБ съобщи, че е възложил на ръководството на партията и на финансовия министър Владислав Горанов да разговарят с колегите си Обединени патриоти, и Воля, както направиха с ДПС. Това обаче не се е случило и според Борисов коалиционните партньори от Обединени патриоти са реагирали правилно, като са настояли за консултации с ГЕРБ. Лидерът на НФСБ Валери Симеонов смята, че 1 лв. субсидия ще ликвидира многопартийната демокрация. „Премахване на субсидиите спрямо партии всъщност превръща системата точно в някакъв американски модел, който в България ще бъде афганистански, а не американски. Какво представлява американския модел? Финансиране, от което остават две партии\", добави той. От ДПС останаха недоволни от решението и призоваха ГЕРБ да спазят поетите ангажименти. Четирима депутати изпратиха писмо до премиера, с което изразяват недоволството си от факта, че предложенията им за промени в Закона за държавния бюджет за 2019 не са били подложени на гласуване иобсъждане. Под писмото стоят подписите на председателя на групата Мустафа Карадайъ, Йордан Цонев, Делян Пеевски и Халил Летифов, които внесоха предложенията за безплатни детски градини, ремонт и строеж на нови, както и диференцирана ДДС ставка за книгите и учебниците. Законодателната им инициатива обаче остана без разглеждане с аргумента, че излиза извън обхвата на приетия на първо четене закон, в който бе залегнало единствено намаляването на партийните субсидии от 11 на 1 лев. ДПС настоява за безплатни детски градини с писмо до премиера От БСП заподозряха, че отлагането ще бъде безкрайно, а предложението за намаляването на субсидиите – „политическа игра на Борисов и хвърляне на прах в очите на хората“. \r\n \r\n \r\n \r\n  ", "date": "2019.06.25", "title": "Борисов събира коалиционния съвет за партийната субсидия"}
{"url": "http://epicenter.bg/article/-quot-Ataka-quot--predi-nachaloto-na-Koalitsionniya-savet--Ne-mozhe-da-ima-sponsorstva-za-partiite/186473/2/0", "text": "Трябва да се удовлетвори желанието на гражданите за премахване или намаляване на субсидиите.  Това заяви преди началото на коалиционния съвет в Министерски съвет зам.-председателят на \"Атака\" Десислав Чуколов, предаде репортер на Novini.bg.   Припомняме, Чуколов участва в съвета, защото председателят на \"Атака\" Волен Сидеров е част от парламентарната делегация, която е на посещение в Москва.   \"С партньорите от малката коалиция си казваме по някоя дума, но не сме разговаряли за субсидиите. Сега ще говорим за това. Трябва да се приеме това нещо, не трябва по никакъв начин да се избягва от темата и да се клинчи“, каза още Чуколов.  \"Не може да има спонсорства. Какво означава външно финансиране? Едно семейство, когато няма пари, мъжът се хваща и работи втора работа. Все едно ние да работим втора работа. Това със спонсорствата не става. Когато, например, се гласува закон, сигурно трябва да излизам на трибуната и да чета - този закон е с любезното съдействие на еди-кой си. Трябва да се урегулират добре нещата, да се изчисти политическата система от всякакви съмнения\", коментира Чуколов предложението на ДПС да има външно финансиране на партиите.", "date": "2019.06.25", "title": "\"Атака\" преди началото на Коалиционния съвет: Не може да има спонсорства за партиите"}
{"url": "http://epicenter.bg/article/Valeri-Simeonov-predi-Koalitsionniya-savet--Vazmozhno-e-da-ne-postignem-obshto-reshenie-za-subsidiite/186474/2/0", "text": "Разумното решение е това, за което ще ви информиране като приключи съвета. Възможно е да не постигнем общо решение, но ще се опитаме да го направим. Това заяви лидерът на НФСБ Валери Симеонов на влизане за срещата на Коалиционния съвет, по време на която ще се обдъждат субсидиите за партиите.  По думите му много прибързано са били взети решенията от всяка една от партиите. Нужен е малко повече диалог и консултации, каза Симеонов.  Не искам да коментирам това, което са казали гражданите в референдума, защото такъв референдум можеше да има други въпроси, които биха унищожили държава. Като например подкрепяте ли ДДС от 1 лв. Много граждани биха го подкрепили, посочи Валери Симеонов.  Различия по темата е възможно да повлияят на управленската коалицията, каза Симеонов. ", "date": "2019.06.25", "title": "Валери Симеонов преди Коалиционния съвет: Възможно е да не постигнем общо решение за субсидиите"}
{"url": "http://epicenter.bg/article/Yuriy-Aslanov--Temata-za-partiynite-subsidii-e-paravan-pred-sashtinskiya-dneven-red-na-obshtestvoto-/186477/2/0", "text": "Темата за партийните субсидии е параван пред същинския дневен ред на обществото. Това каза за сутрешния блок „Добро утро, България“ на Радио „Фокус“ социологът Юрий Асланов.  „Последните дни много лъкатушения предизвиква темата, приливи-отливи, движение назад-напред, свързана с партийните субсидии. Сякаш целят да отвлекат общественото внимание от същинския дневен ред на хората за това, че въпреки обещанието, че няма да има повишения на цените на енергоносителите, такива се оказва, че ще има, от сделката с ЧЕЗ и поредния опит за продажбата на най-голямото дружество, което доставя електричество в домовете на хората и други подобни. По идентична схема вървяха и скандали, които всички забравихме във времето, когато КТБ влезе в криза и накрая сметката от фалита на банката я платихме ние с публичен ресурс“, обясни Юрий Асланов.  Според него разговорът за партийните субсидии закъсня и няма как да обърне и да спечели общественото мнение.  Премахването или свеждането им до основни величини обаче несъмнено ще облагодетелства партии, които са в позиции на власт, добави социологът.  Това ще допринесе за спад на избирателната активност и още по-дълбокото отчуждаване на хората от институциите, обясни Асланов.  ", "date": "2019.06.25", "title": "Юрий Асланов: Темата за партийните субсидии е параван пред същинския дневен ред на обществото "}
{"url": "http://epicenter.bg/article/VMRO--Nastoyavame-Kontseptsiyata-sreshtu-tsiganizatsiyata-da-bade-prieta--/186478/2/0", "text": "Циганската престъпност придобива размери, застрашаващи националната сигурност на България  Настояваме за спешното приемане на Концепцията, придобила публичност, като Концепция срещу циганизацията, която лидерът на ВМРО – БНД, заместник министър-председател по обществения ред и сигурността и министър на отбраната Красимир Каракачанов още през месец април официално внесе за съгласуване с министерствата.  Това се казва в категорична позиция на ВМРО по повод поредното убийство, сторено от циганин рецидивист при кражба. Преди дни в софийското село Априлово циганин преби с лопата стопанин през нощта. Циганинът бил хванат да краде. Рецидивистът бързо е задържан, благодарение на адекватната работа на ресорните органи.  Без Концепцията ресоциализацията на тези дезинтегрирани с помощта на държавни субсидии, европрограми и с активното съдействие на т.нар. правозащитни организации маси вече е доказано невъзможна. Няма как един проблем, замитан „под килима“ над 30 години, с един етнос, умело полаган в полза за определени политически кръгове и използван от външни среди с подмолни цели, да бъде решен по досегашния модел. Декади, включвания, комисии, комитети – те просто не работят.  Позицията на ВМРО е провокирана и от последната серия нагли и напълно лишени от човечност и адекватност, нападения на цигани над българи, част от които, за наше съжаления, завършили фатално.   Искаме спешното поставяне „на масата“ на Концепцията за промени в политиката за интеграция на циганския (ромския) етнос в Република България и мерките за реализацията им. Настояваме всички държавно отговорни политически сили, всички, имащи отношение органи на общинската власт и държавната администрация, да си дадат ясна сметка, колко е належащо взимането на решения и постановяването на мерки срещу безчинствата на циганите в държавата ни.  Наясно сме, че отминаха европейските избори, а и наближават местни, но обществената търпимост вече се изчерпа. Флиртът с циганите не може да продължава да коства живота на невинни хора.  Даваме кратка статистика:  22.06.2019 г., с. Априлово, Софийско – 39-годишен циганин рецидивист влиза в дома и убива 49-годишен българин, който прави опит да защити собствеността си.  21, 22, 23, 24.06. (и доста предишни дати и години) – с. Розино, Карловско. Два цигански клана се изтрепват и бият и нападат и околните съседи, като с това нарушават спокойствието на честните достойни българи в селото и региона. Това е проблем, за който говорим от години. Ние от ВМРО на няколко пъти повдигахме въпроса за разкриването на РПУ в селото. Но без успех.  19.06. – с. Горно Черковище, Казанлъшко. Двама цигани пребиват мъж с обвиненията, че ги е прередил на опашката в магазина. Според разкази на очевидци същите тези системно са пребивали и малтретирали и други хора от селото.  07.04. – цигани пребиват магазинер в Габрово заради забележка за неприлично поведение.  06.01. – Войводиново, общ. Марица. Жестоко нападение над военнослужещ от двама братя, които са го ритали в главата с думите „Остави ме да го убия“.  Със сигурност в дългия списък само от последните месеци изпускаме още много. Но нека ви припомним и бруталните убийства на Вероника във В. Търново (2015 г.), на Александър в Бяла (2017 г.), на Виктория в Русе (2018 г.).  Да не пропускаме и спецакциите за лихварство, трафик на хора, „ало измами“, проституция и други тежки престъпления, които също приключиха с арести в циганските махали.  Ние от ВМРО сме част от управляващата коалиция ГЕРБ – ОП. Но не ние сме мандатоносителите. Като част от управлението нашите народни представители направиха редица предложения за законодателни промени, които да дадат поне началото на дългия процес по ресоциализацията на циганите. Част от тях вече са факт – спирането на помощи на родители, които не изпращат децата си на училище; поетапно намаляване – до пълно спиране, на социални помощи при отказ от преквалификация или започване на работа и др. Предложенията ни за увеличаване на предела на неизбежната отбрана и отпадането на маловажните кражби от НК минаха на първо четене.   Внесохме и предложение за промени в ЗАНН за предвиждане на безвъзмезден труд в полза на обществото и задържане в структура на МВР като административни наказания за извършени нарушени като например незаконна сеч и кражба на дърва.   Но това не е достатъчно. Нужна е спешна работа и мерки по приемането на цялостната концепция на Красимир Каракачанов. Това е пътят. ", "date": "2019.06.25", "title": "ВМРО: Настояваме Концепцията срещу циганизацията да бъде приета! "}
{"url": "http://epicenter.bg/article/-quot-More-quot--i--quot-ezera-quot--sled-remonta-na--quot-Graf-Ignatiev-quot--Zashto-se-sluchi---VIDEO--/186481/2/98", "text": "\"Морето дойде в София”, езерото „Граф Игнатиев” и други подобни заглавия на десетки клипове заляха социалните мрежи вчера – така, както поройният дъж заля новоремонтираните участъци в централната част на столицата, предава Нова телевизия.  На кадрите се вижда как колите минават през наводнените участъци и изтласкват водата към сградите, а служители на магазини посрещат водните вълни с метли, но въпреки това те влизат в обектите им.  Улица \"Солунска\" вчера се беше превърнала в една река. Следите от пороя са една локва, малко пясък, кал, а на улицата отводнителните отвори помагат за стичането на водата.  \"На няколко места в София се получи завиряване, където шахтите не смогват да поемат силния дъжд. Листната маса плюс наносите, които вървят по оточните канали, влизат в шахтата. Наносите я запушват, а водата излиза отгоре\", каза Красимир Димитров от Столична община за наводненията, станали на \"Солунска\" и \"Граф Игнатиев\".  И допълни, че най-големият проблем е липсата на ръчно почистване на шахтите.  ", "date": "2019.06.25", "title": "\"Море\" и \"езера\" след ремонта на \"Граф Игнатиев\". Защо се случи? (ВИДЕО) "}
{"url": "http://epicenter.bg/article/Evroprogramata-za-borba-s-dvoynite-standarti-priema-predlozheniya-za-finansirane-/186482/2/0", "text": "Новата европейска програма, чиято цел е да премахне различията при храните между държавите от Източна и Западна Европа, както и да засили ролята на потребителските организации в борбата с двойните стандарти в ЕС - вече функционира напълно. От 24 юни до 6 ноември т.г. тече срокът, в който всички заинтересовани лица - потребители и потребителски организации - могат да кандидатстват за еврофинансиране. Общият размер на фонда, заделен по програмата, е близо 1,3 млн. евро, съобщават от пресцентъра на ГЕРБ.  Българските евродепутати Емил Радев и Андрей Новаков - автори на програмата, първи предприеха конкретни мерки срещу порочната практика на двойни стандарти при хранителните продукти в различните държави от ЕС. След провеждането на редица изследвания и многократни обсъждания в Европарламента, през 2018 г. Европейската комисия най-накрая призна за наличието на разлики в хранителните продукти, макар все още де не знае как напълно да се пребори с тях.  „Току-що публикуваните резултати от така нареченото „общоевропейско“ проучване по темата също не дадоха категорични резултати. Макар подробни данни да се изискваха от всички 28 държави-членки, едва 19 участваха в проучването, в това число и България, проведено в края на миналата година.  Непълнотата на изследването прозира още и в данните, които са събрани - не всички участвали държави-членки са предоставили данни за всички от 128-те избрани продукта - от 113 общоизвестни и 15 частни марки“, коментира Радев. В проучването също така се посочва, че някои от продуктите за сравняване са налични в поне четири държави-членки, докато други - в поне девет. За продуктите от частни марки са използвани предимно продукти от австрийски и немски вериги, с клонове в съседните им държави (макар самата Австрия да не участва в изследването). Като резултат от това, мнозинството от проучваните продукти на частни марки например са били налични едва в няколко държави-членки.  Според Радев всичко това поставя под съмнение достоверността на събраните данни, както и „общоевропейския“ характер на получените резултати. Не на последно място, в проучването се заключава, че 9% от продуктите, представени като еднакви в целия ЕС, са имали различен състав, а други 22% от продуктите, представени по сходен начин, също имат разлика в състава. Това означава, че над 30% или около 1/3 от всички изследвани храни са били с констатирани разлики в своя състав.  Макар да няма твърдо изразена разлика по оста Изток-Запад, от сравнителните таблици в проучването може да се забележи, че основното различие в състава   се проявява с тенденция именно на Изток, в това число и България.  Действащата от тази седмица програма, предложена от Емил Радев и Андрей Новаков от ГЕРБ/ЕНП, дава нов шанс в борбата срещу порочните практики. Допълнителната възможност ще позволи на потребителите и потребителските организации да тестват и сравняват основните хранителни и нехранителни продукти, както и да разпространяват резултатите от тези тестове в национален и международен контекст.  „Благодарение на отпуснатите средства ще могат да бъдат разработени и приложени надеждни методи за тестване и сравняване на продуктите, както и да се идентифицират потенциални нелоялни търговски практики, свързани с подвеждащи етикети или маркировки на стоките в различните търговски мрежи в ЕС“, разяснява целта на програмата Емил Радев. Всичко това ще допринесе за увеличаване защитата на потребителите, утвърждаване на добри практики за трансгранично сътрудничество между различните потребителски организации и най-вече подобряване на политиките за защита на потребителите на национално и  европейско ниво.  В рамките на „българската“ европрограма ще могат да бъдат финансирани и обучения на потребителските организации с цел повишаване на експертния капацитет, разработване и внедряване на пилотни проекти за тестване, дейности и кампании за повишаване осведомеността на потребителите, разработване на IT инструменти за докладване на продукти с двойно качество и др.  Финансирането по програмата е отворено за всички държави-членки, а подробна информация за подаването на проектите може да бъде открита на страницата на Европейската комисия на адрес:   ", "date": "2019.06.25", "title": "Европрограмата за борба с двойните стандарти приема предложения за финансиране "}
{"url": "http://epicenter.bg/article/Smilyana-Nitova-Krasteva-zaema-myastoto-na-Elena-Yoncheva-v-parlamenta--Anna-Slavova---na-Petar-Vitanov/186484/2/0", "text": "ЦИК обяви Смиляна Нитова-Кръстева за народен представител от 29 изборен район - Хасковски и Анна Славова за депутат от 25 изборен район - София. това сочи справка на сайта на комисията.  Смиляна Нитова-Кръстева заема мястото на избраната за евродепутат от листата на БСП Елена Йончева. Анна Славова - на Петър Витанов, който също бе избран за депутат в следващия Европейски парламент.  Решенията са взети от ЦИК на 24 юни, след като са получени писма с решенията на Народното събрание от 21 юни 2019 г., с които са прекратени пълномощията на двете народни представителки във връзка с избирането им за евродепутати.  ", "date": "2019.06.25", "title": "Смиляна Нитова-Кръстева заема мястото на Елена Йончева в парламента, Анна Славова - на Петър Витанов"}
{"url": "http://epicenter.bg/article/Vasil-Vasilev--Zashto-vlastta-polzva-tayni-agenti--za-da-otkrie-neshto--koeto-vsyaka-strina-shte-y-kazhe-/186486/2/0", "text": "Миналата седмица правителството откри топлата вода. То сподели, че чиновниците изисквали от гражданите ненужни документи, карали хората да чакат дълго на опашки и били нелюбезни с тях. Ах!  За да формулира тези епохални заключения, властта използвала тайни агенти. 10 официални шпиони след месец и половина разузнаване стигнали до извод, който всяка стрина, застанала на опашката, щеше да им опише, и то без пари. Щеше да им каже, че администрацията е допотопна, мързелива и арогантна, че е безумно раздута, че много от чиновниците са политически хрантутници, които се чувстват непоклатими и несменяеми и затова си позволяват да протакат, да бавят и тормозят хората, да се шляят и да се оплакват от горещините и от нахалството на онези пред гишетата.  Чиновничеството се е превърнало в спокоен и сигурен житейски пристан. Неволята е набутала хората зад бюрата и те са се вкопчили с нокти и зъби за тях. Толкова им е добре, на чиновниците и на властта, че нямат никакво намерение да си развалят спокойствието. А то се постига, като се държат един за друг. Правителството и общините назначават нови, обикновено непригодни, но благодарни чиновници, те пък гласуват за него и го държат на власт. И за едните, и за другите формулата на съжителството е много удобна. Електронно правителство? Забравете!   Докато това правителство е на власт, ще видите електронно правителство през крив макарон. Нали това означава освобождаване на десетки и може би стотици хиляди чиновници, които, вече извън политическата опека, ще трябва да работят, за да си изкарат хляба.  В четвъртък Владимир Путин застана пред камерите на целия свят, за да отговори на въпроси, поставени му от руски граждани и от хора откъде ли не. Зададени му бяха милион и половина въпроса и за повече от 4 часа пред камерите той отговори на 81 от тях. Питаха го всичко - по политически, икономически, социални, външнополитически теми. Отговаряше главно на въпроси, които интересуват руснаците - пенсии, доходи, околна среда, боклуци, опасност от война.  Но руснаците с техните проблеми са едно, ние сме друго. У нас няма никой, нито един управляващ от изпълнителната, законодателната или съдебната власт, който да има такава практика - да отговаря периодично и публично на въпросите на хората за своето управление, за решенията си, да обясни действията си, да се отчете и да отговаря публично на въпроси не на журналисти - те може да са театрално режисирани - а на всички, които искат да го питат. Да се защити, да обоснове решенията си, да каже какво ще прави, как ще го направи.   Има ли такъв? По едно време Милен Велчев и Николай Василев го правеха, но за кратко. Оттогава? Няма!   Ще можете ли някога да питате Борисов защо откъсва летище София от контрола и от приходите на държавата, защо взема нови заеми, защо купува на юруш и без пазарлък самолети с противоречиви оценки , бърка ли в Сребърния фонд и изчезват ли парите оттам, колко е зависим от ДПС и те ли реално управляват, защо даде 43 милиона за дупката, защо младите емигрират, а старите ускорено измират. Има стотици въпроси, по които управляващите не смеят да гъкнат. Ще чуете отговори на куково лято. Даже да си отворят устата, бълват обикновено празни приказки. Крият се те, страх ги е да засегнат проблемите, които всички виждаме, не знаят как да обяснят действията си.   Словоохотливи са само когато могат да се похвалят или да излъжат нещо - как Юнкер го потупал по гърба и Меркел го прегърнала, как му било мъчно за Цветанов.   Зад управляващите има огромна армия рекламни агенти, говорители, медийни съветници, журналисти на хранилка, словописци, клакьори. Всички те гледат да филтрират всяка дума, щом трябва да скрият истината, да я изопачат, да сметат неудобните факти под килима и да заситят глада за истина със стъкмистика или откровени лъжи.     Периодичните, поне веднъж годишно, публични отчети за свършеното и откритият диалог с хората са важно условие за доверието към управляващите. Последните трябва да се съобразяват с общественото мнение, а гражданите следва да получат обясненията, на което имат право. Само тогава доверието може да е трайно и устойчиво и да укрепи демокрацията. Само тогава лъжите на управляващите могат да лъснат и грешките, провалите, престъпленията им да бъдат изобличени и те съответно наказани или пък, ако обществото е удовлетворено от обясненията и ги приеме и одобри, властта да бъде поощрена и подкрепена.     Питаме се кой ще управлява ЕС, кой ще бъде негов председател, външен министър, шеф на Европарламента. Като че ли това суетене има някакво значение. Съдете сами - някой чувал ли е програмата на който и да е от кандидатите. Какво иска да постигне, какви цели си поставя, как ще го направи. Как ще ни се отрази на нас? Каква ще е външната политика на ЕС, какво ще стане с кривите краставици? Нищо!   Единственото, което разбрахме е, че водещият до онзи ден кандидат на ЕНП германецът Вебер искал да спре Северен поток - 2. Вебер пропадна. Социалистическият избраник Тимерманс бил за повече социална Европа. Безмислици! Стара песен на нов глас.   Сега се въртят други имена - Вестагер, Мишел Барние - той изглежда най-професионален. Ще се пазарят, ще се надлъгват, накрая ще изкарат някой на преден план. И какво от това?    Ще направят ли те нещо за България? Много се съмнявам. Европейската система е устроена така, че дори някой от тях да има добри намерения, да иска да помогне нещо на страната си, няма реални възможности да ги реализира.     Не мога да кажа дали българските евродепутати са направили някога някакво общо усилие, всичките 17, да се съберат, без изключение, па да излязат пред обществото и да кажат нещо от рода на: ето, ние сме от различни политически семейства, не можем да се понасяме едни други, но решихме за доброто на България да действаме съгласувано в тази и тази посока. Ще бъдем единни в исканията си за повече средства, за преодоляване на диспропорциите в стандарта на живот между България и западноевропейските страни, за ускорени европейски инвестиции у нас, за включването ни в програми, които да преустановят обезлюдяването и т.н.   Как нито един или една не каза - ще изискаме пълна безпристрастна проверка на разходването на еврофондовете и Брюксел да се произнесе окончателно - действително ли управляващите крадат толкова много от тези фондове или това са инсинуации на опозицията и на неприятелите на страната.   Нищо такова. Стягат си куфарите и отлитат.   Този ЕС няма как да върви мазно и безаварийно. Изглежда му е предопределено да крета на все по-бавни обороти, все по-мъчително, с цената на все повече компромиси.       Иначе новият състав на Европейската комисия и на Европейския парламент ще продължат да буксуват и да се въртят около себе си, нашите евродепутати ще им пригласят, а ние, ние ще затъваме още и няма как да не се замислим за план Б.     11 лева, 1 лев, 5 лева, нула лева. Накрая нищо! Като намалява 11 пъти финансирането на партиите, Борисов удря демокрацията така, като и цар Фердинанд не би го сторил. Демокрацията припадна. Както ще припаднете и Вие, ако утре Ви кажат - до вчера заплатата ти беше 1100 лева, от утре ще получаваш 100. Или пенсията ти е 330 лева, от утре става 30. Оправяй се! Ако не ти харесва - мри!  И партиите ще почнат да умират. Не всички, разбира се. Управляващите са натрупали солидни резерви, подсигурили са си богати външни и вътрешни спонсори, подготвили са се кой знае откога и легнали на тлъстите запаси, обричат останалите на глад и мизерия. Заедно с тях за моментът на истината са се подготвяли и от ДПС. Пипнаха студения резерв, подсигуриха си паричните потоци за охолно политическо съществуване и се прегърнаха с ГЕРБ. Останалите, включително коалиционните партньори, останаха попарени. Удари ги гръм от ясно небе! Виждате, че още не могат да дойдат на себе си.  Проблемът не е, че олигарсите или индустриалците щели да навлязат в българската политика. Те и сега са там. Така е в Америка, така е в Русия, във Франция, навсякъде. Така е и у нас. Проблемът, който се очертава с новата формула на нулева субсидия и отворено финансиране, предложена от ДПС и прегърната от ГЕРБ, е съвсем друг.  Отворено финансиране означава пари без ограничение от всякакви спонсори - фирми, фондации, частни лица, разни икономически субекти. Било като в Америка. Да, но разликата е, че там, за дадеш, трябва да си американец.  У нас не е точно така. Дори съвсем не е така. Известно е, че десни германски фондации са финансирали ГЕРБ. Леви такива са подпомагали БСП. Сега обаче, ако предложението на ДПС мине, всяко чужда специална служба ще може да си създаде, купи и обгрижва българска политическа партия. Достатъчно е парите да минат през българска фондация, НПО или икономическа структура, съществуваща или специално създадена за тази цел.     Като знаем, че предложението е дошло от ДПС, естествено виждаме коя държава ще бъде най-активна в приватизирането на българския политически живот или коя ще бъде, да го наречем така, най-големия инвеститор в нашето Народно събрание.   Каква перспектива! Как ви се вижда? Толкова ли са глупави управляващите, та не са видели с какво се съгласяват. Или са толкова продажни? Надяваме се да не са нито едното, нито другото. Надяваме се да проумеят заплахата, която т.нар. отворено финансиране означава за националната ни сигурност и държавния ни суверенитет. Надяваме се, че дори това убийствено за държавата решение да бъде прокарано през Народното събрание, то да срещне ветото на президента или да бъде обезсилено от Конституционния съд.  Ако обаче мине, то оживелите български партии ще тръгнат да си търсят спонсори по чужбина. Ще обикалят, ще чукат на всякакви врати, нещо като Бай Ганю в Европа. Само че ще са с различен предмет на дейност. Ще предлагат за продан не мускалчета с розово масло, а отломки от една разрушена, цветуща някога държава.    ", "date": "2019.06.25", "title": "Васил Василев пита: Нашите управници могат ли да говорят пряко с хората като Путин?!"}
{"url": "http://epicenter.bg/article/Pravitelstvoto-predlaga-pomoshtite-za-otglezhdane-na-dete-da-se-prekratyavat-pri-otsastviya-ot-uchilishte-/186492/2/0", "text": "Месечните помощи за отглеждане на дете до завършване на средното му образование ще се прекратяват при отсъствия от часовете. Санкцията ще се прилага, ако в рамките на един месец от учебната година са допуснати отсъствия повече от три дни от дете, посещаващо група за задължително предучилищно образование, и от пет учебни часа от ученик.  Това предвижда проект на правителствено постановление за промени в Правилника за прилагане на Закона за семейни помощи за деца. Проектът е качен за обществено обсъждане, предава БНР.  Предлаганите промени са, за да се синхронизира правилникът с измененията в Закона за семейни помощи за деца, които влизат в сила на 1 август.  Освен прекратяването на детските надбавки за отсъствия от учебните занятия, в проекта се предвижда еднократната помощ за първокласници вече да се предоставя на два пъти, а не накуп. Сумата е 250 лв. и 50% от нея ще се дават при записването на детето в първи клас, а остатъкът в началото на втория учебен срок, ако то продължава да посещава училище.  С промените се регламентира и възможност заявленията-декларации за получаване на всички видове семейни помощи за деца да се подават и по електронен път или чрез лицензиран пощенски оператор, а не само с лично явяване в Дирекция \"Социално подпомагане\".  ", "date": "2019.06.25", "title": "Правителството предлага помощите за отглеждане на дете да се прекратяват при отсъствия от училище "}
{"url": "http://epicenter.bg/article/MiG-29-shte-sabere-pokoleniyata-ot-lettsi-i-aviatsionni-spetsialisti-v-aviobaza-Graf-Ignatievo-/186495/2/0", "text": "На 28 юни 2019 г. авиобаза Граф Игнатиево ще посрещне поколенията летци-пилоти, инженери и авиационни специалисти, свързани с усвояването и експлоатацията на самолет МиГ-29 в българските Военновъздушни сили по повод 30 години от приемането му на въоръжение в България. Това съобщиха от пресцентъра на министерството на отбраната.  Официални гости на празника ще бъдат министърът на отбраната на Република България Красимир Каракачанов, началникът на отбраната генерал Андрей Боцев, заместник-министърът на транспорта, информационните технологии и съобщения г-н Димитър Геновски, командирът на Военновъздушните сили генерал-майор Цанко Стойков и др.  В чест на знаменателната годишнина на изтребителя, който вече 30 години охранява родното ни въздушното пространство, точно в 11.30 ч. ще бъде валидирана пощенска марка в блок.  На събитието ще бъде представена и премиерата на филм, посветен на историята на самолета.  Част от празничната програма са и значимите имена от българската естрада и фолклор Маргарита Хранова, Росица Кирилова, Орлин Горанов, Гуна Иванова, Бойка Дангова и фолклорна формация „Ладена“ към Ансамбъла на Въоръжените сили.  МиГ-29 е бойният самолет четвърто поколение, с който от летище Граф Игнатиево се осъществява носенето на непрекъснато бойно дежурство за охрана на небето на Република България в интегрираната система за противовъздушна отбрана на НАТО.  Първите два учебно-бойни самолета кацат на 15 юни 1989 г., а първите шест бойни самолета – на 19 юни същата година на авиобаза Равнец (15-ти изтребителен авиационен полк).  През 1990 г. всички договорени изтребителя МиГ-29 – 18 бойни и 4 учебно-бойни са приети на въоръжение в България. За своята 30-годишна експлоатация, на този тип самолети са обучени десетки първокласни летци-изтребители денем и нощем във всякакви метеорологични условия с основната мисия да бранят териториалната цялост на страната ни.  ", "date": "2019.06.25", "title": "МиГ-29 ще събере поколенията от летци и авиационни специалисти в авиобаза Граф Игнатиево "}
{"url": "http://epicenter.bg/article/Rumen-Hristov--SDS-ne-poluchava-subsidiya/186496/2/0", "text": "Дали размерът на партийната субсидия трябва да бъде 1 лв. или 11 лв. е необходимо икономистите да направят разчети.   Този коментар направи в студиото на телевизия \"Европа\" лидерът на СДС Румен Христов.  „Добрият вариант, според мен, е парламентарно представените партии да седнат, да поспорят и да намерят най-доброто. Хем да има едно намаление, за да се удовлетвори очакването на обществото, а от друга страна да не се получава така, че този 1 лв. не би свършил работа и пак отиваме на отворено финансиране, което е рисково“.  \"СДС не получава субсидии. Той не е парламентарно представена политическа формация\", заяви още Христов.  Той обясни, че според него е по-редно и по-почтено спрямо партиите, които не могат да прескочат 4% бариера, да бъдат лишавани от субсидии, когато два последователни избора не са успели да прескочат тази бариера.  \"За една по-голяма сигурност, може би трябва да се определи един двегодишен мандат“, посочи Христов.  Според лидера на СДС, американският модел много се коментира, но ние сме членове на Европейския съюз.  „България трябва да се учи и да ползва натрупаното като опит от европейските държави. А там практиката показва, че държавата подпомага дейността на партиите с оглед да се избегне зависимостта от икономически субекти, които биха подпомогнали съществуването на партиите, защото знаем, че безплатен обяд няма“, уточни Румен Христов.  ", "date": "2019.06.25", "title": "Румен Христов: СДС не получава субсидия"}
{"url": "http://epicenter.bg/article/Kaloyan-Pargov--GERB-potopi-Sofiya--gavrata-s-tarpenieto-na-sofiyantsi-e-palna-/186497/2/0", "text": "Летни бури винаги е имало. Това не е новина. Новината е, че след продължителен и широко прокламиран ремонт, струващ скъпо на столичани и европейските данъкоплатци, вчера знаковата улица „Солунска“ се превърна в езеро. Ситуацията предизвика кошмар за автомобилния трафик и за търговските обекти в района. Това каза лидерът на БСП – София и председател на групата на социалистите в СОС Калоян Паргов и допълни: „ГЕРБ потопи София“, съобщиха от пресцентъра на БСП.  „Истината е, че ръководството на Столична община от години нехае за здравето и сигурността на софиянци. Вглъбена единствено в усвояването на европейски средства, които отиват в незнайно чий джоб, управата на София подлага на изпитания гражданите и бизнеса в града“, констатира Паргов.  Той припомни, че само преди дни човек бе поразен от мълния и загина в Люлин, а вчера гръм удари трафопост на кръстовището на булевард „Константин Величков“ и улица „Цар Симеон“ в София и предизвика пожар.  „Азбучното правило да има ефективни гръмоотводи не се спазва. Кой, ако не Столична община, трябва да следи за сигурността на населението?“, риторично попита той.  „Абдикацията на кмета на София от всички задължения по поддържането и качественото изграждане на инфраструктурни обекти и съоръжения вече дава своите трагични резултати. Оправданието, че вината е само и единствено на изпълнителите на ремонтите, е несъстоятелно. Възложителят – Столична община трябва да носи отговорност за случващото се в града. Гаврата с търпението на софиянци е пълна“, категоричен е Калоян Паргов.  ", "date": "2019.06.25", "title": "Калоян Паргов: ГЕРБ потопи София, гаврата с търпението на софиянци е пълна!"}
{"url": "http://epicenter.bg/article/Manolova--Balgariya-e-edinstvenata-strana-v-ES-bez-Zakon-za-chastniya-falit/186503/2/0", "text": "Липсата на закон за частния фалит оформя два потока - към сивия сектор и към терминал 2.  Това каза омбудсманът Мая Манолова, цитирана от \"Канал 3\". Тя бе домакин на дискусия, на която представи проект на Закон за личния фалит. Манолова припомни, че България е единствената страна в ЕС без такъв закон. Темата за вечния длъжник остава болезнена, добави Манолова и за да поясни, че трябва да се търси баланс, посочи, че все пак е важно кредиторите да удовлетворят своите вземания, а държавата да предпази гражданите. През 2017 г. просрочените задължения са 4,7 млрд. евро, като само потребителските са около 400 млн. евро. Така над 12 сто от всички заеми попадат в графата лоши кредити. Това е три пъти повече от средното за Европа.  От друга страна състоянието на законодателството дава превес на монополистите и ощетява откъм права гражданите, посочи Манолова. Законът за частния фалит цели да подкрепи хората, коита са изпаднали във временна невъзможност да плащат заемите си, като се предлага бърза процедура пред съда. Именно това е органът, който ще прави проверка на длъжника. Несеквестируемият минимум да се запази, а тези, които нямат пари за адвокат, да могат да получат правна помощ, предвижда проектът.  ", "date": "2019.06.25", "title": "Манолова: България е единствената страна в ЕС без Закон за частния фалит"}
{"url": "http://epicenter.bg/article/SASht-uvelichavat-parite-po-programata--quot-Fulbrayt-quot-/186507/2/0", "text": "Правителствата на България и Съединените щати решиха да увеличат финансирането за Българо-американската комисия за образователен обмен „Фулбрайт“. Това съобщи пресцентърът на министерството на образованието след срещата на министър Красимир Вълчев с посланика на САЩ Ерик Рубин.   Увеличената финансова подкрепа ще разшири възможностите на българите и американците да участват в академични програми за обмен, включително в науката.  Годишното финансиране ще се увеличи от българска страна в размер на 182 000 долара годишно, което ще позволи да се подкрепят повече студенти, докторанти и преподаватели.  Държавният департамент на САЩ ще предостави допълнителни 280 000 долара на Комисията „Фулбрайт“ през следващите три години. Това временно увеличаване на финансирането ще спомогне за по-високи стипендии за български и американски студенти, както и програми за учители. Държавният департамент ежегодно финансира с общо 765 000 долара програма „Фулбрайт“ в България, от които с 165 000 долара се покриват административни разходи по Програмата.  Тези решения показват ангажимента на двете правителства към Комисията „Фулбрайт“ и нейната значимост за укрепване на двустранните връзки и взаимното разбирателство чрез академични стажове, обмен на опит и познания и разработване на съвместни проектни идеи.  Министърът на образованието и науката Красимир Вълчев сподели по време на съвместната пресконференция с Н. Пр. Ерик Рубин, посланик на САЩ за България: \"От всички стипендианти на програмата се изисква да се завърнат в родината си поне за две години след края на обучението с натрупания опит, знания и умения. Така българските Фулбрайтови стипендианти допринасят за: качеството на образованието чрез използването на натрупан опит и нови практики; за привличане на инвестиции в България; и за засилване на контактите със САЩ.“  Американският посланик в България Ерик Рубин заяви: „Фулбрайт е най-широко признатата и престижна международна програма за обмен в света. Тези програми изграждат дългосрочни взаимоотношения между американските и българските граждани и институции.\"  Допълнително финансиране за дейността на Българската комисия „Фулбрайт“ постъпва от американски и български университети, училища, фирми и неправителствени организации, включително фондация „Америка за България“, която покрива стипендиите за 30 помощник-учители по английски език по програма „Фулбрайт“.  Комисията „Фулбрайт“ финансира повече от 60 стипендианти годишно. Това включва около 40 американци, които идват в България: петима учени, петима студенти, трима експерти и общо 33 помощник-учители по английски език. В това число се включват и между 15 и 20 българи, пътуващи в САЩ: петима учени, между 5 и 9 студенти и стипендианти по програми за изследване на гражданското общество и стипендианти по програмата „Хюбърт Хъмфри“.  Образователният обмен между САЩ и Република България по програма „Фулбрайт“ започва през 1967 г. През 1993 г. Българо-американската комисия за образователен обмен бе създадена в рамките на двустранното споразумение между правителствата на Съединените щати и Република България за научно и технологично сътрудничество. В периода 1967-2018 г. повече от 1300 американски и български граждани са получили стипендии от Българо-американската комисия за образователен обмен „Фулбрайт“.  Много български учени и студенти, стипендианти по програма „Фулбрайт“ са постигнали значими професионален успех след завръщането си в България от САЩ, напомнят от МОН.  ", "date": "2019.06.25", "title": "САЩ увеличават парите по програмата \"Фулбрайт\""}
{"url": "http://epicenter.bg/article/Krasimir-Valchev-za-komunizma-v-uchebnitsite--Napraveni-sa-preporaki-kam-izdatelite-za-korektsii/186509/2/0", "text": "Учебниците по история за 10 клас, които предизвикаха толкова вълнения заради начина, по който е отразен периодът на социализма, още не са утвърдени. Това стана ясно от отговор на медиен въпрос на министъра на образованието Красимир Вълчев.    Дал съм препоръки на издателствата да коригират новите учебниците по история за 10 клас, заяви още министърът на образованието и науката.  Новите учебници по история, по които десетокласниците трябва да учат от есента, предизвикаха реакции заради представянето в тях на комунистическия режим.  Учебниците се изготвят от авторски колективи, които са подбрани от самите издателства, предлагат се за одобрение на Министерство на образованието от издателствата. Вълчев обясни, че те са минали оценката на оценителите, също така и на учителите, получили са положителна оценка.  \"Но това, което аз видях и колегите, това, което са видели и тези историци, които са реагирали е, че има минимизиране на някои факти, не достатъчен акцент върху базовите характеристики на периода и на режима. Има също така има опит да се даде положителен акцент върху други не толкова съществени елементи, има си и няколко откровено провокативни текста, затова аз съм дал препоръки на издателствата да ги коригират”, каза образователният министър.  Красимир Вълчев посочи, че в момента тези учебници не са утвърдени.   Вълчев припомни, че въпросните учебници обхващат цялата история на България във всички периоди, включително и най-новата история. За съжаление в най-новата история има разделителни линии, има моментни, които ни разделят и които са дискусионни, каза Красимир Вълчев.  Това време е квалифицирано като тоталитарно, има както своите позитиви, както и минуси. Ние сме направили своя цивилизационен избор, който включва определени ценности, подчерта Вълчев. Затова според него базовите характеристики на комунизма трябва да присъстват в учебниците.  Има минимизиране на някои факти, недостатъчен акцент върху тези базови характеристики на периода и на режима, смята министърът.  Забелязвал се опит да се даде положителен акцент върху някои несъществени елемента. Имало и някои откровено провокативни елемента в учебниците. Затова министърът дал препоръки на издателствата да ги коригират. Едва след това учебниците ще бъдат издадени.  Миналия петък се разбра, че има петиция срещу подмяната на истината за комунизма в учебниците, адресирана до министър-председателя Бойко Борисов и до министъра на образованието и науката Красимир Вълчев.  От СДС и \"Демократична България\" се възмутиха от начина, по който е представен комунистическия режим в някои от предложените учебници по история за 10 клас.  По темата се включи и бившият зам.-председател на ГЕРБ Цветан Цветанов. И също заговори за \"скандалния опит за подмяна на истината за комунистическия режим\" в новите учебници. ", "date": "2019.06.25", "title": "Министър Вълчев разпореди: Издателствата да коригират учебниците по история за 10 клас!"}
{"url": "http://epicenter.bg/article/Ot-1980-g--nasam--troen-skok-na-zlokachestvenite-obrazuvaniya-u-balgarite/186460/2/0", "text": "От 1980 г. насам три пъти повече българи се разболяват от злокачествени образувания, сочат данни на Националния център по обществено здраве и анализи, предаде репортер на БГНЕС.  Ако през 1980 г. хората, заболели от различни форми на рак, са били общо 113 336, то през 2017 г. броят на онкоболните в България достига 292 721 души.  Най-рязък ръст има при заболелите в периода от 1990 до 1995 г., като в началото на демократичните промени броят на болните е бил малко над 153 хиляди души, а през 1995 г. – около 178 хиляди. Така през 2000 г. броят на хората с рак нараства до над 200 хил., а през 2005 г. – 237 хил.  Според друга статистика най-честата форма на рак в България е на млечната жлеза при жените, като през 2016 г. заболяването е установено при 1 420 жени на 100 хиляди, а през 2017 г. броят на заболелите вече скача на 1 457 случая на 100 хиляди. Втората най-честа диагноза за рак е на женските полови органи, при която близо 1 181 жени на всеки сто хиляди са заболели, а новооткритите случаи са съответно 96 на 100 хил.  Впечатление прави и статистиката за онкоболести при мъжките полови органи, при която близо 600 мъже на всеки 100 хил. са с диагноза.  Злокачествените образувания на храносмилателните органи също са често срещани, както и злокачествените меланоми и образувания на кожата.  Статистиката сочи още, че най-малко са заболелите от рак на костите и ставните хрущяли, на меките тъкани, както и на очите, главния мозък и централната нервна система. /БГНЕС ", "date": "2019.06.25", "title": "От 1980 г. насам: троен скок на злокачествените образувания у българите"}
{"url": "http://epicenter.bg/article/Zhalt-kod-za-obilni-valezhi-i-gramotevichni-buri-e-v-sila-za-12-oblasti/186461/2/0", "text": "пасното време в страната продължава като за вторник е обявен оранжев код за обилни валежи и гръмотевици за 4 области на страната, за 12 области ще важи жълт код, сочи справка в сайта на НИМХ. Враца, Ловеч, Габрово и Велико Търново. В тези райони ще се развива мощна купесто-дъжовна облачност и ще има краткотрайни валежи и гръмотевични бури, има условия за градушки.   На места в планинските райони на областта количествата валежи ще достигнат 50-65 л/кв м. При оранжев код синоптиците предупреждават за възможни наводнения на имоти и в транспортната мрежа, както и прекъсвания в електроснабдяването, комуникациите и водопреносната мрежа. При оранжев код е възможно да се наложи частична евакуация. Синоптиците предупреждават за опасности при шофирането заради намалена видимост и аквапланинг. : Видин, Монтана, Плевен, Русе, Търговище, Разград, Шумен, Силистра, Пазарджик, Пловдив, Смолян и Кърджали. Там ще се развива също мощна купесто-дъждовна облачност и ще има краткотрайни валежи и гръмотевични бури, има условия за градушки.   На места в планинските райони в тези области количествата валеж ще достигнат 30-35 л/кв м. Жълтият код за валежи означава, че има възможност за локални наводнения, малко на брой. Възможно е да се наложи прекъсване на дейности на открито, затруднения при шофиране заради намалена видимост и аквапланинг.   Във вторник интензивни и значителни по количество валежи ще има на места главно в Северна България и планинските райони. Ще духа слаб до умерен вятър от север-североизток. Максималните температури ще бъдат между 27 и 32 градуса. Атмосферното налягане ще се повишава и ще е по-високо о средното за юни.   облачността ще е значителна, около и след обяд купесто-дъждовна. На места ще има краткотрайни валежи с гръмотевици, ще духа слаб до умерен вятър от север-североизток. Максималните температури ще бъдат между 27 и 29 градуса, температурата на морската вода ще бъде 26-27 градуса, а вълнението на морето – 2-3 бала. ще се развива купесто-дъждовна облачност, ще има краткотрайни валежи, на места интензивни и с гръмотевици. Ще духа умерен до силен североизточен вятър. Максималната температура на 1200 метра ще бъде около 20 градуса, на 2000 метра – около 12 градуса.   ще има валежи, на повече места в Южна България, по старопланинското било и в Предбалкана. На север валежите ще спрат. Вятърът ще се задържи от север-североизток, до умерен. Дневните температури в по-голямата част от страната ще са между 27 и 32 градуса.   ще бъде предимно слънчево, с купеста облачност в следобедните часове, без валежи. Температурите ще се повишат и в по-голямата част от страната ще са между 30 и 35 градуса. В петък ще остане горещо, но след обяд отново на места ще има условия за превалявания и гръмотевици; възможни са локални интензивни явления.", "date": "2019.06.25", "title": "Жълт код за обилни валежи и гръмотевични бури е в сила за 12 области"}
{"url": "http://epicenter.bg/article/Vladimir-Chukov--V-biznesa-s-trafik-na-migranti-se-vartyat-na-godina-3-miliarda-dolara/186462/2/0", "text": "Властите трябва да кажат дали има чадър над хората, които се занимават с трафик на мигранти. Това ще го разберем когато бъдат повдигнати обвинения. Но това са схеми от 2015 година, когато се формира генезисът в Турция, но сега веригата е от Афганистан, а не от Сирия. Това каза в студиото на Би Ти Ви арабистът проф. Владимир Чуков, който коментира мащабната акция срещу най-голямата престъпна група у нас за трафик на мигранти.  Статистика показва, че само през 2015-2016 г. в този бизнес се въртят 3 млрд. долара. А хората в Турция имаха офиси, които правиха подобни мигрантски услуги. Аз съм виждал обява от Бейрут на едно семейство, публикувана в ливански вестници. Това е една невероятна мрежа, която беше ударена, но не напълно, допълни арабистът.  Преди мигрантите бяха видими. Но сега вече те са изключително в ромските махали, където не влизат особено често органите на реда, каза  журналистът Мажд Алгафари, който също бе гост в студиото на \"Тази сутрин\".  Потокът на сирийците сега е обратен, а сега мигрантите са афганистанци и иранци. Това е един вид бизнес и всеки иска да забърше нещо. Става дума за огромен поток от пари. В България още през 2014 се сформираха групи, които посрещаха бежанци и ги провеждаха през страната и през Сърбия за Западна Европа. Но това става със знанието на властта. Тук няма натиск - организират се групи в Истанбул или Одрин и организирано продължават за Западна Европа. Сред тях има и много радикализирани хора. Затова е добре, когато залавяме незаконни мигранти да видим в групите какви са хората в тях - бежанци или опасни субекти, посочи Алгафари.", "date": "2019.06.25", "title": "Владимир Чуков: В бизнеса с трафик на мигранти се въртят на година 3 милиарда долара"}
{"url": "http://epicenter.bg/article/Aleksi-Stratiev--Kontrolat-na-patya-ne-e-dostatachen/186466/2/0", "text": "Контролът на пътя не е достатъчен. Това е основната причина за тежките катастрофи по пътищата на България, заяви в Сутрешния блок на БНТ експертът Алекси Стратиев. За последния месец статистиката е крайно тревожна – около 60 жертви, което е повече в сравнение със същия месец на миналата година. Вече се говори за рекордни стойности в броя на загиналите във войната по пътищата.   При около 90% - 95% причините за тежките катастрофи са водачите, коментира Стратиев. Според него трябва да се подобри дисциплината им, защото основната причина за ПТП е високата скорост.  По думите му трябва да се вземат оперативни мерки, които да дадат ефект бързо и стратегически, които да действат дългосрочно.  „Санкциите за нарушения са добри и не би трябвало да се увеличат до безкрай, но контролът не е достатъчен. Това се вижда и при една акция. Не с жива сила, а с технически средства трябва да се извършва този контрол“, категоричен беше Стратиев.  Той обърна внимание, че „от няколко години се говори за нов закон, който мина обсъждане, но не е приет все още в НС и това е грешка“, заяви той.  При въвеждане на тол системата може да се контролира скоростта, с която се движат водачите.  „През зимните месеци катастрофите са по-малко в сравнение с лятото. Затова съветът ми е по време на горещините е да се извършват по-чести почивки. Водачът трябва сам да прецени състояние си. Когато той пропуска някои елементи, трябва да намери място за почивка, за да може да се съвземе\", препоръча още експертът по пътна безопасност.", "date": "2019.06.25", "title": "Алекси Стратиев: Контролът на пътя не е достатъчен"}
{"url": "http://epicenter.bg/article/Shefat-na-Evroohold--Ne-sam-nnovata-Ginka--politizite-da-ne-se-mesyat-v-biznesa/186467/2/0", "text": "  Това каза в сутрешния блок на БТВ председателят на надзорния съвет на \"Еврохолд\" Асен Христов, който коментира сделката за българските активи на ЧЕЗ Груп.   \"  Парите са от два източника. Увеличаваме капитала с 80 млн. евро.    \"Еврохолд\" е публично дружество вече от над 15 години. Ние сме едно от най-големите застрахователни дружества в Източна Европа. Инвестираме в много сфери.  , разкри той.  \"Компанията на Гинка Върбакова беше малка, надскочи се и банките не ѝ повярваха. \"Еврохолд\" е голяма и известна компания. . Такъв е случаят в Румъния. Ние сме най-големият по приходи публичен холдинг в България.   Не искам да коментирам думите на Корнелия Нинова и Йордан Цонев. Не трябва да се търсят политически мотиви в тази сделка. Това е бизнес сделка. Жълтите медии също разпространяват невярна информация.  Горд съм, че сме направили Цвета Караянчева директор на завод, който вече не е сред нашите активи. Няма нищо вярно в твърденията, че зад нас стои политически гръб.   Днес се запознах и с вас. Това означава ли, че утре вие ще ми помогнете да купя БТВ?\", попита Христов водещия Антон Хекимян.  \"  Хубавото е, че тези активи остават в България. Темата за ръководството на ЧЕЗ е много важна. Изготвяме възможно най-добрият екип. \"Еврохолд\" има опит в това нещо\", завърши Асен Христов.  ", "date": "2019.06.25", "title": "Шефът на Еврохолд: Казвам се Асен, не съм втората Гинка, познавам Цветанов, нямам политически гръб "}
{"url": "http://epicenter.bg/article/Krasimir-Valchev-i-Erik-Rubin-obsazhdat-akademichnite-programi-za-obmen/186469/2/0", "text": "Министърът на образованието и науката Красимир Вълчев и посланикът на САЩ у нас Ерик Рубин ще обсъдят днес финансовата подкрепа и разширяването на възможностите на българите и американците да участват в академични програми за обмен, включително в науката, чрез Българо-американската комисия за образователен обмен „Фулбрайт“.  Това съобщиха от министерството на образованието и науката, където ще се състои срещата на Вълчев и Рубин. ", "date": "2019.06.25", "title": "Красимир Вълчев и Ерик Рубин обсъждат академичните програми за обмен"}
{"url": "http://epicenter.bg/article/Georgi-Harizanov--Nobelova-nagrada-tryabva-da-poluchi-Borisov--ako-pomiri-patriotitte/186470/2/0", "text": "Политическият анализатор Георги Харизанов и политологът доц. Татяна Буруджиева коментираха в сутрешния блок на БНТ искането партийната субсидия да стане 1 лв.  Татяна Буруджиева поясни, че дали това ще се случи, е въпрос на мнозинство. „Не бих казала обаче, че ще има проблеми в коалицията, ако няма мнозинство по този въпрос“, заяви тя.  „Това което е интересно е, че последните години се възбужда този дебат, Позицията на ГЕРБ е неизменна, но на другите партии не е така. Нека БСП да кажат колко е резонната субсидия за тях. Аз лично очаквах БСП да кажат. 11 лв. ти е много, но и 1 лв. ти е малко и накрая искаш оставката на един финансов министър неясно за какво“, коментира Буруджиева. „Всичко това прилича на един фарс“, добави тя.  „11 лв. не е много“, коментира от своя страна Георги Харизанов. „Да, ГЕРБ са поели обещание, включително и премиерът Бойко Борисов, но не споделям мнението, че 11 лв. са много“, поясни той.  „Въпросът не е в размера на субсидията, а в начина, по който се управляват финансите на една партия“, каза още Георги Харизанов.  Татяна Буруджиева коментира и смяната на позицията на ДПС. По думите й не е характерно да има смяна на мнението в ДПС. Тя напомни как се взимат решенията в движението. \"Нещо става и там\", каза още Буруджиева.  Харизанов коментира и ситуацията в \"Обединени патриоти\". Колко пъти се насрочваха срещи, но никога тримата - Красимир Каракачанов, Валери Симеонов и Волен Сидеров не се събраха, а сега Бойко Борисов им е виновен. Нобелова награда трябва да се даде на Борисов, ако възстанови диалогът им\", каза политическият анализатор.  Според Георги Харизанов Симеонов и Сидеров имат проблем със собственото си \"Аз\".", "date": "2019.06.25", "title": "Георги Харизанов: Нобелова награда трябва да получи Борисов, ако помири патриотитте"}
{"url": "http://epicenter.bg/article/Karayancheva-kam-mladite-balgari-v-Moskva--Uchete--trupayte-opit-i-umeniya-i-se-varnete-v-Balgariya/186471/2/0", "text": "Председателят на Народното събрание Цвета Караянчева, която е на официално посещение в Руската федерация, се разговаря с българската общност в Москва. В срещатата участваха български студенти в Москва, българи, работещи в големи мултинационални компании и водещи международни банки. Това съобщиха от пресцентъра на Народното събрание. Пред присъстващите председателят на Народното събрание Цвета Караянчева отбеляза, че е щастлива да бъде сред нашите сънародници в руската столица, тъй като от девет години председател на българския парламент не е бил в Москва. След дни ще отбележим 140 години от установяването на дипломатически отношения между България и Русия, а преди няколко месеца в България тържествено беше чествана 140-ата годишнина от Учредителното събрание и приемането на Търновската конституция, което е показателно за дълбоките и традиционно добри връзки между България и Русия, посочи тя.  Цвета Караянчева подчерта, че когато става дума за националните интереси българският парламент се стреми да заема национално отговорни позиции в интерес на държавата и нейните граждани. Вие сте нашите посланици в Москва и в Русия, благодарим Ви, че ни представяте достойно както в университетите тук, така и в международните фирми, организации и банки, в които работите, обърна се към българите в Москва председателят на Народното събрание.  В България не достига квалифицирана работна ръка, затова правителството постави образованието като водещ държавен приоритет, подчерта на срещата Цвета Караянчева. Залагаме на дуалното образование, защото са ни необходими хора, които от учебните и университетските скамейки да се включат в производството и бизнеса, добави тя и призова младите хора да учат, да трупат опит и умения и да се върнат в България, където има нужда от тях и техните знания. Има място за Вас в България, мили деца, обърна се председателят на парламента към младите българи в Москва.  В страната ни вече съществуват много възможности за инвестиции, работи се по магистралите „Струма“ и „Хемус“, по тунела под Шипка, за да може инвеститорите да стигнат до всички региони на България, отбеляза Цвета Караянчева. Тя подчерта, че е важно да се развива инфраструкторно Северна България, което ще позволи и там да бъдат привлечени инвестиции и да се ускори икономическият растеж както на региона, така на страната ни. България се развива уверено напред и технологично, и индустриално, посочи председателят на парламента.  Сред въпросите, които представителите на българската общност отправиха към председателя на Народното събрание, бяха такива, свързани с българските национални интереси, развитието на дигитализацията, на строителния сектор, на инфраструктурата и на градската среда.  Българска парламентарна делегация, водена от председателя на Народното събрание Цвета Караянчева, е на официално посещение в Русия. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.   Днес Караянчева и народните представители ще се срещнат с председателя на Съвета на Федерацията на Федералното събрание на Руската федерация Валентина Матвиенко. По-късно те ще разговарят с министъра на външните работи Сергей Лавров.   Програмата на посещението предвижда полагане на венец на гробницата на Незнайния войн в Александровската градина до стената на Кремъл.   На 26 юни 2019 г. председателят на Народното събрание Цвета Караянчева ще направи изказване по време на пленарното заседание на Съвета на Федерацията на Федералното събрание на Руската федерация. Караянчева е първият председател на българския парламент, който ще направи изказване пред Федералното събрание на Руската федерация.", "date": "2019.06.25", "title": "Караянчева към младите българи в Москва: Учете, трупайте опит и умения и се върнете в България"}
{"url": "http://epicenter.bg/article/Kancho-Stoychev--S-proverkata-na-apartamentite-ni-pravyat-na-idioti/186472/2/0", "text": "Проверката на апартаментите не е приключила. Приключи само проверката на КПКОНПИ, която трябва да установи дали има конфликт на интереси. Има три условия, за да има конфликт на интереси – лицето да заема обществена длъжност, да има възможност да облагодетелства тези, с които има взаимоотношения, в случая с фирмата продавач, и да има реално извършено облагодетелстване на една от страните”. Това заяви в студиото на „Здравей, България” на Нова телевизия Александър Владимиров от Института за дясна политика.  „По тези 3 линии се оказа, че няма конфликт на интереси”, каза още той.  Според него оттук насетне е важно проверките на НАП и на прокуратурата да продължат. „Конфликт на интереси няма, но всички като общество усещаме, че има нещо нередно в това, че политиците по някакъв начин успяват да си купят по-евтини апартаменти”, коментира Владимиров.  „Основният въпрос е друг. Няма нищо лошо едни политик да има един, два или три апартамента. Проблемът е откъде са доходите му. Тук ни правят всички на идиоти”, коментира социологът Кънчо Стойчев.", "date": "2019.06.25", "title": "Кънчо Стойчев: С проверката на апартаментите ни правят на идиоти"}
{"url": "http://epicenter.bg/article/Fandakova-pusna-v-doklad-sdelkite-v-Borisovata-ot-vremeto-na-sinite/186511/2/0", "text": "  Четирите имота са предоставени за стопанисване и управление на \"Софийски имоти\" ЕАД на 28 юли 1997 г., става ясно от доклад на Фандъкова до СОС. Предоставените имоти и сградите върху тях са включени в акт за публична общинска собственост от 8 декември 2003 г. на район „Средец“, с който е актуван имот - Столичен парк „Борисова градина“ с площ от 581,043 дка.  През 2017 г. „Софийски имоти“ ЕАД прекрати договорите за наем на земята и задължи наемателите да предадат държането на недвижимите имоти, като терените трябва да бъдат освободени от всички вещи и почистени. По заповед на Фандъкова шефът на „Общински строителен контрол“ към НАГ издаде заповеди за премахване на незаконни строежи на терените на „Капитолия“ и „Веселото село“. И двете заповеди са обжалвани пред Административен съд София град. Обжалвани са и прекратяванията на договорите за наем, с които се иска предаване на терените на „Софийски имоти“, като до момента на първа инстанция в ползва на „Софийски имоти“ приключи делото с наемателя на терена на автокъща „Капитолия“.   Четирите имота попадат в Парк „Княз Борисова градина“, който се подържа и управлява от общинското предприятие „Паркове и градски градини“, в това число и частта от парка, която е изключителна публична държавна собственост, дадена за управление на Столична община през 2012 г. с решение на Министерския съвет.  Категоричното ми мнение е, че целесъобразно и законосъобразно е цялата територия на парка да бъде управлявана от Столична община като се поддържа от общинското предприятие „Паркове и градски градини“, в това число и описаните по-горе 4 имота, стопанисвани и управлявани в момента от „Софийски имоти“ ЕАД. Предлагам н а общинския съвет прехвърлянето на владението на имотите да се извърши между ОП „Паркове и градски градини“ и „Софийски имоти“ ЕАД, чрез предавателно-приемателни протоколи в срок, определен от Столичния общински съвет.  Това решение кореспондира напълно и със започналата процедура по приемане на Подробен устройствен план на „Княз Борисовата градина“, пише в доклада си Фандъкова.  През 2016 г. след решение на Столичен общински съвет и проведен конкурс за избор на проектант, на дружеството „Ковачев архитекти“ е възложено изготвянето на проект на Подробен устройствен план на парк „Княз Борисова градина“. През 2019 г. проектът на ПУП беше предаден за разглеждане и обсъждане. Изработването и приемането на Подробен устройствен план на Борисовата градина има две важни цели – първата, е запазването на парка, а втората – недопускане на ново строителство в него. Въпросът за недопускане на ново строителство е изключително важен поради фактът, че на територията на Княз Борисовата градина съществуват терени, които преди 15-20 години са станали частна собственост.  В периода 1997 – 2005 г. знакови места от територията Борисовата градина са продавани, заменяни и апортирани в смесени търговски дружества.  На 18.12.2002 г. с решение № 50 по Протокол № 46 на Столичен общински съвет, „Кръгло кафене „Кривите огледала“ е апортирано в капитала на „Софийски имоти“ ЕАД. Със същото решение СОС е дал и съгласие за извършване на разпоредителна сделка със сградата. Три месеца по-късно – през март 2003 г. сградата от 88,5 кв. м. на кота „0“, 52,7 кв. м полуниво и съответното право на строеж върху общинската земя са продадени на едноличен търговец „Минкин – Албена Минкин“.  Със същото решение №50 от 2002 г. Столичен общински съвет „с цел създаване на комплексни зони за отдих, развлечение, спорт и обслужване на населението“ апортира в акционерно търговско дружество притежаваните от „Софийски имоти“ ЕАД терени – „плаж-лятна къпалня „Мария Луиза“ с прилежащ терен и „Летен театър с прилежащ терен“. Апортът е извършен след като през 1996 и 1999 г. с решения на СОС двата имота първо са дадени за управление и стопанисване на „Софийски имоти“ ЕАД, а след това са включени в капитала на дружеството.  На 13.07.1998 г. с решение на №46 по протокол №45 Столичен общински съвет включва в капитала на „Софийски имоти“ ЕАД терен от 2500 кв. м. на ул. „Арх. Йордан Миланов“, върху който е разположен ресторант „Тенекиите“. През 1999 г. с приватизацията на „БКС-Средец“ ЕООД е приватизиран ресторанта, а през 2001 г. „Софийски имоти“ ЕАД заменя терена под ресторанта срещу два апартамента на вече приватизираното „БКС-Средец“. През 2005 г. имотът е продаден на „Телекомплект“ АД.  На 29.09.1999 г. Столична община прехвърля възмездно на събирателно дружество с фирма „М плюс В – Митов и сие“ СД правото на собственост върху обект от 250 кв. м, представляващ „Пицария Ариана“, намираща се в м. „Борисова градина“ срещу пазарната цена на правото на строеж от 23 385 лв.  На 22.12.1999 г. с решение №47 по протокол №4 Столичен общински съвет приема план на „детски увеселителен център“ в м. „Борисова градина – Погребите I част“, кв. 5, парцел II и обявява 35 000 кв. м от публична в частна общинска собственост. Със същото решение СОС дава съгласие имота да се замени за жилищни имоти с фирмата „Пио Технолоджи“ АД. През 2001 г. Столична община заменя терена от 34 880 кв. м срещу 42 броя жилища.  На 11.12.2000 г. с решение №31 по протокол 19 Столичният общински съвет обявява от публична общинска собственост в частна общинска собственост 10 дка в м. „Борисова градина – Погребите“. На 01.08.2002 г. Столична община сключва договор за замяна с търговското дружество „Цирк Роял“ АД на 10 000 кв. м в местност „Борисова градина – Погребите“ срещу 10 апартамента. Фирма „Цирк поял“ АД доплаща на Столична община 85,60 лв. разлика в оценката на заменените имоти. Към настоящият момент имотът е собственост на „Литекс пропърти“ АД.  Подробният устройствен план на „Княз Борисовата градина“, който в момента се обсъжда, следва категорично да защити имотите, които са част от територията на парка като част от зелената система на София, като не допуска инвестиционни намерения на частните собственици, свързани с ново строителство.  За четирите описани по-горе имота с идентификатори 68134.109.41, 68134.109.31, 68134.109.32 и 68134.109.33, които ще бъдат върнати за управление на Столична община, следва кмета на район „Средец“ да състави актове за публична общинска собственост.  За всички общински поземлени имоти, намиращи се в парк „Княз Борисова градина“, кметовете на районите „Средец“, „Лозенец“ и „Изгрев“ следва да съставят актове за публична общинска собственост, съгласно одобрените кадастрална карта и кадастрални регистри, съгласно чл. 59, ал. 1 от Закона за общинската собственост, като за изпълнението внесат доклади в Постоянната комисия по Икономика и стопанска дейност към Столичен общински съвет, пише още в доклада на Фандъкова.  В него обаче липсва сделката за замяната на 20 830 кв м срещу 15 апартамента на Юлия Берберян и Георги Малеев от 18.02.1998 г.      ", "date": "2019.06.25", "title": "Фандъкова пусна доклад за сделките в Борисовата градина  от времето на сините"}
{"url": "http://epicenter.bg/article/Balgariya-e-vodeshta-po-broy-na-aborti-v-Evropa/186515/2/0", "text": "5 800 аборта са направени само за първите три месеца на годината в България. Тази цифра ни поставя сред водещите държави в Европа в тоав отношение. Това показват данни на Националния център по обществено здраве и анализи.   \r\n От тях над 3 600 бременности са прекъснати по желание. Статистиката сочи още, че София и Пловдив са водещите градове, в които се извършват най-много премахвания на плода. Само от януари до края на март в столицата са извършени 935 аборта, в Пловдив – 571, а в Бургас – 410. Стара Загора се нарежда на четвърто място с 386 аборта, а Пазарджик с 363. В Русе, Силистра, Сливен, Плевен, Хасково и Търговище случаите на прекъснати бременности са около 200 за всеки град. \r\n   \r\n 39 от тях са извършени от момичета под 15-годишна възраст, като в 22 от случаите абортът е спонтанен, а в 17 по медицинско предписание, което означава, че застрашава живота на майката, или плодът е с високи рискове от увреждания. Най-много аборти правят жените над 30-годишна възраст – близо 2 850. \r\n   \r\n На второ място са тези от 20 до 29-годишна възраст, като за първото тримесечие на годината те са 2 408. И сред тийнейджърките абортът не е табу, като в Стара Загора са извършени най-много аборти на 15-19 годишни момичета – 55. По този показател – аборти сред тийнейджъри, Стара Загора е на първо място в статистиката, после се нареждат отново Пловдив (49 аборта), след това Столична община (47), и Сливен (35). \r\n   \r\n Статистиката на Националния център по обществено здраве и анализи отчита само медицинските аборти, направени по желание, спонтанните, и тези, извършени по медицински показатели, но в държавата няма официална статистика за това колко са незаконните. \r\n   \r\n Ако официалните цифри се запазят със същия темп до края на 2019 г, то за една година България ще е загубила над 23 000 бъдещи българчета. За сравнение, през 2016 г. официалният брой на прекъснати бременности е 26 446, при 56 000 регистрирани живородени деца. \r\n   \r\n Според официалната статистика, от 1954 г. насам, когато абортът е легализиран, са извършени над 6,5 милиона аборта. Общо в света през 2018 г. са извършени близо 42 милиона прекъсвания на бременности. \r\n", "date": "2019.06.25", "title": "България е водеща по брой на аборти в Европа - 5 800 за три месеца!"}
{"url": "http://epicenter.bg/article/Remontat-na-prints-Hari-i-Megan-Markal-shte-struva-2-4-miliona/186491/10/100", "text": "Ремонтът на къщата на принц Хари и Меган Маркъл струва 2,4 милиона британски лири и дори още не е завършен, съобщи Мирър.  Парите идват от издръжката на кралското семейство, която по закон се осигурява от данъкоплатците във Великобритания.  Принцът и съпругата му ще живеят в къща, построена през 19-ти век, носеща името Фрогмор Котидж и намираща се на територията на замъка Уиндзор западно от Лондон. Големите разходи идват от основния ремонт, който превръща къщата от постройка, разделена на пет малки апартамента, в просторен имот с 5 спални, обитаван от едно семейство.  Ремонтът на Фрогмор Котидж тече вече половин година, като включва подмяна на носещите греди на покрива и цялата електрическа инсталация. Не всички разходи по ремонта се поемат от данъкоплатците. В правилата е записано, че издръжката покрива основни неща, като подови настилки и облицовки на бани и тоалетни. За луксозни елементи, като описвания от британските медии \"плаващ под\" и студиото за йога, Хари и Меган плащат от собствения си джоб.  Смята се, че кралица Елизабет Втора е голяма привърженичка на идеята младото семейство да се настани във Фрогмор Котидж и често се осведомявала докъде е стигнал ремонта. Досега Хари и Меган живееха в къща в рамките на двореца Кенсингтън в Лондон, където живее брата на Хари, принц Уилям със семейството си.  Но откакто се ожениха, Хари и Меган вървят по свой път. Двамата се изнасят от Кенсингтън, а наскоро беше обявено и че се отделят от благотворителната фондация, която споделяха с Уилям и съпругата му Кейт Мидълтън.  Издръжката, която получава кралското семейство за официални дейности, заплати на служители, поддръжка на кралските дворци и разходи по пътувания е 82,2 милиона лири. Тя се изчислява като процент от осреднените приходи от кралските имоти през предходните две години.  Когато се налага мащабен ремонт, като течащата в момента реновация на Бъкингамския дворец в Лондон, процентът се увеличава и кралското семейство получава повече пари.  Източник: БГНЕС", "date": "2019.06.25", "title": "Ремонтът в новия дом на принц Хари и Меган Маркъл струва 2,4 милиона"}
{"url": "http://epicenter.bg/article/Morska-bolest-mori-i-Keyt-Midaltan--i-Elizabet-II/186501/10/100", "text": "Един проблем мъчи и британската кралица Елизабет II, и нейната снаха Кейт Мидълтън, написа лондонският в. Сън, цитиран от Новини.бг \"Аристократките страдат от морска болест\", допълни таблоидът. Изданието се спира върху случка от парад в Лондон в началото на този месец. \"Тогава съпругата на втория в реда на престолонаследието на британската корона Принц Хари е изглеждала напрегната, много бледа и едва се е сдържала да не повърне, докато е пътувала в карета, както повелява протоколът на Бъкингамския дворец. Това определено са симптоми на морска болест\", направи своето заключение медията.   Изданието припомни, че нейно величество страда от същия здравословен проблем.  По-рано медия от Острова пусна информация, че херцогинята на Кеймбридж е очаквала своята четвърта рожба.", "date": "2019.06.25", "title": "Морска болест мори и Кейт Мидълтън, и Елизабет II"}
{"url": "http://epicenter.bg/article/15-000-paunda-naem-na-sedmitsa-za-apartamenta-na-Dzhord-Maykal/186506/10/100", "text": "Фенове от целия свят отбелязват рождения ден на прочутия британски певец - Джордж Майкъл. Той почина на 25 декември 2016 г., като остави десетки хитове и милиони почитатели по целия свят.   Междувременно, британски медии съобщават, че домът на Джордж Майкъл в Лондон, който той завещал на сестрите си, се предлага под наем. Цената на седмица за имота в квартал Хайгейт възлиза на 15 000 британски лири.   Източник: Нова.тв", "date": "2019.06.25", "title": "15 000 паунда наем на седмица за апартамента на Джордж Майкъл"}
{"url": "http://epicenter.bg/article/Zapochna-50-oto-yubileyno-izdanie-na-Svetovnite-serii-po-poker/186505/10/0", "text": "Преди броени дни започна петдесетото юбилейно издание на най-големия световен турнир по покер WSOP (World Series of Poker). То представлява серия от покер турнири, които се провеждат ежегодно в Лас Вегас и датира още от 70-те години на миналия век.   За създател на турнира се счита  , по чиято инициатива именно през 1970 г. се организира първият официален турнир, който дава началото на сериите. Той се провежда в неговата зала „Benny Binion’s Horseshoe“ и макар да се състои от едва 7 играчи победителят Джони Мос бива провъзгласен за световен шампион по покер.   Още от тогава сериите се провеждат всяка година без прекъсване и към днешна дата са придобили огромен мащаб и събират стотици хиляди играчи от цял свят. Те се провеждат в рамките на месеците юни и юли, като тази година турнирът се състои от общо 89 събития.   През годините сериите претърпяват известни промени от гледна точка на графика и размерите на наградите, но основната идея остава една – да бъде провъзгласен новият световен шампион по покер. Всяко едно от събитията също носи значима печалба за победителя. Освен в парична сума, тя се изразява и в златна WSOP гривна, чието притежание представлява значимо световно признание за всеки покер играч.   Към момента   достигнали до заветния приз са едва четирима. Още през 2000 г. професионалният шахматист и син на известния гросмайстор Христо Донев – Иво Донев, стана първият българин, носител на гривната. Въпреки това успехът му е малко известен в родината, тъй като от години той живее извън България и играе под австрийския флаг като гражданин на Австрия.   Следващият притежател на златна гривна е Ник Живков, който пък от дълги години живее в Щатите и често посещава Световните серии. Неговите печалби обаче попадат под българското знаме в официалните статистики. Той често взема участие в живи турнири в Щатите, включително и в Световните серии, където през 2012 г. завоюва и златния приз.   Една година по-късно вторият най-успешен българин в покера след  също заслужено получи своята WSOP гривна. Софиянецът Симеон Найденов стана един от най-добрите и печеливши родни играчи през последните години, а общите му печалби от живи турнири възлизат на над 2 милиона и половина долара. През 2013 г. той спечели първото място на събитие #36 в WSOP, което му носи и печалбата от над $300 000.   Последната към момента златна гривна за България бе спечелена на миналогодишното издание на Сериите от Огнян Димов. Това бе трето участие за Огнян на събитие от турнира и първо участие на финална маса, което се оказа и най-успешното до момента. Според официалните статистики Димов е третият най-печеливш български играч след Данчев и Найденов. Попадането му в челната тройка се дължи именно на успехите му от изминалата година, когато освен победа в WSOP, Огнян постигна и значимо постижение на Европейския покер тур  , където третата позиция му донесе над $800 000 печалба.   Тази година на Световните серии ще бъдат раздадени общо 89 гривни, колкото са и събитията в календара на шампионата. Ще бъде организиран и турнир за носителите на златни гривни от предишните издания на Сериите, където се надяваме да видим и нашите играчи. Специално за петдесетата годишнина на Световните серии ще се проведе и турнир, наречен The Big 50 (Големите 50). Входът за това събитие ще възлиза на сумата от $500, но върху тях няма да бъде начислен рейк, тоест цялата сума ще отиде в наградния фонд, без да бъдат удържани никакви такси.   Основното събитие тази година $10,000 No Limit Hold'em ще започне на 3 юли и ще се проведе в рамките на 3 последователни дни. Тази година броят чипове, с които играчите ще влязат в играта, бе увеличен от 50 000 на 60 000.   Миналогодишното издание събра рекорден брой от над 7800 играчи, които се включиха в основното събитие, а победителят Джон Син (John Cynn) спечели грандиозната сума от 8.8 милиона долара. Очаква се тази година цифрите да бъдат още по-внушителни, а кой ще вземе приза световен шампион по покер за 2019 г. предстои да разберем скоро.  ", "date": "2019.06.25", "title": "Започна 50-ото юбилейно издание на Световните серии по покер"}
{"url": "http://epicenter.bg/article/Megan-podmeni-godezhniya-prasten-s-diamantite-na-Dayana--Snimki-/186512/10/84", "text": "Наблюдателни фотографи забелязаха, че годежният пръстен на Меган Маркъл изглежда различно.  Когато принц Хари подари годежния пръстен на Меган, в него бяха монтирани два диаманта, принадлежали на принцеса Даяна. Двата камъка от брошката на майка му бяха придружени от трети диамант от Ботсвана, заемащ централно място в пръстена. Скъпоценните камъни са монтирани върху златна халка, а целият пръстен е дело на официалния бижутер на кралица Елизабет Втора \"Клийв енд къмпани\". После, по време на бременността, херцогинята на Съсекс се появи на два пъти публично без него. Спекулациите са около това дали тя го е свалила заради промяната в размера на пръстите си през този период или конкретно, за да го допълни с още диаманти. Така или иначе, бижуто на ръката на херцогинята днес изглежда различно. Все още таблоидите гадаят дали пръстенът е подменен и изцяло нов, или в него са инкрустирани нови малки диаманти.   Източник: Дарик", "date": "2019.06.25", "title": "Меган подмени годежния пръстен с диамантите на Даяна (Снимки)"}
{"url": "http://epicenter.bg/article/Namekna-li-Nikol-Shertsinger-za-kray-na-romansa-s-Grisho-chrez-dumite--Chuvstvam-se-svobodna-/186535/10/100", "text": "е прочута с провокативния си стил. Освен на сцената, тя демонстрира такъв и по време на своите  През последните дни популярната изпълнителка публикува поредица от снимки, на които позира по бански. Тя се е отдала на почивка на остров Капри, където обаче Това породи множество въпроси и спекулации дали продължава да има връзка с българския тенисист Григор Димитров.    Световноизвестната певица  към които добавя интересни коментари. \"  това е тайната на живота\", гласи текст към една от фотографиите.    \"Чувствам се свободна\", пише Никол на друг кадър.    Шерцингер не за първи път избира именно това място за ваканцията си. Преди две години тя и Димитров бяха заснети от папараци в доста горещи моменти между двамата на острова.    До момента   не е потвърдил официално, че вече не са двойка.    Източник: Дарик", "date": "2019.06.25", "title": "Намекна ли Никол Шерцингер за край на романса с Гришо чрез думите: Чувствам се свободна!"}
{"url": "http://epicenter.bg/article/Izliza-nov-intriguvasht-film-za-legendarnite--quot-Biytals-quot-/186539/10/100", "text": "Те са може би най-обичаните поп и рок изпълнители в музикалната история, превърнали се в модел за подражание и в учебник по музика за поколения творци и меломани по целия свят! Те са неповторимите и вечни \"Бийтълс\"!    На 25 юни 1967 г. песента All you need is love е изпълнена в рамките на програмата Our World на BBC. Our World е първата международна телевизионна програма, излъчена на живо по сателит.   В продукцията се включват 14 държави, а предаването е осъществено в 24 страни. Смята се, че Our World е гледана пряко от между 400 и 700 милиона души в цял свят. В програмата участват артисти от 19 държави, които да ги предстяват, сред които оперната певица Мария Калас, художникът Пабло Пикасо, Бийтълс.   В наши дни Our World е най-известна със сегмента си от Великобритания, в който \"Бийтълс\" изпълняват за първи път All you need is love. 25 юни е за първи път, отбелязан като Глобален ден на Бийтълс от Фейт Коен през 2009 г., която го нарича „благодарствено или любовно писмо до Бийтълс“. Хаштагът на деня в социалните медии е #GlobalBeatlesDay.    Датата е \"запазена\" от Организацията на ООН по въпросите на образованието, науката и културата (ЮНЕСКО) и се отбелязва всяка година от 2001 г. На този ден, през 1957 г., в Ливърпул е открит клуб \"Cavern\" (в превод от англ. \"пещерата\"), където първите членове на групата за първи път излизат пред публика. Само за периода от 1961 до 1963 г. броят на изявите на състава там е впечатляващ - 292!    Тя е особено важна за \"бийтълс\" феновете от Ливърпул и Хамбург, тъй като на този ден, 1964 г., светомната музикална гилдия чества завръщането на групата в Ливърпул от американското им турне, за да представят албума си A Hard Day’s Night - една от повратните точки в кариерата им.   Никой освен един-единствен човек? Точно това ще ни разкаже с много хумор и любов към вечната музика на Джон, Пол, Джордж и Ринго новият филм на режисьора Дани Бойл и сценариста Ричард Къртис \"Вчера си е за вчера\". Двамата ще ни покажат свят, който тепърва ще се запознае с емблематичната музика на \"Бийтълс\", защото единствено неуспелият музикант Джак Малик знае песните им. И той ще се възползва от това. \"Вчера си е за вчера\" излиза само в кината след две седмици, на 5 юли.     През есента на 1958 г. към тях се присъединява Джордж Харисън. Три години по-късно момчетата решават да прекръстят името на групата си на \"Бийтълс\" (в превод от англ. “бръмбарите”). През 1962 г., барабанистът Пийт Бест е заменен от Ринго Стар. В периода от 1962 до 1970 г. \"Бийтълс\" издават 12 албума, 13 мини албума и 22 сингъла, продадени в над 1,3 млрд. броя. През 2004 г., списание “Rolling Stone“ поставя \"Бийтълс\" на първо място в списъка си на 100-те най-добри изпълнители на всички времена.   Групата се разпада през 1970 г., след което всички нейни членове започват самостоятелна кариера.    Джон Ленън е застрелян смъртоносно пред дома си в Ню Йорк на 8 декември 1980 г.. Джордж Харисън ни напуска на 29 ноември 2001 г. Днес със своите композиции и концерти продължават да ни радват Пол Маккартни и Ринго Стар. Любимците на поколения меломани - Джон Ленън, Пол Маккартни, Джордж Харисън и Ринго Стар, оказват огромно влияние върху формирането на цяла генерация музиканти.    Неподправеното звучене на парчетата им, както и посланието, заложено в тях, им донасят световна слава и ги превръщат в най-обаятелната и влиятелна група в историята на музиката за всички времена. Ще ги запомним като непоправими романтици, бунтари, но винаги мечтатели.  Източник: woman.bg", "date": "2019.06.25", "title": "Излиза нов интригуващ филм за легендарните \"Бийтълс\""}
{"url": "http://epicenter.bg/article/Ronaldo-ostavi-20-000-evro-bakshish-v-gratski-hotel--Snimka-/186494/8/0", "text": "Преди да започне подготовката за новия сезон, Кристиано Роналдо беше на почивка със семейството си на яхта, след като прекара няколко дни в луксозен хотел в Южна Гърция, предаде БГНЕС.   Според гръцките медии Роналдо е плащал за президентски апартамент по 9 000 евро на нощ. Терасата му била с прекрасна гледка към Йонийско море и частния басейн.   Португалският нападател остана доволен от персонала, който не позволи на папараците да се доближат до хотела. Заради грижите им, Роналдо остави 20 000 евро бакшиш.   Кристиано ще прекара още няколко дни на яхта на Френската Ривиера, а след това ще се върне в \"Ювентус\".", "date": "2019.06.25", "title": "Роналдо остави 20 000 евро бакшиш в гръцки хотел (Снимка)"}
{"url": "http://epicenter.bg/article/Spasiha-Vladimir-Klichko-ot-goryashta-yahta/186513/8/0", "text": "Бившият световен шампион по бокс при най-тежките Владимир Кличко трябваше да бъде спасяван от испанската брегова охрана, след като луксозната яхта, на която се е намирал, се е подпалила.   За инцидента съобщи 43-годишният украинец в профила си в Туитър. Той добави, че всичко е наред и за щастие няма пострадали.   Кличко е бил на почивка със семейството си и приятели, когато в неделя вечер са решили да се разходят с яхтата. Избухналият пожар обаче е накарал спешно да бъде търсена помощта на властите, които са се отзовали своевременно и са предотвратили възможна трагедия.   Източник: Новини.бг", "date": "2019.06.25", "title": "Кличко и семейството му на косъм от смъртта след пожар на яхта"}
{"url": "http://epicenter.bg/article/Tramp-shte-se-sreshtne-s-Putin-na-foruma-na-G-20-v-Osaka/186464/7/0", "text": "Държавният глава на САЩ Доналд Тръмп ще се срещне с руския президент Владимир Путин на форума на върха на страните от Г-20, който ще се проведе в периода 28-29 юни в японския град Осака, Япония. В програмата му има и срещи с други световни лидери, заяви високопоставен служител на американската администрация пред репортери, предава РИА Новости, цитирана от \"Фокус\". „Ще има среща с редица световни лидери. Включително с министър-председателя на Австралия (Скот) Морисън, министър-председателя на Япония (Шинцо) Абе, министър-председателя на Индия (Нарендра) Моди, германския канцлер (Ангела) Меркел, президента на Русия (Владимир) Путин, престолонаследникът на Саудитска Арабия Мохамед бин Салман, президента на Китай Си (Дзинпин), президентът на Турция (Тейп) Ердоган\", поясни представителят на Вашингтон, без да уточнява кога точно ще се състои разговорът между Тръмп и Путин. Очаква се двамата лидери на обсъдят Иран, Украйна, контрола над въоръженията и редица други теми. „Президентът очаква среща с Путин на Г-20. Това не е официална среща на високо равнище, но се очаква да има разговор, който ще се съсредоточи главно върху въпросите на регионалната сигурност, включително Иран, Украйна и Близкия изток“, поясни още говорителят.  В допълнение, официалният представител изрази увереност, че Тръмп ще засегне темата за „намесата\" в американските избори. „Венецуела също може да бъде обект на дискусия\", добави той. Длъжностното лице отбеляза, че няма официален дневен ред, както и дата и час на срещата, а само замислен набор от теми. Той обаче потвърди, че името на Владимир Путин е включено в списъка на лидерите, с които Тръмп ще се срещне.   ", "date": "2019.06.25", "title": "Тръмп ще се срещне с Путин на форума на Г-20 в Осака"}
{"url": "http://epicenter.bg/article/Amerikanski-miliarderi-nachelo-sas-Soros-prizovavat-za-po-visoki-danatsi-za-svrahbogatite-/186475/7/0", "text": "Около 20 милиардери отправиха послание към кандидатите в президентската надпревара в САЩ да подкрепят налагането на по-високи данъци за свръхбогатите американци, отбелязва австрийският национален ежедневник Der Standard, цитиран от Агенция \"Фокус\".  „Америка има морална, етична и икономическа отговорност да облага повече нашите богатства\", обясниха инициаторите на предложението, сред които са американският милиардер Джордж Сорос, съоснователят на социалната мрежа Фейсбук Крис Хюз, наследниците на Уолт Дисни и собствениците на хотелската верига „Хаят“.  Приходите от данъци върху богатството могат да се използват за борба с изменението на климата или за укрепване на икономиката, както и за насърчаване на равните възможности и за укрепване на демократичните свободи.  Въвеждането на такъв данък „е в интерес на нашата страна\", категорични са авторите на предложението.  ", "date": "2019.06.25", "title": "Американски милиардери начело със Сорос призовават за по-високи данъци за свръхбогатите "}
{"url": "http://epicenter.bg/article/Prezidentat-na-Iran-Hasan-Rouhani--SASht-lazhat-za-predlozhenieto-za-razgovori-/186489/7/0", "text": "Държавният глава на Иран Хасан Роухани обвини САЩ в лъжа, като посочи, че Вашингтон не е отправил предложение за преговори към Техеран, предават AFP и Агенция \"Фокус\".  По-рано съветникът на американския президент Доналд Тръмп по националната сигурност Джон Болтън определи като „оглушително\" мълчанието на Иран относно предложението за преговори с Вашингтон.  „Президентът (на САЩ Доналд Тръмп) отвори вратата за реални преговори. В отговор на това мълчанието на Иран е оглушително\", подчерта Болтън по време на посещение в Ерусалим.  САЩ наложиха санкции на върховния лидер на Иран аятолах Али Хаменей и други представители на Техеран. От МВнР на Иран определиха новите ограничения като „перманентно затваряне на пътя към дипломацията\" с американската администрация.  ", "date": "2019.06.25", "title": "Президентът на Иран Хасан Роухани: САЩ лъжат за предложението за разговори "}
{"url": "http://epicenter.bg/article/Kitay-prizova-za--spokoystvie-i-sdarzhanost-quot--na-fona-na-naprezhenieto-mezhdu-SASht-i-Iran-/186490/7/0", "text": "Китай призова за „спокойствие и сдържаност\", тъй като напрежението между САЩ и Иран ескалира след новите санкции на американския президент Доналд Тръмп срещу лидерите на Техеран, предава AFP, цитирана от Агенция \"Фокус\".  „Ние вярваме, че сляпото прилагане на максимален натиск няма да помогне за решаването на проблема\", заяви говорителят на китайското външно министерство Джен Шуан на пресконференция в Пекин.  „Фактите са доказали, че тези мерки са имали обратен ефект и са влошавали регионалните отношения\", добави той.  ", "date": "2019.06.25", "title": "Китай призова за „спокойствие и сдържаност\" на фона на напрежението между САЩ и Иран "}
{"url": "http://epicenter.bg/article/NATO-dade-srok-na-Rusiya-do-2-avgust-da-se-varne-kam-dogovora-za-raketite-s-malak-i-sreden-obseg-/186502/7/0", "text": "НАТО дава на Русия срок до 2 август да се върне към прилагането на договора за унищожаване на ракетите с малък и среден обсег, съобщи днес генералният секретар на пакта Йенс Столтенберг, цитиран от БТА.  Той съобщи, че утре и вдругиден министрите на отбраната от алианса ще преценят какви ответни мерки да бъдат предприети, ако Москва не се съобрази с това предупреждение. Столтенберг добави, че за следващата седмица се предвижда ново заседание на Съвета НАТО - Русия.  Призоваваме Москва да прояви отговорност, има още време, но то изтича. Не забелязваме склонност към отговорно поведение от страна на Русия, напротив - Москва разработва нови ракети. Отговорът ни ще бъде отбранителен, премерен и съгласуван. Нямаме намерение да разполагаме нови наземни ракети в Европа, не искаме нова надпредава във въоръжаването, заяви Столтенберг.  ", "date": "2019.06.25", "title": "НАТО даде срок на Русия до 2 август да се върне към договора за ракетите с малък и среден обсег "}
{"url": "http://epicenter.bg/article/FedEx-sadi-pravitelstvoto-na-SASht-za-nepravomerno-blokirane-na-dostavkite-za--quot-Huavey-quot--/186504/7/96", "text": "След проблеми в последно време с доставки за компанията \"Хуавей\" (Huawei), голямата спедиторска корпорация FedEx заведе в понеделник съдебно дело срещу Министерството на търговията на САЩ в опит да спре американското правителство да изиска от водещата куриерска и транспортна фирма да налага репресии спрямо китайския производител на телекомуникационно оборудване, съобщават \"Уолстрийт джърнъл\" и агенция Nikkei, цитирани от БНР.  В делото, заведено във Федерален съд във Вашингтон, се твърди, че последните правила за ограничаване на износа на Министерството на търговията на САЩ принуждават FedEx да контролира милиони пакети, които компанията ежедневно доставя, за да се гарантира, че не се изнасят забранени стоки за \"Хуавей\". FedEx твърди, че това е задача, която е юридически и логистично невъзможна.  \"FedEx е транспортна компания, а не правоприлагаща агенция\", се казва в изявление на голямата американска компания.  Говорител на Министерството на търговията заяви, че все още не е разгледана жалбата на FedEx, но агенцията възнамерява да защити ролята си за американската национална сигурност.  Новината идва дни, след като китайските власти започнаха разследване срещу компанията FedEx за предполагаема злоупотреба с документи и пратки, свързани с \"Хуавей\".  Технологичният гигант \"Хуавей\" също заведе дело срещу Министерството на търговията на САЩ за изземване на оборудване, което трябваше да бъде върнато в Китай.  Всички това става факт, след като през миналия месец Вашингтон постави \"Хуавей\" в т.нар. \"черен списък\" с компании, представляващи заплаха за националната сигурност, забранявайки на американските фирми да им продават свое оборудване.  ", "date": "2019.06.25", "title": "FedEx съди правителството на САЩ за неправомерно блокиране на доставките за \"Хуавей\" "}
{"url": "http://epicenter.bg/article/Moskva--Amerikanskiyat-dron-e-svalen-vav-vazdushnoto-prostranstvo-na-Iran-/186508/7/97", "text": "Секретарят на Съвета за сигурност на Русия Николай Патрушев заяви днес, че американският дрон е бил свален във въздушното пространство на Иран, предаде Интерфакс, цитирана от Агенция \"Фокус\".  „Имам информация от министерството на отбраната на Русия, че този безпилотен апарат се е намирал в иранското въздушно пространство“, каза Патрушев след преговори със съветника по националната сигурност на САЩ Джон Болтън и с израелския си колега Меир Бен Шабат в Ерусалим.  На 20 юни Иран съобщи, че е свалил дрон на САЩ, а по-късно Пентагонът потвърди това, но подчерта, че машината е била свалена над Ормузкия проток в международно въздушно пространство.  Междувременно на пресконференция в Москва руският външен министър Сергей Лавров посочи, че няма доказателства, че Иран стои зад атаките срещу танкери в Оманския залив.  „Искаме най-щателно разследване на всички обвинения по повод танкерите“, каза Лавров.  ", "date": "2019.06.25", "title": "Москва: Американският дрон е свален във въздушното пространство на Иран "}
{"url": "http://epicenter.bg/article/Sergey-Lavrov--Moskva-privetstva-rezolyutsiyata-na-PASE--koyato-vrashta-pravata-na-ruskata-delegatsiya-/186510/7/0", "text": "Москва приветства резолюцията на Парламентарната асамблея на Съвета на Европа (ПАСЕ), която връща правата на руската делегация. Това съобщи на пресконференция във вторник руският външен министър Сергей Лавров, отговаряйки на въпрос на ТАСС, предава Агенция \"Фокус\".  „Резолюцията беше приета. Смятаме, че това е много, много положителна стъпка. Важно е, че делегациите, които гласуваха за тази резолюция и съставляват мнозинството, ясно заявиха, че правата, които се връщат на Руската федерация, не могат да бъдат оспорвани\", заяви Лавров, като посочи, че опитите за подкопаване на този процес продължават и „ще продължат днес и утре“.  „Ще преценим как ще се сложи край на това положение, според резултатите от сесията на ПАСЕ... До края й ще можем да направим окончателно заключение”, допълни Лавров.  Както отбеляза руският външен министър, Москва ще изплати дължимите вноски към Съвета на Европа, когато възникне окончателна яснота около ситуацията с възстановяването на правата на руската делегация към ПАСЕ.  Новият държавен глава на Украйна Владимир Зеленски сподели разочарованието си от решението на Парламентарната асамблея на Съвета на Европа, което отвори пътя за връщането на руската делегация в организацията, съобщава киевското електронно издание „Европейская правда“.  „Разочарован съм от решението на ПАСЕ да одобри без ограничение правомощията на делегацията на Руската федерация\", написа Зеленски в социалната мрежа „Фейсбук“.  Той припомни, че лично е обсъдил този въпрос с френския си колега Еманюел Макрон и канцлера на ФРГ и се е опитал да ги убеди, че връщането на руската делегация в ПАСЕ е възможно, само след като Москва изпълни основните изисквания на ПАСЕ.  „Жалко е, че нашите европейски партньори не ни послушаха и не действаха по различен начин. Благодарен съм на украинската парламентарна делегация и приятелски настроените към нас национални делегации, които смело се бориха до края\", пише още украинският президент.  Той изрази надежда, че по въпроса за защита на демократичните ценности „никой не е имал предвид материални ценности\".  „И аз също искам да видя как поддръжниците на завръщането на руската делегация в Асамблеята - организация, която защитава върховенството на закона в Европа в продължение на 70 години - ще защитава и иска още едно завръщане – на заловените украински моряци. Именно днес, 25 юни, изтича срокът за изпълнение на съответната заповед на Международния трибунал за морско право. Очакваме с нетърпение как декларираните разпоредби за върховенството на закона се прилагат в реалния живот”, се казва в изявлението.  ", "date": "2019.06.25", "title": "Сергей Лавров: Москва приветства резолюцията на ПАСЕ, която връща правата на руската делегация "}
{"url": "http://epicenter.bg/article/Karash-pil-ili-drusan-v-Gartsiya---do-3-godini-zatvor-/186514/7/0", "text": "Гърция предвижда строги наказания срещу водачи за рисково поведение на пътя. Това става ясно от публикуваните днес в Държавен вестник промени в наказателния кодекс на Гърция, които влизат в сила от 1 юли,    Лишаване от свобода до 3 години в случай, че шофьорът е употребил наркотици или алкохол. Същото наказание очаква и водачите при шофиране върху тротоари, каране в насрещното движение и ако се превозва неукрепен товар, което би могло да предизвика нараняване на трети лица или повреда на чужда собственост.  Една година затвор, ако шофьорът е поставил на риск живота на трето лице и 10 години лишаване от свобода за причинена тежка телесна повреда.  В случай на причинена смърт на повече от един човек наказанието достига до доживотен затвор.  При невнимателно шофиране, което може да предизвика опасност за живота на трети лица или повреда на чужда собственост – до две години затвор.  Паричната глоба се определя от съда.  ", "date": "2019.06.25", "title": "Караш пил или друсан в Гърция - до 3 години затвор "}
{"url": "http://epicenter.bg/article/Erdogan--Turtsiya-zapochva-da-priema-S-400-ot-yuli/186530/7/0", "text": "Държавният глава на Турция Таийп Ердоган потвърди, че доставките на зенитно-ракетните системи С-400, закупени от Руската федерация, ще започнат през юли тази година. Съответното той потвърди пред парламента в Анкара, предава TACC, цитирана от \"Фокус\". „Започваме да приемаме С-400 от следващия месец. Купуването на системите е в областта на нашите суверенни права, така че няма да се откажем от този въпрос\", подчерта турският президент. Първите доклади от преговорите на Руската федерация и Турция относно доставката на С-400 се появиха през ноември 2016 г. Фактът на сключване на договора бе потвърден от руската страна на 12 септември 2017 г. Турският министър на отбраната Хулуси Акар заяви по-рано, че разполагането на С-400 може да започне през октомври 2019 година. Сергей Чемезов, генерален директор на държавната корпорация „Ростек\", съобщи през декември 2017 г., че цената на доставката на системите С-400 в Анкара е 2,5 милиарда долара. САЩ активно се опитват да попречат на Турция да финализира сделката. По-рано Вашингтон предупреди Анкара, че в случай на придобиване на тези оръжейни системи САЩ могат да откажат на Турция доставките на изтребителите F-35.  ", "date": "2019.06.25", "title": "Ердоган: Турция започва да приема С-400 от юли"}
{"url": "http://epicenter.bg/article/Erdogan-se-poyavi-za-prav-pat-publichno-sled-vota-v-Istanbul-i-kaza--Da-chuem-naroda-/186533/7/0", "text": "Ние трябва да чуем гласа на народа, е заявил турският президент Реджеп Ердоган в първата си публична изява след вота за кмет на Истанбул на 23 юни, предаде АП, цитирана от Новини.бг.  Държавният глава е произнесъл реч пред парламентарната група на ръководената от него Партия на справедливостта и развитието (ПСР). \"Ние не трябва да обвиняваме хората и да им се ядосваме. Напротив, ние сме длъжни да си отворим ушите, очите и душите за това какво ни казва народът. Да разберем какво се иска от нас и да си извлечем поуките\", е казал още той пред депутатите в Меджлиса в Анкара.  Президентът на югоизточната ни съседка също е посочил, че в скоро време ще събере партийния актив и ще бъде направен подробен анализ на резултатите от повторните избори за управник на най-големия град в страната.  Медията е изразила предположение, че Ердоган готви чистка в редиците на ПСР. Първата евентуална жертва вероятно е щял да бъде единият от вицепрезидентите на Турция - Фуат Октай.  ", "date": "2019.06.25", "title": "Ердоган се появи за пръв път публично след вота в Истанбул и каза: Да чуем народа!"}
{"url": "http://epicenter.bg/article/Nay-novata-ruska-PVO-sistema-S-500-e-gotova-za-seriyno-proizvodstvo--VIDEO--/186534/7/97", "text": "Най-новата руска система за противовъздушна отбрана - С-500 „Прометей“, е готова за серийно производство, увери министърът на промишлеността и търговията Денис Мантуров, предаде Интерфакс, цитирана от БНР.  „Разработката на зенитно-ракетната система С-500 е на завършващ стадий. Приключени са контролните изпитания на елементите, продължава отработването на системата в комплекса“, каза той.  Мантуров посочи, че като цяло работата върви по план – първите образци С-500 „Прометей“ ще постъпят на въоръжение в руската армия в срокове, определени от държавната програма за въоръженията – 2027 г.  Основна задача на комплекса е борба с балистични ракети със среден обсег – до 3500 км. Тя ще може да прехваща и хиперзвукови ракети, самолети, безпилотни летателни апарати, както и сателити на ниска орбита.  ", "date": "2019.06.25", "title": "Най-новата руска ПВО система С-500 е готова за серийно производство (ВИДЕО) "}
{"url": "http://epicenter.bg/article/Tramp-zaplashi-Iran-s-palno-unishtozhenie-/186546/7/96", "text": "Президентът на САЩ Доналд Тръмп заплаши Иран с „огромна сила“ и дори унищожаване в случай на атака срещу Америка, предава РИА Новости, цитирана от Агенция \"Фокус\".  „Всяко нападение на Иран срещу каквото и да е американско ще бъде посрещнато с огромна и смазваща сила. В някои области смазващо ще означава унищожение“, написа американският лидер в „Туитър“.  „Повече никакви Джон Кери и Обама!“, добави Тръмп, визирайки своя предшественик и бившия държавен секретар, сключили ядрената сделка с Иран през 2015 година.  Тръмп заяви още, че Иран е отговорил по „невеж и обиден“ начин на неговото предложение за преговори, след като Вашингтон наложи нови санкции на Ислямската Република.  „Днешното много невежо и обидно изявление на Иран само показва, че те не разбират реалността“, написа американският лидер в Туитър.  Това е отговор на думите на иранския президент Хасан Роухани, който, след като Вашингтон въведе нови санкции срещу иранското ръководство, заяви, че американската администрация е „обхваната от умствена непълноценност“ и не знае какво прави.  В понеделник Тръмп нареди наказателни санкции срещу върховния лидер на Иран аятолах Али Хаменей и висши военачалници и обеща да включи w черния списък външния министър на Техеран - но заяви, че вратата е отворена за преговори за намаляване на напрежението между САЩ и Иран.  ", "date": "2019.06.25", "title": "Тръмп заплаши Иран с пълно унищожение "}
{"url": "http://epicenter.bg/article/Plamen-Stankulov--sotsialist-ot-Vidin-/186518/11/0", "text": "  1. БСП е силна със своя дух, със своята вяра в социалистическата идея със своя морал. 2. Нямаше сблъсък на идеи, идеологии, за целите и задачите на социалистическата партия, а имаше процедурни \"хватки\" и грозна конфронтация на така вече получила прозвището си групата на вътрешната опозиция. По-лошото бе, че никои от тази група нямаше смелостта да застане на трибуната и пред всички делегати, очи в очи, да кажат това, което лееха в студия и медии срещу К. Нинова. Един по един се изнесоха от залата и сами доказаха какво ги обединява. Ако бяха останали щяха да чуят смелите и обективни изказвания на делегатите от Ямбол, Монтана, В. Търново и коалиционния партньор  Е. Георгиев. Те публично посочиха някои негативни проблеми в самата партия. С години те се пренебрегваха и не се решаваха. 3. Без да омаловажавам авторитетите и личностните качества на който и да е социалист, принципите на колективното ръководство, отговорно твърдя, че БСП имаше нужда  от силен, повтарям, силен, а не силов лидер. Днес партията го има в лицето на председателката К. Нинова. Пренебрегвайки апаратните игри смело и с лична отговорност назова процесите  в партията с истинските имена. Тя публично каза това, за което социалистите и симпатизантите от години говорят. Да, тя има нужда от подкрепа и съм убеден, че ще я получава! 4. За БСП е крайно необходим обективен и в дълбочина анализ на всичко станало и ставащо в нея през годините от 2005 до сега - от възхода, срива надолу и почти изправянето. Не става за връщане в миналото просто ей така, за  посочване и заклеймяване поименно някои, а да се види генезиса и развитието на негативите. Не става въпрос за анализ на работна група от апаратчици и \"приближени\", а анализ на самите социалисти отдолу нагоре. Още от сега всеки, който иска да му се даде възможност да направи свой личен анализ, да изрази мнение, оценка и направи предложения и се изпращат директно в ИБ на НС на БСП.   Ето една инициатива би мобилизирала за местните избори, за промяната в самата партия. Чак в края на годината да бъдат обобщени да се откроят проблемите и негативните процеси, органите да вземат съответните решения и реализацията им да започне в редовната отчетно - изборна кампания. Този анализ не бива да става публичен, а вътрешно - партиен с отчитане на факта, че БСП работи в едно общество без ценностна система, общество с доминираща формула \"властта дава пари\".   Задължително трябва да се чуе и приеме за реалност това, за което социалистите говорят, което изискват от своята партия.  Проблемите през годините се натрупваха, замитаха се с мисълта, че от само себе си ще се решат, за да стигнем до това заседание. Мисля, че К. Нинова и посочените по горе изказали се делегати поставиха началото. Ако се приеме това предложение, то не само моя милост ще направим своя анализ в името на промяната.", "date": "2019.06.25", "title": "Пламен Станкулов, социалист от Видин: Какво показа конгресът на БСП?"}
{"url": "http://epicenter.bg/article/Georgi-Yordanov/186522/11/0", "text": "  Името му чух за първи път от моя братовчед Георги Н. Георгиев, ученик в Сливенската мъжка гимназия „Добри П. Чинтулов“. В детската ми представа прочутото школо бе своеобразен университет. В семейството ми най-много се говореше за подвизите на дядо ми по майчина линия Георги Иванов Култуков, последния жив хайдутин от четите на Пейо Буюклията и на Стоил войвода. Отявлен русофил, той кръщава единствения си син с името Николай – израз на преклонението към руския цар Николай II. Покрай разказите за нашия героичен дядо братовчедът ми разказваше, че е съученик с Георги от село Бяла, който пише стихотворения.   През годините на антифашистката съпротива Георги Н. Георгиев се включва активно в дейността на сливенската ремсова организация. Заедно с баща си – моят вуйчо, известният ляв земеделец Николай Георгиев, са ятаци на партизаните. Конспирацията е разкрита и двамата попадат в затвора. Майка ми и близките ни ги оплакваха. След 9 септември 1944 г. бяха щастливи, че се завръщат живи. Георги разказваше за инквизициите в арестите и затворническите патила. Сред имената, които изричаше – а всички бяха непознати за мен, отново повтаряше името на Георги Джагаров; затворниците организирали литературно състезание, спечелено от него.   Наскоро след това на гости дойде самият Георги Джагаров. По-късно разбрах, че не бил безразличен към братовчедката ми Мария, ученичка в Сливенската девическа гимназия. Без някой да ме покани, седнах край тях и през цялото време не откъснах поглед от поета. Изглеждаше много висок, с буйна черна коса, големи очи, скрити под едри вежди, силен глас. Не помня за какво си говореха, но в съзнанието ми се вряза образът на младия човек, прочул се с умението да пише стихотворения.   По-късно за него говореха и нашите учители от гимназията в Сливен. Сочеха ни го за пример. По това време младежът от село Бяла беше заминал да учи в Москва. Вълнувахме се, че младеж от Сливен е в легендарната столица. След завръщането му местният вестник „Сливенско дело“ публикува цикъл стихотворения от младия поет с бележка, че е завършил с отличие Литературния институт „Максим Горки“.   По-отблизо опознах младия „сливенски“ поет през 50-те години. Вестник „Литературен фронт“ и други издания все по-често публикуваха негови стихове. Срещахме се от време на време. Хвалех се на приятели, че го познавам отдавна – завършил е нашата сливенска гимназия, издържал е големи мъчения във фашистките арести.   Развълнувах се, като видях в листата на кандидатите за столичния общински народен съвет и неговото име. Включих се в предизборната му кампания – нали бе представител на младежта. Георги Джагаров беше избран за общински съветник.   Създаде семейство със студентката по литература Цветана. Продължаваше да публикува стихове, които се радваха на голям читателски интерес. Първата му стихосбирка „Моите песни“ заля книжния пазар през 1954 г. Следващата година се разпространи в многохиляден тираж второто издание на великолепните му стихове. Последваха книгите: „Лирика“ – 1956 г., „В минути на мълчание. Стихове“ – 1958 г. ...   От началото на 60-те години се срещахме все по-често. Станахме приятели. Виждахме се при всяко мое идване в София. Посещавал съм го в скромното му жилище на ул. „Васил Коларов“, днешната „Солунска“. Най-често го намирах в прочутото кафене „Бамбука“ – срещу Народния театър, средище на млади талантливи писатели. Говореше с вълнение за голямата дарба на Пеньо Пенев, с когото бохемстваха. Пеньо бързо се наложи като изключителен поет: богата образност, прекрасен език, умни и красиви чувства. Джагаров потъна в скръб след самоубийството на Пеньо Пенев. На погребението в Димитровград произнесе забележително траурно слово за толкова рано изгасналата звезда на българския поетически небосклон.   Не зная какви хонорари получаваше от първите си публикации и стихосбирки, нито каква е заплатата му като драматург в Младежкия театър. Ала Георги преодоляваше своята гордост, споделяйки ми, че парите все не му стигат, че живее в недоимък. А не спираше да плаща сметките на буйни компании. Замисляше да се пресели в Сливен, смятайки, че ще намери по-добри условия за творчество и издръжка на семейството, в което вече се беше родил синът им Мартин. Разбрахме се да не напуска София, но да засили контактите с родния край.   Не минаваше месец, без да гостува в Сливен. При всяка среща споделяше замисъла на своята бъдеща пиеса. Очевидно атмосферата в Младежкия театър го е насърчавала да се утвърди и в областта на драматургията. В Сливенския театър се изявяваха много талантливи артисти. Енчо Халачев, който завоюва име на обещаващ режисьор с постановката на „Иван Шишман“ от Камен Зидаров, също се сближи с Г. Джагаров. Консултираше го при окончателната редакция на пиесите му „Вратите се затварят“ и „И утре е ден“. Успешните постановки на новите творби представяха младия драматург Георги Джагаров в най-добра светлина.   Театралните и литературните критици не обърнаха особено внимание на реализациите на сливенска сцена. Но и двете пиеси продължаваха да впечатляват, особено с чистата мъка по отсечената от отечеството Македония. Георги Джагаров беше запален по националната история и посвещаваше голяма част от разговорите в „Бамбука“ и на други срещи за положението на българите в Македония. Възмущаваше се, че Венко Марковски гние в концентрационния лагер „Голи оток“…   При една от срещите ни – мисля, че беше през 1963 г., къде с радостно чувство, къде с почуда ми каза: „Тодор Живков на няколко пъти ме кани на среща. Заедно със Стефан Гецов гостувахме и в родния му дом в Правец. Запознахме се с майка му баба Маруца...“   Разбирах, че това го ласкае. Но не забелязвах, че е преодолял смущението, обзело го след известната критика, която първият секретар на ЦК на БКП и председател на Министерския съвет Тодор Живков му отправи на съвещание на идеологическия актив в зала „Георги Кирков“.   За това съвещание много се писа и говори. Импровизираната реч на все още неутвърдения първи ръководител се възприемаше различно сред по-широките обществени слоеве и творческата интелигенция. Самата проява говореше за чуждопоклонничество, което се приемаше с неохота от критично мислещи хора. Речта на Тодор Живков на срещата с представители на интелигенцията от центъра и окръзите по деликатни теми на художественото творчество по съдържание и дух покриваше почти напълно импровизациите на Никита Сергеевич. Няколко месеца преди това в Москва Н. С. Хрушчов беше произнесъл подобна реч, в която бичуваше автори, отклонили се от партийната линия. Тодор Живков – пръв от своите колеги, веднага го последва, като отправи укори към млади творци в България, сред които и Георги Джагаров.   Разобличи и тези, които ги поощряват. Георги изпадна в сложна ситуация. Негови близки приятели, с които в тесен кръг споделяше критични бележки срещу отрицателни явления в политиката, започнаха да гледат на него като на приласкан от властта. Други предпочетоха да странят от шумните му компании. Чувствителен до краен предел, Георги очевидно съзнаваше, че е въвлечен в друга орбита, но продължаваше интуитивно и по инерция да демонстрира, че е свободомислещ. Бохемствата му със стари и нови приятели не секваха.   Споделяше ми, че Тодор Живков с насмешка казвал на него и на Стефан Гецов, че ще ги откъсне от компаниите, които погубват таланта им. Явно това е било прикритото желание на лидера на партията и държавата – чрез контакти с популярни млади представители на интелигенцията да убеди свои критици, че е широко скроен и не робува на предразсъдъци. Повлиян от новото приятелство с първия човек в държавата, Г. Джагаров започна да говори за силното впечатление, което му прави Тодор Живков с грижата си за България, с острото си, критично отношение към домогванията на Тито и неговите сподвижници не само да откъснат окончателно Македония от българската духовност, но и да противопоставят изкуствено създадената югославска република Македония на майката родина. Дори да претендират за Пиринския край…   Разказваше ми, че при едно от посещенията в Правец Стефан Гецов се напил и взел да говори критично по политически въпроси, което не направило добро впечатление и на баба Маруца.   Не зная дали Г. Джагаров е взел поука от този случай, но неговите срещи с Тодор Живков зачестиха, доведоха до тясното им сближаване. Тодор Живков постъпи деликатно и с Гецов. Не прекъсна внезапно контактите си с него. Макар и по-рядко, включваше го в свои компании. Първият ръководител канеше на лов и екскурзии писатели и художници – Георги Марков, Златка Дъбова и Христо Нейков, Йордан Радичков, Величко Минеков…   Бивал съм на срещи на Тодор Живков с Емилиян Станев, с Ангел Балевски, Пантелей Зарев, Георги Джагаров, с председатели на творчески съюзи, с Николай Гяуров, Богомил Райнов, Светлин Русев, Емил Чакъров, ген. Христо Русков... На обеди, закуски, вечери и на разговори край камината „шефът“, както го наричаха в ловната дружинка, ги предизвикваше да говорят свободно. Акад. Ангел Балевски и Георги Джагаров, който също стана член на БАН, правеха умели забележки за неблагополучия в обществения живот и в управлението, изразяваха негативни оценки за ръководни дейци, които бързо се издигаха в йерархията. Акад. Пантелей Зарев почти не говореше, водеше си бележки; създаваше впечатление, че е летописец на разговори с историческо значение.   Винаги съм мислел, че интуицията на големи творци на художественото поприще се родее с научни предвиждания. Смелото гледище на поета Георги Джагаров по забележими или не толкова видими обществени проблеми говореше за мащаба на неговото политическо мислене. Той съзнаваше отговорността, която поема в ролята на близък до първия ръководител. Имам впечатления, че Тодор Живков ценеше неговото мнение. След смъртта на съпругата си д-р Мара Малеева и особено след лятото на 1981 г., когато почина Людмила, той все по-често беше в компанията на академиците Ангел Балевски, Георги Джагаров, Пантелей Зарев.   Между Г. Джагаров и дългогодишния помощник на Т. Живков – поета Димитър Методиев, когото Джагаров замени като партиен секретар на Съюза на българските писатели, имаше напрежение. Те бяха твърде различни като мислене и поетичен изказ; често влизаха в словесни сблъсъци. Умението на Т. Живков да общува и с двамата, да ползва както мнението на Георги Джагаров, така и текстове за писма, речи и други на Димитър Методиев, според мен бе пример за управленчески усет, за умение да се изглаждат остри противоречия между различни личности и характери, които ратуват за обща идея и допринасят за напредъка на страната.   Нещо повече, Тодор Живков им възлагаше съвместни творчески задачи. Така стана с националния химн „Мила родино“. Идеята се роди в Сливен по време на посещението на Тодор Живков в града и окръга през юни 1964 г. Подготвихме богата програма за госта и придружаващите го ръководни дейци и писатели. Известният хор „Добри Чинтулов“ с диригент Продан Проданов, в акомпанимента на моя учител – легендарния композитор и пианист Мишо Тодоров, в края на програмата изпълни песента „Мила родино“ по текст на Цветан Радославов. Песента повдигна настроението на насядалите около Тодор Живков гости. Някой се провикна, не помня кой: „Другарю Живков, ето го химна!“. Чуха се и други гласове: „Няма по-хубава песен за химн от тази!“. Високият гост пожела след концерта да чуе изпълнението още веднъж.   Наближаваше 20-годишнината на 9 септември 1944 г. Г. Джагаров ми каза, че Т. Живков ги събрал във вила край Панчарево и възложил на него и на Д. Методиев да обновят текста, а на композиторите проф. Александър Райчев и Филип Кутев – да поработят по хармонизацията на мелодията. В единия куплет, в който прозира поетичният темперамент на Г. Джагаров, се възпяват красотите на земята ни и подвигът на предците:     Припев:   А ето и текстът на Цветан Радославов:     До промяната на текста след 1990 г. съществуваха още два куплета:     И сега не проумявам как е вмъкнат недостойният текст, прославящ друга държава, съставен може би от Д. Методиев.   Насърчен от успеха на „Вратите се затварят“ и „И утре е ден“, Г. Джагаров в продължение на година-две споделяше на маса с приятели епизоди от замисъл на нова пиеса. Разказвал ми е разхвърляно сюжета, разпитвал ме е за процесуалните възможности и поведението на прокурора в разследването и в съда. Това бе свързано с моята професия и аз разпалено обяснявах, без да зная, че той не само ще създаде сценичен образ на прокурор със светъл морал, но и така ще озаглави творбата си.   Наближаваше националният преглед на съвременната българска драма и театър през 1964 г. По наша молба Г. Джагаров предложи пиесата „Прокурорът“ за първа реализация отново в Сливенския театър.   Прочетохме я с режисьора Енчо Халачев. Присъстваха и артисти, някои от които имаха литературни изяви. Бяхме пленени не само от съдържанието, но и от новаторския дух на пиесата, от образите и чудесния диалог между героите. Именно диалогът, езикът и високите морални позиции на автора ни убеждаваха, че пиесата е художествено явление. Режисьорът Енчо Халачев и изпълнителите, възхитени от текста, започнаха бързо репетиции на маса. Режисьорът ми сподели, че някъде диалогът се прекъсва, има недовършени сцени, особено накрая.   Георги Джагаров пристигна в Сливен с пишещата си машина. Почти всеки ден даваше страница по страница, която след обсъждане с Енчо Халачев и изпълнителя на главната роля Иван Раев се размножаваше за ползване от актьорите. Чуха се гласове, че пиесата е прекалено смела; комисията, в която има мастити блюстители на класово-партийния подход, едва ли ще я допусне за участие във финала на прегледа.   Но творческият колектив се обедини около твърдото желание смелите идеи и прекрасните образи в пиесата да бъдат защитени с високо сценично майсторство. Постановката „Прокурорът“ спечели първа награда на районния преглед в Ямбол и се превърна в събитие на финала в София. Пиесата, режисьорът, сценографът, главните изпълнители бяха отличени с първи награди. Същата година Енчо Халачев, Венелин Пехливанов и Атанас Велянов бяха привлечени в Народния театър „Иван Вазов“. По-нататъшно професионално развитие получиха и отличените артисти Иван Раев, Минка Долапчиева, Дана Георгиева, Тодор Пройков...   На представлението в Народния театър присъства и Тодор Живков. Преди началото на спектакъла минах през гримьорните и вместо да успокоя изпълнителите, сам започнах да се вълнувам от това, което предстои. Някои предричаха не само провал, но и последващи изводи, в това число и политически, както за участващите, така и за нас, дейците, допуснали такава смела пиеса да стигне до заключителен етап на национален преглед. Не помня изявите на артистите, тъй като през цялото време наблюдавах ложата, в която беше Тодор Живков. Когато накрая той стана и започна да ръкопляска, залата също се възпламени... Това може би беше най-големият успех на драматурга Георги Джагаров.   Литературният и театрален критик проф. Чавдар Добрев споделя, че с часове са коментирали успеха на Джагаров и на Сливенския театър. А коронованият първенец сред драматурзите Камен Зидаров, преживял триумфа на „Царска милост“, „Иван Шишман“ и на други пиеси, признал пред разпалените новатори на театралното изкуство, че снема венеца от главата си, за да го постави върху челото на Георги Джагаров.   Пиесата постигна голям успех и в Народния театър, и в почти всички театри на страната. Преведена на няколко езика, тя бе поставяна и извън България. Режисьорът Любомир Шарланджиев направи филм с участието на Георги Георгиев-Гец, Йордан Матев и др.   И до днес не ми е ясно защо блюстители за идейна чистота в изкуството са внушили на Тодор Живков филмът „Прокурорът“ да не се прожектира в кината. Георги Джагаров предпочиташе да мълчи, но в душата му се трупаше и горчилка, и съмнение за качествата на пиесата, която успешно се претворява по сцените. Едва през последните седмици на своя живот той успя да види филма, излъчен по Българската национална телевизия. Два-три дни след прожекцията го посетих във Военната болница. Няма да забравя радостта, която беше озарила почти мъртвешкото лице на моя приятел. Очите му бяха овлажнени: „Нали видя филма по телевизията?“.   Прегърнах го и разбрах каква мъка е таял през десетилетията. А е бил до човека, който с една дума можеше да превърне създателите на филма в герои. Но е преглъщал обяснения на Първия: „Почакай, не е време сега...“ А времето беше непосредствено след свалянето на Никита Хрушчов. С възкачването на Леонид Брежнев започна къде мълчалива, къде явна преоценка на отричаното минало, свързано с насилията по време на култа към личността.   Нека да припомня неговата пиеса „Тази малка земя“, поставена на сцената на Народния театър „Иван Вазов“. Чрез ярки образи, ясен и умен диалог Джагаров ратува за екологическата защита на родната природа; чрез сценичното поведение и репликите на героите той надига глас срещу самозабравили се властници, които изграждат предприятия върху най-плодородна земя, вместо да насочат строителната си енергия за овладяване на запустели площи.   Десетилетия съм се занимавал и с партийна работа. Но рядко съм срещал толкова въодушевен и всеотдаен деец като секретаря на партийната организация в Съюза на българските писатели Георги Джагаров. Председателят на съюза Димитър Димов – необременен с партийна власт крупен писател, бе предоставил широк простор за действие на вдъхновения партиен лъв. Като слушах разпалените тиради на приятеля ми за онова, което прави или е намислил да стори в партийната организация, оставах с впечатление, че той искрено смята дейността си за фактор в обновлението на културните процеси.   През пролетта на 1966 г. при посещение в Букурещ невероятният автор на „Тютюн“ получава инфаркт. Траурното слово в Народния театър произнесе партийният секретар Георги Джагаров. В негово лице всички виждаха новия председател на СБП. Прочувствената му реч бе ярка възхвала на бележития покойник. В съзнанието ми се врязаха първите му думи: „Не вярвам смъртта да е тъй силна, че да изтръгне от нашите редици такъв крупен автор като Димитър Димов...“   Георги Джагаров бе избран за председател на Съюза на българските писатели. За неговата дейност начело на СБП много се писа и продължава да се пише и говори. Той използва близостта си с Първия и за кратко време реши много материални и битови въпроси на съюза, особено на младите членове. Новата вълна в българската литература отдавна го беше припознала за свой покровител. Високоталантливи млади автори, които днес са слава в литературата ни, се гордееха с моралната опора, която Георги Джагаров им даде още в началото на 60-те години, без да е овластен, чрез своята знаменита статия „Здравей, поколение младо и талантливо!“.   Председателят на СБП Георги Джагаров оказваше защита на неразбрани автори; успяваше да извоюва позиции в полза на писателите. Председателят на Комитета за култура Павел Матев се примиряваше с изключителната активност на своя колега, който открито говореше, че другите художествено-творчески съюзи трябва да ползват опита на писателската организация и т.н.   Веднъж ми каза: „Не може да се гордеем само с писателите си от Добри Чинтулов насам. Трябва да потърсим млади и способни момчета и момичета, да се насочат към критическото поприще...“ Очевидно съзнаваше, че развита литературна критика имат само развити в културно отношение страни.   Бяхме решили да отредим терени в най-хубав район на столицата за жилища на писатели, художници, артисти, музиканти и др. Но преди още да обсъдим идеята с ръководството на творческите съюзи, Георги Джагаров ме помоли да отидем в квартала на дъновистите. „Ето на това място трябва да живеят българските писатели. Моля те, съдействай!“ Така за две-три години изникнаха съвременните многоетажни жилищни сгради, в които продължават да живеят и творят най-видни представители на художествената интелигенция и тяхното потомство.   Председателят на СБП издейства средства и с подкрепата на окръжни ръководства и строителни организации допринесе да се застрои и модернизира творческата база на писателите в Хисаря, Златните пясъци, Южното Черноморие, Рила и другаде. Той превърна в обичано средище залите, ресторанта и кафенето на писателите на улица „Ангел Кънчев“ 5. Тук прекарваше до късно през нощта с известни и прохождащи писатели. Неведнъж съм бил на негова маса и на събрания в съюза. Присъствието му се открояваше, щедростта му бе впечатляваща. Не мога да забравя с каква страст представяше качествата на новопоявили се книги и автори.   Георги Джагаров остана в съзнанието на цяло поколение творци в литературата като искрен колега, който насърчава без капка ревност изявите на другите писатели. Неговата активна работа в Писателския съюз засилваше и несъгласието, и критиката на уважавани автори, които открито с писма или разговори внушаваха, че той установява авторитарен режим, разчита на великодушие от най-високо място.   Тези укори стигаха и до Тодор Живков. Нерядко Г. Джагаров и Ст. Гецов, придружавани от писатели, се преместваха от писателското кафене в нощни барове, в които до ранна утрин ставаха любопитни сцени. Имаше практика началникът на Столичното управление на МВР да ми представя в градския партиен комитет справка за произшествията в София. Тогава битовата престъпност, кражбите и грабежите бяха изключение. Нерядко в сводките герои бяха и Георги Джагаров, и негова компания.   Сигналите достигаха незабавно до Тодор Живков, който не пропускаше случай, независимо по какъв въпрос се явявах на среща с него, да подхвърли: „Твоят приятел пак си е разпасал езика. Злепоставя те...“ Отговарях: „Джагаров е голям творец, за да ме злепоставя. Дано аз не го злепоставям“. На което Живков веднага реагираше: „Той и мене, и мене злепоставя...“   Зная за посещения в ЦК на членове и дори на групи от писателското ръководство, които критикуваха атмосферата, създавана от Джагаров. А и на сутрешното кафе при Тодор Живков сътрудници, които не долюбваха Джагаров, също го злепоставяха. Не се изненадах, когато на заседание на Политбюро през юни 1972 г. Тодор Живков предложи Георги Джагаров за свой заместник в Държавния съвет. Каза, че ще е по-добре Джагаров да оглави едно културно направление в Държавния съвет. Той дълго се застоял в Писателския съюз. „Там има напрежение и ще е полезно да пратим за председател академик Пантелей Зарев, който, като си подбере подходящ екип, ще поуспокои разпалените писателски страсти.“   Чувствителният поет не можеше да не усети, че има преоценка на неговия курс на управление, в който вдъхновено вярваше. Може би мислеше, че е незаменим ръководител в литературата. Поздравявахме го за новата висока държавна длъжност. Но разбирах, че тя не му е по вкуса. Нямаше управленчески опит, нито умения да се приспособи на високото място в държавния апарат. Тъгуваше за атмосферата на „Ангел Кънчев“ 5. Не след дълго изплака своите чувства в известното стихотворение „Не сме добре, поете!“.   Потискаше неудовлетворението си от новата длъжност. С акад. Пантелей Зарев продължаваха да бъдат в ловната дружинка на Генералния. Пред други показваха близост. Но от реплики на двамата дори по дребни поводи оставах с впечатление, че мненията и вкусовете им не съвпадат. Г. Джагаров не криеше, че тъгува за по-ниската в йерархията позиция на председател на Писателския съюз, която е по-близка до неговия нрав, навици, сърдечни трепети.   Новият заместник-председател на Държавния съвет по духовните ценности Георги Джагаров привлече за свои сътрудници изявени творци и учени: проф. Тончо Жечев, Йордан Радичков, Ивайло Петров, Орлин Загоров... Разпалено споделяше идеи за усъвършенстване на обредната система, на езиковите правила, именната система, фолклора и т.н. С малки изключения, голяма част от идеите, в които убедено вярваше, оставаха неосъществени. Разбирах го: не беше доволен, че липсват практически резултати. Но не се оплакваше. Продължи със същата преданост и уважение към Тодор Живков да изпълнява служебните си задължения.   На 8 ноември 1989 г. в кабинета ми в Министерския съвет връхлетяха тримата академици Балевски, Зарев и Джагаров. Бяха силно възбудени. Пръв започна Ангел Балевски: „Жоро, идем от шефа. Объркани сме. Нали знаеш колко пъти е споменавал, че иска да се оттегли. Но току-що ни каза, че е решил да си подаде оставката и иска съвет кой може да го замести. Ние си замълчахме. Тогава той каза: „Какво ще кажете, ако върнем Сашо Лилов?“ Ние пак замълчахме. Аз възразих. Дали не сгреших?“   На 9 ноември в 12,30 ч. акад. Ангел Балевски отново ме посети в Министерския съвет. Съзнаваше, че потъваме в неизвестност, която започва да го тревожи. „Както вече сме споделяли, беше крайно време „шефът“ (Т. Живков –  ) да се оттегли. Но какво ще последва, след като неопитни и безлични хора се тъкмят да го заместят...“   На 10 ноември в 15 ч. започна закритото заседание на Централния комитет на БКП. Направи се съобщение за заседанието на Политбюро на 9 ноември, на което е приета оставката на др. Тодор Живков като генерален секретар на ЦК и се предлага др. Петър Младенов за нов генерален секретар. След няколко кратки изказвания, които подкрепиха предложението, думата взе академик Николай Ирибаджаков – член на ЦК на БКП, бивш партизанин, известен философ. Той предложи да не се бърза с най-отговорния избор... Обяви се почивка. Академиците Ангел Балевски, Георги Джагаров и Пантелей Зарев разтревожени ми съобщиха, че току-що Тодор Живков им предложил някой от тях да се изкаже. Балевски казал: „Може би Жоро...“ Джагаров смънкал, отказал; Зарев мълчал. Тодор Живков, явно огорчен, се оттеглил.   Подобни вести ми съобщиха работниците герои на труда и акад. Илчо Димитров, за което пиша на друго място.   След десетина минути тримата академици отново дойдоха при мен силно смутени. Георги Джагаров бе възбуден: „Никакво отлагане на решението! Има опасност да се пролее кръв...“   Събрани на групи, участниците в закритото пленарно заседание на Централния комитет оживено разговаряха. Видимо бе, че обстановката се усложнява. Потърсих Георги Атанасов, който щеше да ръководи заседанието след почивката. Споделихме, че Лазар Причкапов, който пръв ще говори, може да предложи изказванията да се прекратят и да се премине към гласуване. Срещнах се с него; той възприе предложението. В книгата си „Интервю със себе си“ Л. Причкапов точно описва тоя възлов момент от събитията на 10 ноември 1989 г.   Другото е известно... Г. Атанасов не даде думата на Т. Живков и мигновено предложи да се гласува решението на Политбюро. Вдигна се гора от ръце.   Някои наскачаха, искайки да говорят. Но Георги Атанасов се направи, че не ги забелязва. Даде думата на Петър Младенов. Очевидно Т. Живков бе шокиран. Може би е очаквал, че ще остане поне председател на Държавния съвет, както стана в Чехословакия. Главата му клюмна. Лицето му изразяваше почуда, отчаяние, безпомощност. Жалкият лицеизраз на отхвърления в този миг лидер продължава да запълва екраните на телевизионни предавания. И да буди съчувствие, двусмислени усмивки или злонравни подигравки.   Дни след това, опиянени от властта, няколко души от новото ръководство предприеха крайни мерки спрямо т.нар. обкръжение на сваления генерален секретар. Не зная защо в измисления кръг бяха включени и тримата академици. А. Балевски, Г. Джагаров, П. Зарев изпаднаха в потрес. Довчерашни техни другари, които ги обсипваха с ласкателства, знаейки, че са близки на Първия, изведнъж заеха позата на пострадали и на безапелационни съдници. Очевидно не са забравили за унизителните подмазвания на всесилния Живков, на които академиците са били свидетели.   Свръхчувствителният Г. Джагаров потъна в неописуемо раздвоение. Не го ловеше сън. Чудеше се какво става. Сподели ми, че уж разбира човешката душевност, ала не може да си обясни поведението на довчерашни блюдолизци, които сега се изявяват като мъченици и герои. И тръгват да си отмъщават без капка основание. Объркан може би от настъпилите бурни промени и екзалтации, започна да търси вина в партийната практика – понякога да се обезличава човешката индивидуалност и чрез жестокост да се отблъскват честни идеалисти.   Без много да му мисли, под напора на обида и възмущение, писмено изложи своя гняв и недоумение. Колцина го разбраха. Той не се отрече от социалистическите идеи за справедливост и солидарност. Издигна глас отново, след „Прокурорът“, срещу безразсъдни фанатици, които от верни другари правят врази. България продължаваше да пати от отмъстители, предрешени като най-правоверни „борци и новатори“. Кариеристите ли са по-чисти от него – окървавения от жестоките побоища идеалист, който с пресъхнали устни и жертвоготовност зове от фашистките килии: „…Но нека само Дунава да плиска!“.   Та това бе той, същият пламенен сливенски ремсист, който „предпочел да падне по очи, отколкото да падне на колени“, заслужено удостоен с най-високото българско отличие „Герой на социалистическия труд“.   Дълго спорих и с Петър Младенов, и с Андрей Луканов. Надявах се, че ще вникнат в дълбоко огорчената душа на поета и на акад. Ангел Балевски. Уви! Нищо ново. След обесването на Васил Левски великият Любен Каравелов е изолиран, обиждан, заплашван. Неразбран от свои довчерашни другари, той прави преоценка на начините за борба, без да отстъпва и сантиметър от позицията в защита на народните свободи и правдини. Разбира се, по-късно поборниците дълбоко се каят за постъпката си. Стефан Стамболов след смъртта на Любен Каравелов на 21 януари 1879 г. ще напише: „О, брате Каравелов, що рано тъй умря? Кой днеска ще да брани народната ни чест? От новите душмани, от българите с фес?!“   И тоя факт показва, че в човешката душа бушуват дълбоки и сложни чувства – съмнения и илюзии, вдъхновение и отчаяние. По-добре е някои емоционални изблици да бъдат разбирани, нежели обругавани. Трябва дълбоко да се съжалява, че няколко нови ръководители си бяха внушили, че ще векуват, без да си дават сметка за вълните на всеобщо отрицание и разруха, които заливат страната.   Изтерзан, измъчен, Г. Джагаров споделяше обърканите си мисли с малцина колеги, с верни приятели. Други начаса се отрекоха от него. Страхотна болка разкъсваше изсъхналото му тяло, изтощената му душа. Помня го в болничната стая във Военномедицинската академия. Съсухрен и блед, неподвижен и немощен, обладан от сподавен дух, измъчван от страдание... Той само промълви: „Какво да кажа? Нали ме виждаш – кост в кост се трие...“   Посещаваха го, за да се простят, роднини от Бяла. Пресрещнах двама от тях, които насълзени излизаха от стаята на поета, запътен към небитието. Спомних си, че Константин Константинов пише как пътувайки като дете от Сливен за Търново, минал през село Бяла и запомнил селяните му като добри бедни хора. Такива бяха земляците на Джагаров. Но вече не бяха бедни. Замогнали се като миньори и кооператори, те си построиха нови къщи, обзаведоха се с телевизори, хладилници и други битови удобства.   През 60-те години Г. Джагаров пожела да построи ново жилище за остарелите си родители. Старата къщица щеше да падне върху главите им. Съдействах му да изгради красив двуетажен удобен дом на родителите си. Няма да забравя щастливата благодарност на баба Руса и бай Георги – текстилен работник от Сливен и миньор, участник в стачни борби – доживели да заживеят и те като хората благодарение на топлите грижи на любимия си син, за когото всички говорят, че е голям писател.   И в последните си мигове поетът разпитваше за своите близки, за родното място. Разбирах, че го мъчи зловеща мисъл: какво ли мислят за него хората, които го помнят от невръстен? Дали са повярвали на хулите и клеветите, с които го обсипват току-що пръкнали се нови блюстители за справедливост, на които до вчера е подавал ръка или им е разкривал простор за творчески изяви?   Изпратихме го във влажен ноемврийски ден на 1995 г. Наблюдавах лицата на писателите, дошли да се простят с покойника. Не зная дали са забравили за волности на буйния му нрав. Но бях и сега съм сигурен, че моят скъп приятел не отнесе злоба към никого.   Прие прегръдката на вечната българска земя, за която изпя вдъхновеното си преклонение. На 14 юли ще се навършат 90 години от рождението на забележителния поет, драматург, публицист, общественик Георги Джагаров. Не се притеснявам, че някой лекомислено ще приеме мнението ми като пристрастие. Да, пристрастен съм.   Твърдя, че творчеството на Георги Джагаров е изключителна духовна сплав от мощни поетически чувства, от блестящи образи и съждения, изразени със звучен български език в неговите стихове, пиеси, статии, доклади.   Похвално е, че Съюзът на българските писатели връчва на 14 юли – рождения ден на поета, наградата „Георги Джагаров“. Това е израз на признателност към творческото дело на бившия председател на Писателския съюз, чиито основи са изградени с участието на патриарха на литературата ни Иван Вазов.                          За сърдечната привързаност на Георги Джагаров към родния Сливенски край свидетелстват живи спомени, непреходни начинания, проекти, събития. Затова и постоянно бе избиран за народен представител от Сливенски окръг. Той се гордееше със Сливен – град на строители на материална и духовна култура и на борци с общонационална значимост. Активен участник в забележителни духовни прояви като културните празници „Сливенски огньове“, Георги Джагаров заслужено получи през 1969 г. спонтанна признателност – Голямата награда за литература и изкуство „Добри Чинтулов“. Редом с нашите големи съграждани Константин Константинов и Елисавета Багряна.   В средата на 70-те години на отминалия век бях на свиждане с болни другари в санаториума край Владая. Съзрях наближаващия столетие академик Михаил Арнаудов – усамотен и замислен. Заговорих го. Едва ли е знаел, че Георги Джагаров е мой приятел. Несравнимият учен, литератор и фолклорист се вълнуваше от явления в културата.   Възхищаваше се от стихове на Георги Джагаров. Попита: „Как беше – „Земя като една човешка длан...“ Мъдрецът определи „България“ на Георги Джагаров като „явление в съвременната българска поезия“... Отдалечих се от академика, а в главата ми напираха брилянтни стихове, които също зная наизуст:   Или „Море“: – – – – –   Трудно свиквам с физическата липса на мъжествения автор, на приятеля Георги Джагаров. Разтушавам се с милите спомени, които ме свързват с него, и със стиховете му, които постоянно мълвя... Скъпи са ми незабравимите мигове от нашите срещи, книгите му с автографи, многото писма – поздравителни и изповедни.     Той преживя какво ли не – триумф и обида, страдание и радост, завист и възхвала... И изпя своето „Признание“:   Каква мощна изява на поетическия дух! Прав е Анатол Франс: „Дух, който не е никак терзан, ме дразни и досажда“. Може би затова поезията на Георги Джагаров не ни досажда, а ни възражда и възрадва. Възрадва ни с новаторската си образност, с неизчерпаемата вяра в по-доброто бъдеще. Вълнува ни със светлите чувства за любовта, приятелството, природата, честта, родината. Вълнува ни със своята чиста и смела високохудожествена изповед. Чистата и смела изповед на поета, чиито песни ще се четат и от признателни потомци. Уверен съм!  ", "date": "2019.06.25", "title": "Георги Йорданов: Джагаров живя и пя за България! От \"Осанна\" до  \"Разпни го!\""}
{"url": "http://epicenter.bg/article/Evrostat--Balgarite-imat-sravnitelno-nay-niski-niva-na-potrebitelski-tseni-v-ES/186459/4/0", "text": "Българите имат сравнително най-ниски потребителски цени на стоки и услуги сред държавите-членки на ЕС, показват последни данни на Евростат за класацията на най-високите и най-ниските ценови нива на близо 10 вида услуги и потребителски стоки в Евросъюза през 2018 г.  Страната ни държи най-ниски потребителски нива в близо 7 от 10 анализирани стоки и услуги в ЕС, като база за сравнение във всички категории е средният показател от 100 процентни пункта в ЕС. Така например показателят на разходите за поддръжка на дома у нас с включени отопление, осветление, вода и други плащания по поддръжката на жилището са 33 процента при среден показател за ЕС от 100 на сто.  Българите имат най-ниски разходи в ЕС за хотели, нощувки и пътувания - 46 на сто при среден показател за ЕС 100 на сто. Приблизително същият е показателят и за разходите за пътуване на българите с влак, автобус или самолет - 47 процента. Около 48 процента от разходите на българите са за обзавеждане на дома с мебели или друга битова техника при средна стойност за ЕС 100 пункта. Най-ниски в целия ЕС са и разходите на българите за алкохол и цигари - 58 процента, като приблизително толкова заделят сънародниците ни и за спорт и туризъм. Седмата категория, в която българите имат сравнително най-ниски разходи са плащанията за дрехи и обувки - 78 на сто.  По разходи за храна делим почти една и съща позиция с Румъния /65 процента/, а у нас - 72 процента при средни стойности за ЕС 100 пункта. Българинът заделя като разходи за кола 85 процента /в Словакия разходите са най-ниски - 79 на сто/. По разходи за интернет, компютри и телекомуникации показателят за страната ни е 67 процента при най-нисък дял в Полша - 44 процента.  Според актуални данни на НСИ най-големият разход за домакинствата у нас през 2018 г. е бил за храна - около 30 процента. За алкохол и цигари българинът е харчил 4 на сто от общите си разходи; за поддръжка на жилището - 13 на сто; за обзавеждане на дома - 4 на сто; за облекло и обувки - 3,4 на сто; за транспорт - 7,3 на сто; за свободно време, отдих и туризъм - 5 на сто и др.  Въпреки ниските нива на потребителските цени у нас, страната ни обаче остава в дъното на ЕС по един от най-важните параметри за икономическа активност - БВП на глава от населението - у нас през 2018 г. той е бил 7 829 евро на човек, докато в Люксембург параметрите са 8 пъти по-високи от близо 66 000 евро на жител, в Австрия - 33 000 евро, в Германия - 30 000 евро и др.  Исландия се очертава като най-скъпата страна и държи общо 3 \"призови\" места от 10 категории по най-скъпи стоки и услуги сред европейските страни. В Исландия заделят най-много средства за дрехи и обувки - 150 процента при среден показател за ЕС от 100 на сто. Най-скъпи са разходите за хотели и ресторанти отново в Исландия - 176 процента, а за спорт и туризъм исландците заделят 164 процента.  Най-скъпи разходи за храна /хляб, сирене, плодове, зеленчуци и други продукти/ са регистрирани в Швейцария - 163 процента при среден показател за ЕС 100 пункта. Пак в Швейцария е най-скъпа и поддръжката на дома - 174 процента. Най-много за алкохол и цигари се харчи в Норвегия - 226 процента при 100 процента за ЕС. Най-високи са разходите за кола и поддръжката й в Дания - 140 процента. В Гърция плащат най-високи цени за телекомуникации, интернет и компютри - 157 на сто, съобщи БТА. В Люксембург е отчетен най-висок дял разходи в целия ЕС за покупката на мебели и битова техника - 120 процента.  Както бе споменато, анализът не отчита в случая параметрите на действителната покупателна способност в страните на ЕС, които варират от 56 на сто в България /при среден показател за ЕС 100 пункта/ - до 132 процента в Люксембург. В най-развитите страни на ЕС стандартите за действителната покупателна способност са следните: Германия - 121, Австрия - 116, Дания - 115, Великобритания - 113, Холандия, Финландия и Белгия - по 112 и др.  На този фон страната ни е с доста ниски показатели за покупателна способност - 56 пункта, като при съседите ни ситуацията е: Румъния - 70 пункта, Гърция - 76 пункта, Турция - 68 пункта, Сърбия - 48 пункта, Северна Македония - 41 пункта. Освен това по БВП на глава от населението като мярка за икономическа активност страната ни има сравнително нисък показател от 50 пункта /при средно ниво за ЕС от 100/, докато в Люксембург БВП на глава от населението е 254, в Австрия - 127, в Дания - 126 и в Германия - 123 пункта.", "date": "2019.06.25", "title": "Евростат: Българите имат сравнително най-ниски нива на потребителски цени в ЕС"}
{"url": "http://epicenter.bg/article/Ivan-Ivanov--KEVR-izgotvya-kriterii-po-sdelkata-za-ChEZ/186498/4/0", "text": "КЕВР изготвя критерии по сделката за ЧЕЗ, заяви пред журналисти шефът на комисията Иван Иванов.   С моя заповед се сформира междуведомствена група, която включва не само представители на КЕВР, но и на други заинтересовани институции, обясни Иванов. Още тази седмица започват заседанията, тази работна група ще разработи обективни критерии, добави той.   \"Тези регламенти ще се използват и за в бъдеще при големи сделки в областта на енергетиката\", посочи Иван Иванов. Очаква се критериите да бъдат изготвени до 2-3 седмици.   Запитан дали ще се разглежда финансовото състояние на \"Еврохолд\" - дружеството купувач на ЧЕЗ, Иванов обясни, че това ще бъде заявено след изготвянето на критериите. Но подчерта, че Комисията за финансов надзор (КФН) е специализиран регулатор, който вече работи по този въпрос.  Иванов очаква договорът за сделката и придружаващите ги документи да бъдат депозирани в Комисията за защита на конкуренцията (КЗК).  За сделката трябвало да се произнесе всеки регулаторен орган съобразно своята компетентност.  Относно обсъждането за цената на природния газ Иванов посочи, че докладът на работната група е показал, че \"Булгаргаз\" е изчислил изменението на цените на природния газ точно - с около 0.6% понижение на цените.  Иванов отново обясни как се формира цената на природния газ: \"Аз отбелязах, че цената не се формира по текущите цени, било на втечнения природен газ, било на газоразпределителните центрове в Европа. Цената, съгласно договора между \"Газпром Експорт\" и \"Булгаргаз\" се определя по формула, която отчита 9-месечните изменения на цените петролните деривати мазут и газьол, промяната в курса на долара и, разбира се, промяната в калоричността. Всички тези данни, заложени във формулата, дават резултата, който работната група установява, че е правилен и верен, т.е. понижение с около 0.6%.\"  Иванов допълни, че КЕВР има право на всеки 3 месеца, тогава, когато поначало се актуализира цената на природния газ, да се произнесе и с промяна на цената на топлинната енергия.  Макар и малко, намалението на цената на природния газ ще бъде отразено в решението на КЕВР за цената на топлинната енергия, което следва да се вземе на 1 юли.  Ако се наблюдават нови намаления на цената на природния газ, това ще се прави по идентичен начин и за всеки бъдещ период особено ако това се случи преди началото на отоплителния сезон, увери шефът на енергийния регулатор.  ", "date": "2019.06.25", "title": "Иван Иванов: КЕВР изготвя критерии по сделката за ЧЕЗ"}
{"url": "http://epicenter.bg/article/Nikolay-Nankov--Obhvatat-i-tarifite-na-tol-sistemata-shte-stanat-yasni-v-nachaloto-na-esenta/186499/4/0", "text": "До средата на юни имаме над 4 млн. продадени електронни винетки, приходите от които са над 240 млн. лв. Това каза на брифинг заместник-министърът на регионалното развитие и благоустройството Николай Нанков, предаде репортер на Агенция „Фокус“.   \"Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната - т.е. времето, което превозното средство ще прекарва в страната, няма да бъде водещо“, заяви Николай Нанков.  От своя страна, директорът на Националното тол управление проф. Олег Асенов посочи, че по отношение на транзитния трафик на товарни автомобили в момента се попълват ръчни карти, в които се отбелязват крайните точки и маршрута. Те важат за 24 часа, за които превозното средство трябва да напусне пределите на страната.   Обхватът и тарифите на тол системата ще станат ясни в началото на есента, посочи още на брифинга зам.-министър Нанков. И добави, че на 5 юли в 10.00 ч. в МРРБ ще се проведе първото заседание на Националния съвет по въвеждане и експлоатиране на тол системата. Той уточни, че на 3 юли ще има и среща с транспортния бранш по отношение на тарифирането на тол системата.   „Темата с тарифирането и обхвата на пътищата не е поставена днес. Преди два месеца имахме среща с транспортния бранш, на които се представиха тарифите, изготвени от Световната банка. В тези два месеца не сме спирали работата по отношение актуализиране на данните, за да може да намерим необходимия баланс и компромис и с колегите от транспортния бранш. Балансът ще бъде намерен“, заяви той. По думите му по отношение на тарифирането всичко се случва в срок. „Във връзка с всичко това ще има промяна в Закона за пътищата“, обясни зам.-министърът.   Той съобщи, че крайният вариант на обхвата и тарифите ще стане ясен около месец-два след 16 август – т.е. в началото на есента. Нанков посочи, че първоначално обхватът на тол системата ще бъде редуциран, като ще е не повече от 6 хил. км., които обхващат основно автомагистрали и частично пътища от първи и втори клас.  От своя страна, директорът на Националното тол управление проф. Олег Асенов посочи, че на 16 август ще има реална готовност за стартиране на системата.   Реалната търговска експлоатация на тол системата няма да започне преди да изчистим всички проблеми, бе категоричен Нанков.  „Въвеждането на тол системата е един от приоритетите на правителството „Борисов 3“. Срещнахме много трудности с въвеждането на първия компонент – електронната винетка. Надявам се, че това няма да се случи с втория. Създадохме и Национално тол управление“, заяви Нанков. Той посочи, че има назначени 629 служители в управлението. „За тази година е свършен голям обем от работа, имаме оборудвани помещения - стая за контрол, диспечерски пункт, кол центрове и други звена за надеждното функциониране на системата“, обясни зам.-министърът.  Нанков посочи, че от 16 май се извършва техническа експлоатация в „офис“ режим, а от 16 август ще започне реалната експлоатация. „Реалната търговска експлоатация няма да започне преди да изчистим всички проблеми“, обясни той.  По отношение на тол таксите Нанков заяви, че наредбата за цените, тарифите и таксите трябва да бъде лицензирана до 16 август. Той обясни, че за различните пътища ще има различно тарифиране.    ", "date": "2019.06.25", "title": "Нанков: До средата на юни са продадени над 4 млн. електронни винетки, приходите са за 240 млн. лв."}
{"url": "http://epicenter.bg/article/-quot-Folksvagen--za-noviya-zavod--Sarbiya-i-Makedoniya-otpadat--Balgariya-i-Turtsiya-ostavat-/186500/4/0", "text": "Ръководството на „Фолксваген“ елиминира Сърбия и Македония като възможни кандидати за новия завод на германския концерн. Инвестицията от два милиарда евро ще бъде направена в Турция или България в близко време, съобщава скопското електронно издание „Фактор“, цитирано от Агенция \"Фокус\".  „Фолксваген“ определи двете страни като финалисти за местоположението на новия завод за автомобили. В началото на годината от компанията обявиха, че ще произвеждат електрически превозни средства в своите заводи в Германия и ще обмислят промяна на производството на някои модели с конвенционални двигатели във фабрика, която ще бъде установена някъде в Източна Европа.  Първоначално списъкът на потенциалните кандидати включваше пет страни, но компанията сведе избора си до Турция или България.  През последните три месеца представители на германския автомобилен производител посещават и провеждат преговори в двете страни-кандидатки.  Германският Frankfurter Allgemeine Zeitung съобщи, че Хърбърт Дийс, председател на борда на директорите на „Фолксваген“, е бил на посещение в Турция миналата седмица, за да обсъди въпросите, свързани с инфраструктурата на завода, който производителят на автомобили може да установи в Западна Маниса.  В доклада се посочва също, че Дийс вероятно ще проведе разговори с правителствени служители в столицата Анкара. Според източници, „Фолксваген“ може да обяви окончателно решение в полза на Турция в рамките на две седмици.  Източници също така предполагат, че планираната фабрика в Маниса ще има годишен производствен капацитет за 300 000 автомобила.  Последният път, в който в Турция бяха направени големи инвестиции в автомобилната индустрия, бе през 1997 г. – от „Тойота“ и „Хонда“. През последните 22 години в страната не е инвестирала друга компания.  Ако „Фолксваген“ произвежда модели с висока добавена стойност, това ще бъде важна стъпка напред за Турция.  ", "date": "2019.06.25", "title": "\"Фолксваген“ за новия завод: Сърбия и Македония отпадат, България и Турция остават "}
{"url": "http://epicenter.bg/article/Milko-Kalaydzhiev--Ne-mozhe-da-se-stane-bogatash-ot-kashta-za-gosti/186479/3/0", "text": "Гостите на Калайджиевата къща имат опция да ловят риба в язовира, който стопанисвам от 10 години. Имам книга, в която записвам гостите, които нощуват в къщата. Тя се проверява непрекъснато от полицията. Това коментира изпълнителят Милко Калайджиев, чиято къща за гости също се проверява.   По думите му не може да се стане богаташ от къща за гости. 2009 година всех язовира на концесия, имам земи около Мезек. Дадоха ми съвет да се регистрирам като земеделски производител. Имам познати, които ме посъветваха да кандидатсвам по тези програми.   Първият път не бях одобрен, но подадох документи втори път. Много ходене по мъките е, обясни той. На никой не съм близък. С тези проверки губят на хората времето и им създават работа. Тази къща е обявена навсякъде. Има отзиви, отваряш интернет и виждаш, каза изпълнителят.   Два пъти са ме проверявали досега, уточни той.   Източник: Канал 3", "date": "2019.06.25", "title": "Милко Калайджиев: Не може да се стане богаташ от къща за гости"}
{"url": "http://epicenter.bg/article/Prokuraturata-razkri-kak-se-e-osashtestvyaval-trafikat-na-migranti/186493/3/0", "text": "Сийка Милева, говорител на Спецпрокуратурата, разкри пред журналисти подробности за разбитата група за трафик на мигранти през българска територия, съобщава Новини.бг.  Всяка седмица са превеждани между 30 и 40 души. Мигрантите не са имали документи за самоличност. Те са били предимно от мъжки пол, ненавършили 16 години, но е установено и транспортирането на цели семейства.  Мигрантите са транспортирани през Сърбия за страни от Западна Европа.  Нелегалните лица са прекарвани през опасни гористи местности, в които е бил застрашен животът им.  Схемата стартира от Кабул, Афганистан, където роднина на член на престъпната група е имал магазин там. Това лице е набирало мигранти от Афганистан, които са прекарвани през Иран до Турция. Там те са били посрещани от друго лице, което ги е транспортирало от Турция до България. Каналът им е бил през река Марица. В България нелегалните лица са се предвижвали със специално оборудвани бусове. Те са укривани в секретни квартири в столичните квартали “Орландовци” или “Филиповци”. В нашата страна те са стояли между ден и два, за да не привличат внимание и да не се използват повече пари за тях.  Между 8 и 10 хил. евро е струвало на едно лице транспортирането му от Афганистан до Източна Европа.  Заплащането се осъществявало чрез метода “Хавала”, при който парите се дават на хавалдар, който предоставя парола.  Някои от членовете на престъпната група са женени за българки, които били изцяло запознати с дейността на престъпната група. Разследват се и гранични полицаи  Утре ще се поиска задържане под стража по отношение на всички задържани лица.", "date": "2019.06.25", "title": "Прокурор Сийка Милева разкри как се е осъществявал трафикът на мигранти"}
{"url": "http://epicenter.bg/article/Vizhte-kak-GDBOP-i-DANS-razbiha-bandata-za-trafik-na-migranti--SNIMKI--VIDEO--/186520/3/0", "text": "Подробности за проведената през вчерашния ден специализираната операция по образувано през 2017 г. досъдебно производство за трафик на хора, предоставиха говорителят на Специализираната прокуратура Сийка Милева, наблюдаващият прокурор Калин Близнаков, заместник-директорът на ГДБОП старши комисар Любомир Янев и директорът на Дирекция „Миграция“ в ДАНС Цветан Цветанов. Действията на служителите на ГДБОП и ДАНС, ръководени от Специализираната прокуратура, са осъществени на територията на Свиленград, София и Бургас и са продължение на мащабната операция „Халифакс“ на европейските полицейски служби и прокуратура през 2017 г. В хода на акцията са задържани над 17 лица, на 8 от тях днес са повдигнати обвинения. Сред обвинените са двама български граждани, иракчанин, сириец и четирима афганистанци. При извършените претърсвания на повече от 40 ползвани от тях адреса и автомобила и при обиски са иззети голямо количество парични средства, наркотици и тефтери с изписани имена на длъжници.  Според събраните до момента данни организираната престъпна група, ръководена от иракския гражданин, е действала при строго спазване на йерархията и всеки от членовете е имал определена роля – транспортиране, настаняване и хранене на мигрантите, поетапното им извеждане от страната, както и за финансирането на престъпната дейност.  Установено е, че всяка седмица групата е превеждала по 30-40 лица от Турция през България до Сърбия, откъдето каналджии ги транспортирали до Западна Европа. Касае се главно за лица, ненавършили 16 години, без документи, но има случаи на транспортиране на цели семейства, поясни Сийка Милева.  Мигрантите били превеждани през т. нар. зелени граници - гъсти, гористи местности, по изключително опасен за живота им начин. Каналът е действал от началото на 2017 г. и започвал от Кабул, Афганистан. Ръководен е от лице, което набирало мигрантите от Афганистан и ги прекарвало към Турция.  Там бивали срещани от друг участник в престъпната схема, който ги транспортирал през р. Марица към България. За транспортирането им у нас били оборудвани специални бусове с тайници, а настаняването им било в нелегални квартири в столичните квартали Орландовци и Факултета.  Нелегалните чужденци оставали у нас до два дни, след което били придвижвани и предавани в Сърбия за Западна Европа. Тарифата е била по 8-10 000 евро на човек. Заплащането се извършавано през метода „хавала“ - метод, при който паричните средства не се превеждат по банков път или чрез други финансови институции, избягва се плащането на комисионни и такси, както и се спестяват пари от обръщението на паричните средства в различна валута.  Парите се давали на доверен човек – хавалдар, който предоставял и съответната парола. Част от членовете, свързани с организираната престъпна група, са женени за българки и са се занимавали с търговска дейност у нас.  Успешната реализация е в резултат на осъщественото тясно взаимодействие между ГДБОП, ДАНС и Специализираната прокуратура, както и на постигнатото изключително международно оперативно полицейско взаимодействие, включително и с помощта на специализираните органи на Обединените арабски емирства.  ", "date": "2019.06.25", "title": "Вижте как ГДБОП и ДАНС разбиха бандата за трафик на мигранти (СНИМКИ, ВИДЕО) "}
{"url": "http://epicenter.bg/article/55-mazhe-sa-arestuvani-v-tridnevna-politseyska-operatsiya-za-garantirane-na-reda-v-selo-Rozino-/186521/3/0", "text": "Общо 55 мъже са били задържани в полицията в рамките на тридневна специализирана операция за гарантиране на обществения ред в карловското село Розино. Действията са осъществени под наблюдение на Районна прокуратура – Карлово, съобщиха от пресцентъра на МВР.  Припомняме, че около 16 часа в събота в РУ – Карлово бе получен сигнал за масово сбиване между два враждуващи рода в селото. Според първоначалната информация, по време на физическата саморазправа, участниците се замеряли с твърди предмети, а също така имало и стрелба с оръжие. Пристигналите незабавно на място екипи от районното управление и пловдивското Зонално жандармерийско управление предотвратили разрастването на конфликта.  В болница били откарани шестима пострадали, трима от тях са оставени под лекарско наблюдение. Местопроизшествието е запазено, извършен е оглед. Иззети са веществени доказателства, които са приложени към материалите по образуваното досъдебно производство по чл. 325, ал.1 от НК.  Установени са материални щети по осем къщи и два микробуса. Като инициатори на сбиването в полицейския арест са отведени 8 мъже. До нормализиране на обстановката в селото са осигурени полицейски патрули, в резултат на чиято бърза намеса навреме е прекратено друго сбиване между фамилиите към 15.30 часа в неделя.  Няма сериозно пострадали хора, нанесени са увреждания по къща и седем моторни превозни средства. В хода на действията същия ден и в понеделник служителите на реда са задържали други 47 участници.  С постановление на Районна прокуратура – Карлово четирима са привлечени като обвиняеми и приведени в ареста за срок до 72 часа. Актове по Указа за борба с дребното хулиганство са съставени на шестима, а по силата на ЗМВР с полицейски протоколи са предупредени 40 души.  Под ръководството на прокуратурата активните оперативно-издирвателни и процесуално-следствени по случая продължават. За осигуряване на спокойствието и реда в селото са ангажирани постоянни полицейски екипи.  ", "date": "2019.06.25", "title": "55 мъже са арестувани в тридневна полицейска операция за гарантиране на реда в село Розино "}
{"url": "http://epicenter.bg/article/Lozan-Panov-s-poredna-politicheska-provokatsiya-/186532/3/0", "text": "Председателят на Върховния касационен съд (ВКС) Лозан Панов готви поредна политическа провокация. В понеделник (1 юли) от 10.00 часа в зала \"Тържествена\" на Съдебната палата Лозан Панов ще е домакин на дискусията \"Когато Върховният съд на Полша отказа да се подчини на политици\". От самото наименование на събитието се разбира, че на него няма да се разискват теми, свързани със съдебната практика или правосъдието в полза на обществото, а политически въпроси,  От кабинета на Панов съобщават, че по време на форума \"първият председател на Върховния съд на Полша Малгожата Герсдорф и председателят на Гражданската колегия на Върховния съд Дариуш Завистовски ще представят пред своите български колеги последните промени, свързани със съдебната система в тяхната страна, отражението им върху работата на върховните съдии в Полша и предизвикателствата, пред които са изправени магистратите\".  От съобщението на ВКС се разбира още, че Лозан Панов е изискал предварителна регистрация на медиите за събитието, с цел ограничаване на броя на присъстващите.  В понеделник Съдът на Европейския съюз (СЕС) обяви, че разпоредбите на полското законодателство относно намаляването на пенсионната възраст на съдиите във Върховния съд противоречат на правото на ЕС. Промените в полския закон за съдебната власт бяха предложени от управляващата партия \"Право и справедливост\" и влязоха в сила през април месец м.г. Управляващите в Полша обясниха, че с понижаването на възрастта за пенсиониране на 65 години, по-възрастните съдии ще трябва да напуснат, а така съдът ще се прочисти и от корупционни практики.  Реформата засегна 20 от 72-ма върховни съдии. Заради промените Европейската комисия стартира процедура по чл. 7 от Лисабонския договор срещу Полша, чието неспазване предвижда отнемане правото на глас на страната член на ЕС. Комисията сезира и СЕС, след чието произнасяне полските власти ще бъдат принудени окончателно да се откажат от обновяване на Върховния съд.  Панов организира дискусията в контекста на висящ казус с неплатени от него 16 000 лв. данъчни задължения, установени след цялостна ревизия на доходите и имуществото му от Националната агенция за приходите (НАП). Констатацията на данъчните е, че има несъответствие между декларирано и реално притежавано в размер на над 100 000 лв. Председателят на ВКС обжалва ревизионния акт пред Административен съд София град (АССГ), чийто административен ръководител е бил в продължение на пет години.  Това е втората международна конференция с политически характер, която Панов домакинства в Съдебната палата в столицата. Първата бе през месец март 2017 г., когато в навечерието на извънредните парламентарни избори, председателят на ВКС покани в София тогавашната ръководителка на антикорупционната прокуратура на Румъния Лаура Кьовеши, за да лобира за въвеждането на т.нар. \"румънски модел\" на съдебната власт и у нас. Докато бе в София Кьовеши се срещна и с представители на политически сили, които десет дни по-късно участваха в изборите, но не успяха да преминат минималния праг за влизане в Народното събрание.  Освен организатор на конференции с политически характер в Съдебната палата, мандатът на Панов като председател на ВКС е съпътстван от множество политически декларации и изказвания, част от които \"съдия №1\" прави на форуми на свързани с подсъдими и укриващи се от правосъдието лица.  От паметни бележки от срещи с представители на Европейската комисия (ЕК), посещаващи България във връзка с изготвянето на докладите по Мониторинговия механизъм, става ясно, че председателят на ВКС системно и целенасочено дискредитира българските институции и се отнася с пренебрежение към реалните проблеми на съдебната система. Още повече, че на фона на политическата активност на Панов, част от която е и предстоящата дискусия, председателстваната от него Съдийска колегия на Висшия съдебен съвет (ВСС) продължава да е напълно пасивна по въпроса за необходимостта от оптимизиране на съдилищата у нас и намаляване на натовареността на едни магистрати за сметка на други.  ", "date": "2019.06.25", "title": "Лозан Панов с поредна политическа провокация "}
{"url": "http://epicenter.bg/article/Tragediya--14-godishno-momche-se-udavi-v-moreto-kray-Aheloy-/186540/3/0", "text": "Още един случай на удавяне в морето това лято. Този път жертвата е 14-годишно момче, предаде Канал 3.  Трагедията е станала в неделя около 11:40 ч. в района на вълнолома, разположен между хотел „Липите“ и к-с „Мидия“ край Ахелой.  Удавеното момче било от Каблешково. Тялото му е откарано в отделение „Съдебна медицина“ при УМБАЛ – Бургас за аутопсия. По случая е образувано досъдебно производство.  Спасителите съветват плажуващите и най-вече децата да се къпят в охраняемите зони, за да може при евентуален инцидент да се реагира адекватно и да не се стига до подобни трагедии.  ", "date": "2019.06.25", "title": "Трагедия! 14-годишно момче се удави в морето край Ахелой "}
{"url": "http://epicenter.bg/article/Nezagasena-tsigara-podpali-vlaka-ot-Varna-za-Sofiya-/186543/3/0", "text": "Незагасена цигара доведе до пожар в бързия влак от Варна до София, което забави композицията на гара Своге. Възпламеняването е станало в санитарното помещение на третия вагон. Не е имало опасност на пътуващите 150 човека и персонала, съобщиха от БДЖ.  Пасажерите веднага са евакуирани и в нито един момент не е имало опасност за здравето им.  Превозният персонал веднага е предприел необходимите действия за потушаване на запалването, като са използвани три пожарогасителя.  Третият и четвъртият вагон са отделени от композицията и в момента екипи на Главна дирекция ”Пожарна безопасност и защита на населението” извършват оглед за установяване на причините за създадената ситуация.  На този етап не се изключва версията възпламеняването да е причинено от незагасена цигара след нарушаване на забраната за пушене във влака.  Създадена е организация за превоз на пътниците и в 18:25 ч. влакът е продължил пътуването си до София.  ", "date": "2019.06.25", "title": "Незагасена цигара подпали влака от Варна за София "}
{"url": "http://epicenter.bg/article/Mladen-Marinov-za-zachestilite-katastrofi-s-fatalen-kray--Tseliyat-nalichen-sastav-e-na-patya-/186545/3/0", "text": "През последните две седмици констатираме усложняване на пътната обстановка в страната. Това е тревожно и предприехме съответните мерки за намаляване на пътния травматизъм. Засилихме контрола с по-голяма мобилност на екипите по пътищата. Това заяви вътрешният министър Младен Маринов веднага след изнесеното заседание на Комисията по вътрешен ред и сигурност в Главна дирекция \"Национална полиция\", предаде репортер на Novini.bg.  „Новите камери действат. Има поръчки и за други камери, така че това е пътя. Увеличават се техническите средства, които автоматизирано да регистрират нарушенията. Това е една от нашите възможности да дисциплинираме водачите. Проблемът е комплексен и касае инфраструктурата, водачите и МПС. Ако не се действа комплексно и по трите проблема, се отчита увеличаване на пътнотранспортния травматизъм“, подчерта министърът.  „Затова продължаваме. Целият наличен състав е на пътя. Това, което може бързо да се направи, се прави. В непрекъсната координация сме с новата агенция за пътна безопасност. Формират се добри практики, които развиваме. Една от тях е инфраструктурна – обозначенията с пътни знаци, маркировка, пешеходни пътеки, превантивна дейност\", обясни той.  Маринов уточни, че новият орган ще е оперативно звено, в което ще работят представителите на институциите, които имат отношение по пътна безопасност. Констатираните нередности бързо ще бъдат отстранявани. Служителите, които ще работят в новия институт и сега работят в структурите на сега съществуващия щат на съответните ведомства. МВР осигурява само базата и техническото оборудване.  „Днес проведохме изнесено заседание на Комисията по вътрешен ред и обществен ред. Запознахме се с актуалните приоритети, които са на вниманието на ГД „Национална полиция“, приоритети, свързани с противодействието на конвенционалната престъпност. Актуален приоритет е безопасността на движението, която е леко тревожна, както и сигурността на гражданите през летния сезон. Тази практика е удачна и ще я продължим занапред. Имаме възможност да си говорим свободно и ще продължим да работим така“, заяви председателят на вътрешната комисия в НС Пламен Нунев.  ", "date": "2019.06.25", "title": "Младен Маринов за зачестилите катастрофи с фатален край: Целият наличен състав е на пътя "}
{"url": "http://epicenter.bg/article/Karayancheva--Rusiya-e-vazhen-partnyor-na-Balgariya-v-energiynata-sfera/186525/2/0", "text": "Русия е важен партньор на България в енергийната сфера, която заема едно от водещите места в двустранните отношения. Това подчерта председателят на Народното събрание Цвета Караянчева на срещата си с председателя на Съвета на федерацията на Федералното събрание на Руската федерация Валентина Матвиенко.  Цвета Караянчева уточни, че България води политика, насочена към гарантиране на енергийната сигурност както за страната, така и за Европейския съюз. „Страната ни подкрепя възможността за преминаване на на разклонение на „Турски поток“ през нейната територия към Сърбия и Европа. В този контекст бих предложила да наричаме това разклонение „Балкански поток“. С доставките на газ по тази тръба ще бъде засилена и ролята на газовия хъб „Балкан“, посредством което ще се постигне реална диверсификация на доставките на газ и конкурентни цени както за България, така и за Европа“, отбеляза председателят на българския парламент.  Цвета Караянчева сподели желанието на страната ни да продължи реализацията на АЕЦ „Белене“ и подчерта, че процедурата за търсене на стратегически инвеститор вече тече и всеки участник е добре дошъл да участва в конкурса, включително и „Росатом“. Тя подчерта, че проектът ще бъде реализиран напълно на пазарен принцип и България няма да предоставя държавни гаранции или договори за изкупуване на електроенергия на преференциални цени.  Активизирането на контактите между законодателните институции и волята за развитие на двустранния политически диалог обсъдиха още по време на срещата си Цвета Караянчева и Валентина Матвиенко. На разговора беше изразено мнение, че визитата на българските парламентаристи ще даде допълнителни стимули за развитие на двустранния политически диалог и особено на междупарламентарното партньорство.  Председателят на Народното събрание подчерта, че народните представители от групите за приятелство могат да допринесат много за воденето на равнопоставен и взаимноизгоден двустранен политически диалог. Този факт, наред с традиционно добрите отношения и искрено приятелство между българския и руския народ, биха могли да доведат до много добри резултати в нашето сътрудничество, добави Цвета Караянчева.  Председателите на двете законодателни институции оцениха изключително високо активизирането на двустранните отношения на най-високо политическо ниво, като подчертаха размяната на визити между премиерите и президентите на България и Русия през последните години.  Изразено бе общо задоволство и от възстановяването на работата на Междуправителствената комисия за икономическо и търговско сътрудничество. Заинтересовани сме от политически диалог, при който се ръководим от своите национални интереси и същевременно се придържаме към общата политика на държавите-членки на ЕС и НАТО, подчерта на срещата Цвета Караянчева. Председателят на българския парламент посочи, че като пълноправен член на ЕС и НАТО България може да бъде мост в отношенията между двете организации и Русия.  Загрижени сме от спада в двустранния стокообмен през 2018 г. в сравнение с предходната година и особено от намаляването на българския износ, отбеляза Цвета Караянчева. Тя посочи, че има потенциал за увеличаване на износа на български изделия, които са добре познати на руския пазар.   Дадена беше висока оценка на положителната динамика в развитието на двустранното сътрудничество в областта на образованието и науката, както и вече установените ползотворни и конструктивни отношения между български средни и висши учебни заведения и техните руски партньори. Обсъдени бяха възможностите за увеличаване на изучаването на български и руски език в двете страни. По време на срещата Цвета Караянчева постави темата за възможността българските студенти в Руската федерация да могат да работят почасово. От своя страна председателят на Съвета на федерацията на Федералното събрание на Руската федерация съобщи, че са предприети законодателни промени и от септември те ще имат тази възможност. Валентина Матвиенко съобщи още, че от догодина руската страна ще увеличи броя на стипендиите за български студенти от 225 на 300.   Председателят на българския парламент сподели желанието на страната ни да продължи да развива сътрудничеството с Русия в областта на икономиката, транспорта, науката и културата. Като особено важни за страната ни бяха подчертани връзките в сферата на туризма. Като пример Цвета Караянчева посочи увеличения брой на изнесените бюра за издаване на визи на руски туристи.   На срещата бяха отбелязани вековните традиционно близки връзки между народите на България и Русия.  Българска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.  ", "date": "2019.06.25", "title": "Караянчева: Русия е важен партньор на България в енергийната сфера"}
{"url": "http://epicenter.bg/article/Korneliya-Ninova--Sluchiloto-se-s-partiynite-subsidii-e-zaguba-na-vreme/186527/2/0", "text": ". Това каза лидерът на БСП Корнелия Нинова по време на пресконференция във връзка с провелия се коалиционен съвет на ГЕРБ и Обединени патриоти за партийните субсидии.   Оценявам случилото се тук като загуба на време и отклоняване на общественото внимание от съществени въпроси. Защо загуба на време? Може би преди десетина дни от БСП предложихме точно това. Нашият Национален съвет упълномощи групата да поканим другите парламентарни партии на разговори и много спокойно, аргументирано и без излишни емоции да решим този въпрос, посочи Нинова.   За съжаление на тази наша покана ГЕРБ и патриотите не откликнаха.   На въпрос каква позиция ще защитава БСП, лидерът на партията заяви, че няма крайно решение за размер на субсидията. Ние сме за намаляване и сме направили разчети за различна сума. В диалог ще търсим разбирателство. Не искаме ние да налагаме нещо конкретно. Ще им покажем абсолютно аргументирано финансово какво е необходимо, за да може една партия да работи спокойно и независимо от частни и външни интереси, посочи лидерът на БСП. Тя посочи, че не иска днес да посочва число, тъй като разговорът е отворен.  Моделът на ГЕРБ на управление на върха се пренася и по места, посочи Нинова. Според нея там, където има кметове на ГЕРБ, има еднолично управление, което не уважава усилията на БСП и на много жители да се провеждат референдуми по важни въпроси. Тя отчете, че такива инициативи са били поети от организации на БСП, но въпреки това са останали неуважени. Имаме своята програма за развитие на Ямбол. Разбира се, ще се стъпи на всичко добро постигнато дотук от всички кметове, но ще се търси още по-добро развитие за жителите на общините.   Днес приключихме тази среща с решение за план за развитие на всяка от общините в Ямбол. Хубаво е и че организациите ни са в много висока степен на готовност за номинации за кметове и общински съветници. По време на тези срещи ще провеждаме и разговори с потенциални партньори по места. Търсим съюзи и партньорства с хора, които споделят нашите идеи и които искат местната власт да се развива самостоятелно, да е силна, да е близо до хората и споделят програмата ни \"Визия за България\", която ще прерасне във визия за всяка една община. Възможни са партньорства по места, имаме и тук такива, така че това сме правили, това ни е целта и занапред и на следващото заседание, което ще бъде в друга област, коментира Нинова.  На въпрос с кого ще направи БСП партньорство, Нинова заяви, че трябва да се чакат разговорите. Щом ги проведем, ще ви кажем, посочи тя. Попитана дали БСП е склонна да подкрепи независим кандидат, Нинова обясни, че въпрос на конференциите по места какъв кандидат ще издигнат. Тези конференции трябва да се проведат до края на август. Няма да имаме намеса от центъра да им диктуваме конкретни неща, уточн Нинова. Тя посочи, че БСП си поставя в Ямболско цел за най-много кметове.  Във връзка с гражданската квота в листите на БСП, Нинова посочи, че това е разширяване към гражданското общество. Включително днес на днешната ни среща някои от общините споделиха, че имат намерение в общинските листи да включат гражданска квота. Смятаме, че това е удачен вариант за приобщаване на гражданското общество към правене на политика“ каза лидерът на партията.   Попитана дали БСП ще влоши отношенията си с ПЕС, Корнелия Нинова отговори, че не очаква такова нещо. По такива спорни въпроси, които сме имали – нашата практика е следната: свикваме си Националния съвет, който е един от висшите колективни органи. Поставяме въпроса, решаваме с мнозинство и демократично и такова, каквото е решението, такова отстояваме в рамките на ПЕС. Така постъпихме с Истанбулската конвенция. Ако възникне такъв нов въпрос, ще го решат колективните органи на партията и ние просто ще го изпълняваме, обясни Нинова. Тя допълни, че БСП не е единствената партия, която има противоречие по Истанбулската конвенция. „Не бих нарекла това влошаване на отношенията, а свободно изразяване на мнение, каза още лидерът на БСП.  Във връзка с темата за Стратегията за детето и на въпрос защо БСП няма позиция по документа, Нинова отговори: \"Не сме пренебрегнали този въпрос, но предпочетохме тя да стане факт и тогава да я коментираме. Много пъти, включително и по Истанбулската конвенция стана така – управляващите декларират едно нещо сутринта, на обяд го променят, вечерта го изтеглят и ние сме в ситуация постоянно да коментираме като коментатори, а не като сериозна политическа сила нещо, което не е факт. Стратегията за детето така и не влезе в Народното събрание. Имаше такъв проект, гласуван на Министерски съвет, който след това не видя бял свят. Когато влезе и трябва да се гласува, да се даде конкретно глас с гласуването на депутатите, ще имате нашата позиция. Засега стратегията за детето няма никакво движение\".   Източник: Фокус", "date": "2019.06.25", "title": "Нинова в Ямбол: Случилото се с партийните субсидии е загуба на време и отклоняване на вниманието"}
{"url": "http://epicenter.bg/article/Korneliya-Ninova--Iskame-barzo-otpadane-na-sanktsiite-za-rayonite--uzh-zasegnati-ot-chuma-po-zhivotnite-/186528/2/0", "text": "Искаме по-бързо отпадане на санкциите за районите, уж засегнати от чума по животните, заяви в Ямбол лидерът на БСП Корнелия Нинова.   „Не ни е променена позицията от първия ден на уж заболяването. Спомняте си, че когато бяхме много активни по този въпрос ни обвиниха в държавен преврат. През цялото време и колегите депутати и аз поддържаме връзка с пострадалите хора, помагаме им с каквото можем по съдебните дела. Днес обсъдихме, попитах кмета Христов нещо ново има ли. И до днес няма неоспорими доказателства, че там имаше такова заболяване. Факт е, че стадото на Анна е все още живо и здраво и че жената се бори по съдебен ред да си докаже правата, е показателна. Отсрещната страна никога не ни предостави безспорни доказателства, че там има такова заболяване. Нашата позиция си остава същата“, посочи лидерът на БСП. Корнелия Нинова подчерта, че искането на БСП е по-бързо да се махнат санкциите, за да могат хората да търгуват свободно млякото и месото.    По темата за ямболското депо, Нинова отговори, че по-скоро чрез депутатите в парламента ще задават въпроси, за да се запознаят с информация от министерствата.  Във връзка със сделката за продажба на ЧЕЗ, лидерът на БСП отчете, че сделката е във фаза да се произнесат Комисията за финансов надзор (КФН) и Комисията за защита на конкуренцията (КЗК). „Нашата позиция е тези държавни институции да си дадат мнението и становището. Ще изчакаме тяхното решение и становище. Нещо принципно, че БСП е за това такива стратегически обети, които са важни за националната сигурност и живота на хората, да бъдат държавна собственост. Не сме се отказали от нашата идея, залегнала във „Визия за България“ стратегически обекти от националната сигурност да бъдат държавна собсвеност. Конкретно по казуса да се произнасят КФН и КЗК“, допълни още тя.   ", "date": "2019.06.25", "title": "Корнелия Нинова: Искаме бързо отпадане на санкциите за районите, уж засегнати от чума по животните!"}
{"url": "http://epicenter.bg/article/Ananiev--Ot-1-yuli-zaplatite-na-personala-v-oblastnite-bolnitsi-shte-badat-uvelicheni-/186529/2/0", "text": "От 1 юли заплатите на персонала в областните болници ще бъдат увеличени, каза днес във Варна министърът на здравеопазването Кирил Ананиев. По думите му повишенията ще бъдат различни в отделните лечебници, като по предварителни данни сумите ще са между 150 и 250 лева, предава БТА.  Ананиев уточни, че ръководствата и персоналът на болниците ще решават дали увеличенията ще бъдат към основните заплати или към допълнителното материално стимулиране. Тяхно ще бъде и решението дали всички ще получат еднакво увеличение или ще има диференциация.  Министърът допълни, че повишаването няма да доведе до съкращения. По думите му, тъй като областните лечебници са многопрофилни и длъжни да приемат всеки болен, трябва да разполагат и с нужните екипи за 24-часов режим на работа. Ананиев допълни, че в момента средната брутна работна заплата на персонала в тези лечебници е между 1200 - 1400 лева, като за лекарите сумата е доста по-висока.  Той каза още, че през септември ще бъде направен анализ на изпълнението на бюджета на НЗОК и, ако има спестени средства, те ще отидат в болничната помощ и увеличение на заплатите.  Министерството провежда срещи с всички областни болници в страната като основната тема е новата методика за формиране на разходите за персонала, припомни Ананиев. По думите му един от акцентите на документа е, че разходите за служителите трябва да бъдат не по-малко от 50 процента от общите приходи, които получават лечебните заведения.  Освен това размерът на допълнителните плащания за постигнати резултати не могат да надхвърлят 50 процента от разходите за персонал с изключение на допълнителното разпределение на приходи от клинични изпитания и от ценоразписите, които са си публикували болниците за допълнителни медицински услуги, допълни министърът.  Според Ананиев максималният размер на допълнителното материално стимулиране за немедицинския персонал не може да надхвърля 80 на сто от основната работна заплата, а за медицинския - не повече от три пъти от основната работна заплата. Много важно е и посоченото в методика съотношение между парите на санитарите, професионалистите по здравни грижи и лекарите, допълни министърът.  То трябва да е 1 към 1,7 към 2,2, което според Ананиев при равни други условия осигурява постигане на нивата на възнагражденията, посочени в Колективния трудов договор на сектора.  ", "date": "2019.06.25", "title": "Ананиев: От 1 юли заплатите на персонала в областните болници ще бъдат увеличени "}
{"url": "http://epicenter.bg/article/Mandatat-na-Erik-Rubin--Nova-istoricheska-stapka--napred-i-nagore-v-balgaro-amerikanskite-otnosheniya/186531/2/0", "text": "Мандатът на посланик Ерик Рубин — най-дълго служилият американски посланик у нас от 1968 — приключва заедно с финализирането на договора за придобиване на изтребителите Ф-16 от България. След договорите за присъединяването на България към НАТО (2002–2004) и изграждането на българо-американските отбранителни бази у нас (2003–2006), Ф-16-блок 70 е третият стратегически желон в двустранните отношения, който редом с другото отваря път и на български пилоти на Ф-16 за участие в космически мисии на НАСА.  Преди броени дни президентът Румен Радев удостои посланик Ерик Рубин с орден „Стара планина“ първа степен, припомнят от Атлантическия клуб в България.  Вчера (24 юни 2019) по покана на президента на Атлантическия Клуб в България д-р Соломон Паси, в партньорство с Локхийд Мартин, ХюВеФарма АД и Геотрейдинг АД, както и лидери в българо-американския бизнес — няколко стотин българи от всички краища на България, представляващи правителство, парламент, бизнес, НПО, медии, военни, академични и културни среди, и дипломатическия корпус почетоха Ерик Рубин и съпругата му Никол Симънс на градинско парти за довиждане в резиденция „Лозенец“ на Министерството на отбраната.  Вицепремиерът и министър на отбраната Красимир Каракачанов поздрави посланика за последователните му усилия, благодарение на които „много български компании са установили и развили контакти с американски партньори“.  Приносът на посланик Рубин към развитието на двустранните отношения отбеляза и заместник-министърът на външните работи Георг Георгиев: “Важно е да има единомислие и единодействие. България и САЩ демонстрират именно това и вършат много добра работа, пишейки обща история“.  “Посланик Ерик Рубин даде шанс на САЩ да общуват с Европейския съюз през България”, заяви президентът на Атлантически клуб в България д-р Соломон Паси.  Ерик Рубин, който пристигна у нас през февруари 2016 г., сподели, че е особено доволен от постигнатите резултати по време на мандата му в развитието на българо-американските отношения в множество области от отбрана и сигурност до образование “.  Специалното участие на ВМЗ–Сопот, Electron Progress и Miltech, Kontrax, Контур Глобал Марица Изток – 3, символизираше положителните тенденции в двустранните политически и бизнес отношения.  Атлантическият Клуб в България, заченат през 1990 г, оценява като исторически мандата на посланик Рубин в България и продължава да насочва българо-американските отношения в нови стратегически орбити.  Атлантическият Клуб благодари за съпричастието също и на Atlantic Technology, Demax, Dundee Precious Metals, John Deere, Мегатрон, Рефан, Девин, Винарска изба “Todoroff”, Каменица, сп. Икономика.  ", "date": "2019.06.25", "title": "Мандатът на Ерик Рубин: Нова историческа стъпка, напред и нагоре в българо-американските отношения"}
{"url": "http://epicenter.bg/article/Tsveta-Karayancheva-se-sreshtna-sas-Sergey-Lavrov-/186536/2/0", "text": "Самолетите Су-25 ще бъдат ремонтирани в България в завода „Авионамс“ и страната ни отправя покана към Русия в ускорени срокове руски инженери и специалисти да се включат в дейностите по ремонта. Това заяви председателят на Народното събрание Цвета Караянчева по време на срещата си с министъра на външните работи на Руската федерация Сергей Лавров.   Българска парламентарна делегация, водена от председателя на Народното събрание, е на двудневно официално посещение в Москва.   Цвета Караянчева отбеляза активизирането на двустранните отношения между България и Русия. Тя допълни, че страната ни се стреми да работи в условия на взаимeн интерес. Смятаме, че Русия има своето важно място в международния диалог и България като член на Европейския съюз и НАТО може да бъде мост за добри и конструктивни отношения между Русия и тези две организации, подчерта още председателят на българския парламент.   Цвета Караянчева посочи, че няма пречка да развиваме активно сътрудничество в областите на туризма, селското стопанство, науката и образованието. Тя подчерта, че парламентите на двете страни водят интензивен диалог и си взаимодействат по линия на групите за приятелство. Обсъдихме с г-жа Матвиенко възможностите да се реализират повече конферентни връзки и съвместни конференции между българските и руските парламентаристи, което според нас ще помогне за още по-преки и ефективни контакти, отбеляза председателят на Народното събрание.   Сергей Лавров потвърди, че от септември българските студенти ще могат да работят почасово в Русия, както и че от догодина руската страна ще увеличи броя на стипендиите за български студенти от 225 на 300. Министърът на външните работи на Руската федерация Сергей Лавров акцентира върху интензивните отношенията между България и Русия. Очакваме и министър Захариева да посети страната ни, посочи той. Не трябва да има пречки в отношенията ни, ние сме традиционно близки народи, подчерта Сергей Лавров.   Отбелязано беше, че отношенията между България и Руската федерация се основават на дългогодишни исторически традиции, културна близост и приятелски връзки между двата народа.   Двамата посочиха важността на възможностите за развитие на двустранните отношения в енергетиката и подчертаха, че двете страни полагат усилия за подкрепа на тези отношения.   По време на разговора беше припомнено, че диалогът между България и Русия беше потвърден при размяната на визити на българските премиер и президент и по време на срещите им в рамките на различни форуми. Подчертано беше още, че прагматизмът в двустранните отношения личи и от подновената работа на Междуправителствената комисия, като предстои и ново нейно заседание през септември в България.  От руска страна беше приветствана готовността на България да осигури транзита на газ от „Турски поток“ към Европа, което ще помогне на България да укрепи ролята си на европейската газова карта.  По време на разговора беше отбелязано и успешното сътрудничество по линия на участието на „Росатом“ в удължаването на живота на 5 и 6 блок на АЕЦ „Козлодуй“. Подчертано беше още, че България е поканила „Росатом“ да участва в процедурата за избор на стратегически инвеститор за изграждане на АЕЦ „Белене“.  Цвета Караянчева припомни, че проектът ще бъде реализиран напълно на пазарен принцип и България няма да предоставя държавни гаранции или договори за изкупуване на електроенергия на преференциални цени.   На масата на диалога винаги се намира най-добро решение за народите на всички страни, отбеляза председателят на Народното събрание Цвета Караянчева. По думите й разклонението към България на „Турски поток“ може да се нарича „Балкански поток“. Строежът ще е в съответствие с Трети енергиен пакет на ЕК, добави тя.   Председателят на Народното събрание и руският външен министър обсъдиха развитието на туризма. Като пример Цвета Караянчева отново посочи увеличения брой на изнесените бюра за издаване на визи на руски туристи.", "date": "2019.06.25", "title": "Караянчева пред Лавров: Ремонтът на самолетите Су-25 ще бъде в България с руски инженери"}
{"url": "http://epicenter.bg/article/Vezhdi-Rashidov----Balgariya-i-Germaniya-mogat-da-obedinyat-usiliya-v-borbata-s-falshifikatite-na-izkustvot/186537/2/0", "text": "България и Германия могат да обединят усилията си в борбата с фалшификатите на изкуството. Това стана ясно днес по време на работното посещение на председателя на парламентарната Комисия по културата и медиите Вежди Рашидов в Бундестага в Берлин, съобщиха от комисията.   Вежди Рашидов се срещна с Йоханес Зеле, заместник-председател на Комисията по културата и медиите в Бундестага. Г-н Зеле предаде специалните поздрави на държавния министър по културата и медиите Моника Грютерс, която изразява подкрепата си към енергичните усилия на Вежди Рашидов от парламентарната трибуна да работи за развитието на културата и на културния обмен между двете страни -така, както го е правил и по-рано в двата си мандата като министър. Йоханес Зеле увери Вежди Рашидов, че Германия би подкрепила една инициатива за дискусия на страните членки на ЕС за усъвършенстване на законовата база за опазване на културното наследство, борбата с фалшифицирането на изкуството и битката с фалшивите новини. \"Готов съм да предложа още по-строги санкции за онези, които фалшифицират, продават и разпространяват фалшификати на изкуството - така, както Германия е направила след един голям скандал с фалшиви картини през 2009 г.\", заяви по време на срещата Вежди Рашидов. Той коментира с германския си колега и скандала с фалшивите картини в България и отново предупреди, че по този начин се срива пазара на изкуството. България и Германия могат да задълбочат контактите си и в борбата срещу незаконния трафик на артефакти. По-рано днес в Берлин Вежди Рашидов се срещна и с Фолкер Бересхайм, председател на Германо-българския форум и обсъди с него бъдещи проекти в областта на културата. Тази вечер г-н Рашидов ще присъства на откриването на голяма изложба на пловдивски художници в залите на Българския културен институт в Берлин. От германската столица Вежди Рашидов заминава за Рим за среща в парламента на Италия и за откриването на Празник на българското кино в салоните на прочутата вила Боргезе. На разговорите на г-н Рашидов в Бундестага присъства и Н. Пр. Елена Шекерлетова, посланик на България в Германия.  ", "date": "2019.06.25", "title": "Вежди Рашидов: България и Германия могат да обединят усилия в борбата с фалшификатите на изкуството"}
{"url": "http://epicenter.bg/article/Slavi-Trifonov--Partiite-imat-pari--da-si-platyat-otkradnatoto-ot-byudzheta--/186538/2/0", "text": "\"Вчера, в дългия ми материал по повод виенето на умряло на партиите и техните говорители за партийната субсидия от 1 лев, написах и следното: „От сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати.\" Това написа на страницата си във Фейсбук Слави Трифонов.  \"Днес тази прогноза се сбъдна – след коалиционен съвет на управляващите партии се взе решение темата за партийната субсидия да бъде отложена, за да се проведат... дебати. А дебатите ще продължат до 31 юли, когато депутатите ще излязат във ваканция. Странно съвпадение – тогава „във ваканция“ излиза и „Шоуто на Слави“. Ама нейсе\", пише още шоуменът.  Днес имам една добра и една лоша новина.  Ще започна с лошата.  Вчера, в дългия ми материал по повод виенето на умряло на партиите и техните говорители за партийната субсидия от 1 лев, написах и следното: „От сутрин до вечер ще вият как въпросът за партийните субсидии е твърде сложен, че не трябва да се бърза, че трябват сериозни анализи и изчисления, че трябват дебати.“  Днес тази прогноза се сбъдна – след коалиционен съвет на управляващите партии се взе решение темата за партийната субсидия да бъде отложена, за да се проведат... дебати.  А дебатите ще продължат до 31 юли, когато депутатите ще излязат във ваканция. Странно съвпадение – тогава „във ваканция“ излиза и „Шоуто на Слави“. Ама нейсе.  Припомням, че на първо четене депутатите приеха предложението на премиера Борисов и Министерски съвет субсидията за партиите да стане 1 лев на действителен глас, забележете – от 1 юли 2019 г. Отлагането на решението за 31 юли означава, че няма да има субсидия от 1 лев от 1 юли. И какво излиза? Излиза, че онова емоционално прокламирано предложение на премиера Борисов от ранната сутрин на 6 юни за 1 лев субсидия от 1 юли отива в кошчето. В кошчето за боклук. Оказва се, че всичко в тая държава зависи от Бойко Борисов, но не и размерът на партийната субсидия.  В това отлагане все пак може да се открие и добра новина – да не би най-после да вървим към зачитане на принципите на парламентарната република?  Сега и добрата новина. Днес, в брой 50-ти на „Държавен вестник“ беше обнародван Закона за изменение на Закона за политическите партии.  Ура! Вече никоя партия няма да краде пари от гласовете, получени за друга партия. Вече никоя партия няма да краде и пари от гласовете, подадени за „Не подкрепям никого“.   И още нещо – според текстовете на обнародвания днес закон, партиите ще трябва да върнат 14 463 706 лева надвзети субсидии.  Също днес, Министерството на финансите, спазвайки разпоредбите на новия закон, публикува точните суми, които всяка една партия трябва да върне в бюджета на Република България. И пак според текстовете на новия закон, партиите имат срок да върнат доброволно парите „до предоставянето на втората част от субсидията за 2019 г.“. А по закон това трябва да стане до 30 юни. Така че срокът за доброволното връщане на парите е до края на този месец. Последният ден от месеца е тази неделя, така че крайният срок, предполагам, се явява понеделник, 1 юли 2019 г.  И така, още днес партия ГЕРБ върна доброволно цялата сума от надвзетите субсидии. Върна 5 613 724 лв.  С интерес ще наблюдавам и кои други партии ще възстановят доброволно надвзетите субсидии.  А партиите да не се правят на ударени – имат достатъчно налични средства, за да върнат парите. И за да не съм просто голословен гологлав шоумен, ви предоставям информацията колко трябва да връща всяка една партия и съответно – колко налични средства към 31 декември 2018 г. е декларирала конкретната партия в отчета си към Сметната палата.  БСП трябва да връща 4 299 690 лв., а БСП има налични 6 462 000 лв.  ДПС трябва да връща 1 625 892 лв., а ДПС има 6 424 000 лв.  „ВОЛЯ – Българските родолюбци“ трябва да връща 655 938 лв., а има 3 195 000 лв.  НФСБ трябва да връща 542 137 лв., а има 1 400 000 лв.  АТАКА трябва да връща 539 894 лв., а има 989 000 лв.  ВМРО-БНД трябва да връща 508 966 лв., а има 2 389 000 лв.  „Възраждане“ трябва да връща 170 681 лв., а има 341 694 лв.  Всички гореизброени партии получават държавни субсидии към днешна дата. Те са получили транш от 11 лева субсидия на получен глас в края на март тази година, който са прибавили към наличните суми. Така че, ако обичат, да не излизат с номера, че до юни са похарчили парите. Всички имат предостатъчно налични средства да си платят откраднатото от бюджета.  Ето и някои от партиите, които не получават субсидия към днешна дата, но също трябва да връщат пари:  АБВ трябва да връща 56 700 лв., а към 31 декември 2018 г. има 111 705 лв.  ДСБ трябва да връща 47 078 лв., а има 11 000 лв. Тука имаме проблем.  „България без цензура“/“Презареди България“ на Николай Бареков трябва да връща 38 904 лв., а има налични, забележете – 1 532 000 лв.  ДБГ трябва да връща 38 223 лв., а има 144 000 лв.  СДС трябва да връща 21 841 лв., а има 32 000 лв.  ЛИДЕР/БДЦ трябва да връща 19 451 лв., а има 235 000 лв.  „Движение 21“ на Татяна Дончева трябва да връща 16 324 лв., а няма налични средства. И тука имаме проблем.  „Глас народен“ на Светльо Витков трябва да връща 15 539 лв., а има 208 000 лв.  „Движение Гергьовден“ трябва да връща 7 779 лв., а има 193 000 лв.  ", "date": "2019.06.25", "title": "Слави Трифонов: Партиите имат пари, да си платят откраднатото от бюджета! "}
{"url": "http://epicenter.bg/article/Ninova--Shte-se-sreshtnem-s-horata-ot-vsyaka-obshtina-i-shte-sazdavame-partnyorstva-po-mesta-/186541/2/0", "text": "„Започваме срещите на Изпълнителното бюро от Ямбол, защото искаме да поздравим всички, които работиха усърдно в кампанията за европейските избори, за да имаме този прекрасен резултат в областта и да сме първа политическа сила. В над 60 общини в страната БСП е първа политическа сила, а това е добър старт за изборите за местна власт, които ни очакват през есента”.   Това каза председателят на НС на БСП Корнелия Нинова пред журналисти след среща с кметове, народни представители и председатели на общински съвети на БСП от област Ямбол. Тя добави, че на тези срещи ще се представят проблемите на всяка община и ще се търсят техните решения. Нинова каза още, че проблемите на всяко населено място са специфични и трябва да бъдат решавани на място. „Днес обсъдихме с всички колеги в областта проблемите на общините. Поставихме си приоритети, които са и национални, но и местни - да сложим в центъра на нашата политика икономическото развитие на общините и социалната политика, в частност задържането на младите хора по места”, обяви лидерът на левицата. Тя посочи, че в Ямболско БСП има много добри практики като безплатни детски градини, безплатен транспорт за учениците и по-евтини дърва за огрев за хората.   „Ще стъпим на добрите практики, които имаме, за да развиваме политиката си за местна власт и да се подготвим за изборите“, заяви Корнелия Нинова. \"Визия за България\" ще прерасне във визия за всяка община\", каза председателят на БСП. Тя посочи, че представителите на структурите на БСП в област Ямбол са поставили остро въпроса за обезлюдяването в част от общините. „Тези райони, които са и гранични, се нуждаят от специфични грижи и затова ние имаме конкретен план за развитието на Странджа – Сакар“, уточни още Нинова. Тя добави, че са обсъдени и проблемите на Ямбол, включително и тези, свързани с депото за отпадъци, болницата и заемът, който е взел кметът на общината. „Явно е, че моделът на управление на държавата се пренася и в общините, в които има кметове на ГЕРБ”, коментира още Нинова. Лидерът на левицата обясни още, че БСП има своя програма за развитието на Ямбол. „Ще стъпим върху добрите неща, свършени от предишните кметове и ще търсим и още по-добро развитие за жителите на общините. Затова решихме за изработим и план за развитие на всяка община в област Ямбол. Ще разговаряме със своите потенциални партньори във всяко населено място. Търсим съюзи с хора, които споделят нашите идеи и „Визия за България”, която ще прерасне във визия за всяка община”, завърши Корнелия Нинова.", "date": "2019.06.25", "title": "Нинова: Ще се срещнем с хората от всяка община и ще създаваме партньорства по места!"}
{"url": "http://epicenter.bg/article/Korneliya-Ninova--Predi-sedmitsa-predlozhihme-razumen-razgovor-za-subsidiite--GERB-i-OP-otkazaha-/186542/2/0", "text": "„От днешната среща на управляващата коалиция ме впечатли желанието им тепърва да започнат диалог с парламентарните партии за намиране на съвместно и разумно решение за размера на субсидиите”.   Това каза пред журналисти в Ямбол председателят на НС на БСП Корнелия Нинова.   Тя заяви, че случилото се дотук е загуба на време и отклоняване на общественото внимание от съществените въпроси. Нинова припомни, че преди седмица БСП е предложила провеждането на точно такива разговори с партиите в парламента, но ГЕРБ и ОП са отказали.   „Позицията ни продължава да е за намаляване на субсидията, но не на 1 лв. Против сме частното финансиране на партиите, за да не могат частните интереси да си купуват партии”, категорична бе Корнелия Нинова. Лидерът на левицата добави, че БСП има различни разчети за размера на партийните субсидии и уточни, че левицата ще покаже аргументирано на другите партии, какво е необходимо, за да могат партиите да работят независимо от частни интереси.  ", "date": "2019.06.25", "title": "Корнелия Нинова: Преди седмица предложихме разумен разговор за субсидиите. ГЕРБ и ОП отказаха!"}
