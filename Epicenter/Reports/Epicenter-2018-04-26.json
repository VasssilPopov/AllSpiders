{"url": "http://epicenter.bg/article/Zrelishtni-demonstratsii-v-nebeto-nad--quot-Graf-Ignatievo-quot---Video--/152894/2/0", "text": "Зрелищни демонстрации в небето над Пловдив дни преди 6 май. На официалната церемония в авиобаза „Граф Игнатиево” бяха началникът на отбраната генерал-лейтенант Андрей Боцев и председателят на Военния комитет на ЕС генерал Михаил Костаракос. Демонстрацията беше наблюдавана и от участниците в изнесеното заседание на Военния комитет на ЕС.  Военните от 68-ма бригада Специални сили демонстрираха как се провежда спасителна операция за търсене и спасяване на катапултирал пилот във вражеска територия, както и по какъв начин самолет – нарушител се привежда принудително да кацне.  България е домакин на заседание на Военния комитет на ЕС във формат военни представители на 28-те държави-членки на съюза.   ", "date": "2018.04.26", "title": "Зрелищни демонстрации в небето над \"Граф Игнатиево\" (Снимки, Видео) "}
{"url": "http://epicenter.bg/article/Vasil-Tonchev---quot-Sova-haris-quot--80--ot-balgarite-sa-evrooptimisti/152861/2/0", "text": "80% от българите са еврооптимисти и, ако се проведе референдум за приемането на общата валута, резултатите ще бъдат подобни. Тази теза разви социологът Васил Тончев на кръгла маса \"България в Еврозоната. Икономическата логика срещу митовете“, организирана съвместно от лидера на ПЕС и ръководител на Делегацията на българските социалисти в ЕП  и , евродепутат от ГЕРБ/ЕНП и председател на Европейското международно движение.   Ще успеят тези политици, които заложат на системните партии в Европа, категоричен е социологът. Според него, който се облегне на консервативни и регионални тенденции, ще има краткосрочен ефект.   70,2% от българите се отнасят положително към ЕС. 68,8% смятат, че мястото на България е в ядрото на Евросъюза. Негативно настроените са 19% от запитаните. Това сочат данни на \"Сова харис\" от социологическо проучване, проведено от 1 до 8 ноември м.г. То е национално представително и в него са участвали 1095 пълнолетни граждани, подчерта Тончев.   Очаквайте подробности    ", "date": "2018.04.26", "title": "Васил Тончев, \"Сова харис\": 80% от българите са еврооптимисти"}
{"url": "http://epicenter.bg/article/Zasadeni-sa-parvite-60-edrogabaritni-darveta-/152864/2/0", "text": "Със засаждането на 60 едрогабаритни дървета от вида габър, стартира масираното пролетно озеленяване покрай основни булеварди и улици в София. Първите дървета са разположени от двете страни на велоалеята покрай бул. „Цар БорисIII“ в отсечката между бул. „Житница“ и ул. Йосив Цанков (парк Лагера).  Засаждането покрай булеварда ще продължи до Руски паметник, като общият брой на дървета там ще надвиши 150.   Според плановете на Столична община, в рамките на пролетния залесителен сезон предстои да бъдат засадени общо над 800 дървета по тротоарите на булеварди и главни улици в града, както и над 300 - в паркове и градини. Засаждането ще обхване булевардите „Опълченска“, „Мария Луиза“, „Рожен“, „Мадрид“, „Обиколна“. „Тодор Александров“, „Джеймс Баучер“, „Г. М. Димитров“ и др.   Отделно на това, в началото на месец май ще се проведе и вторият етап на стартиралата през есента залесителна кампания „Моето зелено училище/детска градина“. В рамките на пролетната инициатива, Столична община ще предостави на учебните заведения в града нови над 500 бр. дървета, няколко хиляди храсти и цветя, с които да озеленят дворовете си.   Всяка събота и неделя до края на юни ще продължи и засаждането в рамките на инициативата на СО - „Новата гора на София“, в която изцяло с помощта на доброволци, вече има засадени над 18 000 дървета в местността Суходол.", "date": "2018.04.26", "title": "В София засадиха първите 60 едрогабаритни дървета "}
{"url": "http://epicenter.bg/article/Prezidentat--Visoko-tsenim-spodeleniya-opit-na-Shveytsariya-v-sistemata-na-dualnoto-obrazovanie/152865/2/0", "text": "Високо ценим доброто сътрудничество и споделянето на швейцарския опит и добри практики в системата на дуалното професионално обучение, както и за въвеждането на този образователен модел в България. Това заяви държавният глава Румен Радев, който днес се срещна с Ули Маурер, вицепрезидент на Конфедерация Швейцария и ръководител на Федералния департамент на финансите, съобщиха от прессекретариата на държавния глава.  На „Дондуков“ 2 Румен Радев и неговият гост направиха преглед на двустранните отношения, като президентът даде висока оценка за постигнатите резултати в рамките на Българо-швейцарската програма за сътрудничество за намаляване на икономическите и социални различия в Европа. „Вярваме, че скоро ще бъде взето решение за удължаване на действието и след 2019 г. на тази програма, в рамките на кохезионната политика на Швейцария за новите държави-членки на ЕС, или поне в частта й, която засяга образованието“, посочи Румен Радев.  По време на срещата бяха обсъдени и активните търговско-икономически отношения между България и Швейцария, както и възможностите за задълбочаване на инвестиционното сътрудничество. „Швейцария е на на 8-мо място по размер на преките чуждестранни инвестиции в България и ние работим за постигането на по-висока производителност на труда и по-добри условия за инвеститорите“ отбеляза президентът. Двамата бяха единодушни, че провеждането на двустранни бизнес форуми е важна стъпка в тази посока.  „Оценяваме подкрепата на Швейцария за приемането на страната ни в Шенген, тъй като това e важен принос към общата европейска сигурност, контрола и защитата на външните европейски граници“, посочи още Румен Радев. По думите на държавния глава „стабилността в нашия регион е дългосрочен приоритет за България, ползващ се с подкрепата на всички държавни институции и на българските граждани и страната ни е признателна за приноса на Швейцария за политическото и икономическо стабилизиране на държавите от Западните Балкани“.   ", "date": "2018.04.26", "title": "Президентът: Високо ценим споделения опит на Швейцария в системата на дуалното образование"}
{"url": "http://epicenter.bg/article/Prof--Rumen-Gechev/152866/2/0", "text": "Няма да се повишат цените от влизането в еврозоната, заяви проф. Румен Гечев на дискусията „България в Еврозоната. Икономическата логика срещу митовете“. Тя бе организирана съвместно от лидера на ПЕС и ръководител на Делегацията на българските социалисти в ЕП  и , евродепутат от ГЕРБ/ЕНП и председател на Европейското международно движение. Според проф. Гечев не може да се прави извод дали да влезем в еврозоната само по данните на икономическия растеж. Той обаче подчерта, че страните от еврозоната две години след икономическата криза, са излезли от нея.   „Мит е повишението на цените след влизането в еврозоната“, подчерта народният представител от ПГ на „БСП за България“ проф. Румен Гечев. Той обясни, че преглеждайки фактите от страните, приели еврото преди нас, виждаме, че няма нищо притеснително. „Ако евентуалното приемане на България стане по установената практика - от паричен съвет в еврозоната, както беше с прибалтийските страни, наистина няма да има притеснения за промени в ценовите равнища“, каза още народният представител. Румен Гечев каза още, че 2-3 години след края на кризата страните от еврозоната са съумели да излязат от кризисното състояние, което е показателно. „Ние трябва да упълномощим българските политици да искат ясна позиция и отговор от Брюксел, че България ще бъде приета в паричния съвет като другите страни и по правилата, по които те са приети“, категоричен бе проф. Румен Гечев.   Проф. Гечев подчерта в презентацията си следните очаквани ефекти от влизането на България в Еврозоната:     1.Елиминирането на транзакционните разходи по покупко-продажбата на евро. Това спестява от 0.2 до 0.4% от БВП в зависимост от делът на външнотърговския оборот в БВП и степента на отвореност на икономиката.      2. Възможност за пряка сравнимост на цените на стоките, продавани на вътрешния пазар спрямо тези продавани в други страни от Еврозоната.     3. Намаление на цената на инвестиционния капитал в резултат от понижаване на кредитните лихви до равнищата на страните от Еврозоната. (В Гърция, лихвите по фирмените кредити спаднат с близо 4% след влизането й в Еврозоната. В Балтийските републики, Кипър и Словения снижаването е с около 1.5 %.)     4. Привличане на повече преки и портфейлни чужди инвестиции поради значимо намаление на инвестиционния риск и подобряване на бизнес средата.    ", "date": "2018.04.26", "title": "Проф. Румен Гечев: Няма да се повишат цените от влизането в еврозоната"}
{"url": "http://epicenter.bg/article/Plovdiv-ochakva-proekti-ot-Varna-za-Evropeyska-stolitsa-na-kulturata/152867/2/0", "text": "  Фондация „Пловдив 2019“ кани градовете финалисти за столица на културата да се включат в програмата на най-големия европейски културен проект през следващата година. Варна, Велико Търново, София и регионите им могат да участват с най-добрите идеи, заложени в програмите, с които са достигнали до финала на конкурса за титлата. Отворената покана е за проекти на културни организации, независими куратори и артисти. Крайният срок за подаване на предложенията е 29-ти юни. Одобрените проекти могат да се реализират от януари до декември 2019 г. или в съответния град, като бъде предвидено представяне в Пловдив, или само в Пловдив.   Целта на поканата е да се обогати културното съдържание на програмата на национално ниво и да се отвори местната сцена към европейско и международно партньорство. Фондацията дава възможност идеите на градовете кандидати да бъдат реализирани като част от официалната програма на първата българска европейска столица на културата.   Предложенията могат да са свързани с визуалните изкуства, артистични намеси, дизайн, платформи за обмен на знания между различни социални групи. Допуска се и реализацията на градско и домашно градинарство, био и еко практики и строителство.   Отворената покана за трите града е с общ бюджет от 500 000 лв. Максималното финансиране за един проект е до 50 000 лв. при собствен принос от страна на кандидата 30%, който може да бъде и нефинансов. Фондацията няма да подкрепя проекти от културния календар на съответния град.   Пълният текст на поканата, както и всички документи, необходими за кандидатстването могат да бъдат прочетени       ", "date": "2018.04.26", "title": "Пловдив очаква проекти от Варна за Европейска столица на културата"}
{"url": "http://epicenter.bg/article/Boyko-Borisov-kategorichen--Darzhavata-shte-zashtiti-Zhelyaz-Andreev---Video-/152868/2/0", "text": "Министър-председателят Бойко Борисов, министърът на правосъдието Цецка Цачева и главният прокурор Сотир Цацаров проведоха среща с Желяз Андреев и другите четирима българи, за които САЩ искат екстрадиция. Те ги запознаха с действията на българските институции в защита на правата им, а премиерът Борисов ги информира, че ще предложи на Министерския съвет решение държавата да поеме финансовите разходи при евентуален съдебен процес в САЩ. Това съобщиха от правителствената информационна служба.  По време на разговорите Борисов, Цачева и Цацаров подчертаха, че България не поставя под съмнение Договора за екстрадиция със САЩ, но и че правата на българските граждани ще бъдат защитавани. По думите на главния прокурор, направените анализи показват, че не са налице всички предпоставки за екстрадицията. Той посочи, че не е изпълнено основното условие за това, а именно – наличието на двойна наказуемост.  Премиерът Борисов подчерта, че текат консултации между българските институции и американските власти по казуса. Той каза, че на вчерашната си среща с посланик Ерик Рубин е подчертал, че държавата ще се ангажира с правата на българските граждани. Борисов увери младежите, че към момента и посланик Рубин, и партньорите, които участват в консултациите, проявяват разбиране и се отнасят конструктивно към решаването на проблема.  „Полагаме усилия, каквото е необходимо от страна на държавата ще бъде направено във ваша защита\", каза премиерът и благодари за работа на главния прокурор и правосъдния министър по случая.  В сряда премиерът проведе разговори с главния прокурор Сотир Цацаров и посланика на САЩ у нас Ерик Рубин. На нея беше постигнато съгласие българските власти да не задържат и екстрадират Желяз Андреев и другите четирима българи. Обвиненията към тях са, че са нарушили ембаргото за търговия със Сирия, докато са работели за чуждестранна компания, базирана у нас.  \"Вярваме, че този случай ще бъде разрешен скоро и че ще възтържествуват истината и справедливостта\", заяви Желяз Андреев след срещата.  \"Благодаря на главния прокурор, на правосъдния министър. Проведоха се много разговори, много срещи. Поне това, което имаме към момента от другата страна е, че няма да бъдат задържани. Полагаме усилия, каквото е необходимо, ще бъде направено в тяхна защита. Все пак там тече съдебен процес, ние всички вярваме и в американското законодателство, и в българското\", подчерта премиерът Бойко Борисов.  ", "date": "2018.04.26", "title": "Борисов и Цацаров категорични: Държавата ще защити Желяз Андреев и другите обвинени в САЩ! (Видео)"}
{"url": "http://epicenter.bg/article/Obshtina-Varna-zapochva-nabirane-na-mladezhki-proekti/152869/2/0", "text": "  За четиринадесета поредна година дирекция „Образование и младежки дейности” към Община Варна ще финансира проекти на неправителствени организации по програма „Младежки дейности”.   Във връзка с облекчаване на процеса за кандидатстване и оценяване на проектите е въведена електронна платформа, чрез която се осигурява възможност за онлайн подаване на предложенията.    Основната цел на инициативата е осмисляне на свободното време на младите хора чрез стимулиране на младежката инициатива, предприемчивост и креативност. Приоритети на дейност „Младежки проекти” за 2018 г. са креативни умения; опазване на околната среда; предприемачество.   На 3-ти май 10:00 ч. кандидатстващите организации ще имат възможност да се запознаят с условията, приоритетите и необходимите документи за кандидатстване по дейност „Младежки проекти”.    На 8-ми май в 10:00 ч. ще стартира електронната платформа за подаване на проектни предложения от неправителствени организации, която ще бъде достъпна на сайта: www.varnanamladite.com  ", "date": "2018.04.26", "title": "Община Варна започва набиране на младежки проекти"}
{"url": "http://epicenter.bg/article/Apelativen-sad-reshava-za-postoyanniya-arest-na-trimata-obvinyaemi-po-aferata--quot-Mladost-quot-/152807/3/0", "text": "  Днес ще стане ясно ще останат ли за постоянно в ареста тримата обвиняеми по корупционната афера в столичния квартал „Младост“, съобщи БНР.   Вчера адвокатите на кметицата на района Десислава Иванчева, заместничката ѝ Биляна Петрова и бившият кмет на „Младост“ Петко Дюлгеров бяха в Националното следствие в София, за да се запознаят с прецизираните обвинения на клиентите си.   Новото по случая са конкретизирани дати и места на срещите, на които според прокуратурата е било договаряно предаването на поискания от Иванчева с посредничеството на Дюлгеров подкуп от строителния предприемач Александър Ваклин.   Защитниците, които бяха привиквани по спешност, се оплакаха, че призоваването им е станало в нарушение на процедурата и отказаха да подпишат протоколите за предявяване на новите – според тях, а и според прокуратурата – просто прецизирани обвинения.   Апелативният специализиран съд в София ще трябва да прецени как да ползва в решението си днес модифицираните обвинения, което вещае дълго и нервно заседание.   Такова беше и това – по първоинстанционното задържане, на което стана ясно, че прокуратурата гради тезата си за поискан и даден подкуп върху показанията на изнудвания Александър Ваклин, съпругата му и служителка в неговата фирма, както и на настоящи и бивши представители на Община „Младост“, с които Десислава Иванчева е имала обтегнати отношения.   Обвинението се базира и на ключовите обяснения на задържания Петко Дюлгеров, разказал пред следовател и служебен защитник как е вървяла комуникация около поискания подкуп от половин милион евро и предаването на белязаните 70 000 евро, от които е получил и своята 20-процентна комисионна.  ", "date": "2018.04.26", "title": "Апелативен съд решава за постоянния арест на тримата обвиняеми по аферата \"Младост\""}
{"url": "http://epicenter.bg/article/KEVR-shte-iska-pismen-otgovor-ot-ChEZ-dali-sdelkata-s-Ginka-e-finalizirana-/152889/4/0", "text": "Промените в Закона за енергетиката не отразяват напълно направените предложения от Комисията за енергийно и водно регулиране. Това коментира председателят на КЕВР Иван Иванов, след като парламентът гласува на второ четене поредната поправка в закона, предаде БГНЕС. Според Иванов, текстовете не дават ясен регламент как ще действа КЕВР по сделката за ЧЕЗ.  „За момента нямаме яснота, по причина, че нашето настояване в текстовете на закона, критериите и параметрите, по които КЕВР да вземе съответното решение, не беше направено. Очевидно решението по сделката ще се взима на базата на становища от всички държавни органи, които имат отношение”, обясни председателят на КЕВР.  Иван Иванов поясни още, че все пак, ако законът влезе в сила в сегашния си вид, КЕВР ще поиска от чешките собственици в Прага официално да отговорят дали сделката е финализирана.  Председателят на КЕВР обърна внимание и на разширените правомощия, които се дават на комисията от Народното събрание. С поправките експертите ще могат предварително да дават становища за сключването на големи сделки в сектора.  „От една страна, изискването както по този текст, така и по други с възлагане на допълнителни правомощия, може да се тълкува и като признание. От друга страна, обаче, новите задачи ще изискват допълнителен административен капацитет”, смята Иван Иванов.  За наемането на нови кадри средства ще са предвидени средства догодина с Бюджет 2018. Ако парламентът поиска от КЕВР влезе в новата си роля отсега, Иванов няма яснота как ще финансира наемането на нови експерти.  ", "date": "2018.04.26", "title": "КЕВР ще иска писмен отговор от ЧЕЗ дали сделката с Гинка е финализирана "}
{"url": "http://epicenter.bg/article/Otbelyazvame-32-g--ot-avariyata-v-Chernobil/152833/11/0", "text": "  На 26 април отбелязваме Международния ден в памет на Чернобилската катастрофа.  Той е определен с резолюция на Генералната асамблея на ООН от 8 декември 2016 г. В документа се отбелязва: \"Три десетилетия по-късно заради сериозните дългосрочни последици от бедствието в Чернобил, както и продължаващите нужди на засегнатите общности и територии и предлагаме на всички държави-членки, съответните агенции на системата на ООН и други международни организации, както и гражданското общество да отбележат този ден\".   На 26 април 1986 стана мащабна авария в Чернобилската АЕЦ и последва огромна технологична катастрофа за ХХ век. Чернобилската АЕЦ е на територията на Украйна на 15 км от град Чернобил в Киевска област.   На 26 април в 01 часа и 23 минути московско време стана взрив в четвърти енергоблок на Чернобилската АЕЦ при провеждане на изпитания в една от системите за осигуряване на безопасността. Взривът напълно разрушава активната зона и цялата горна част на реактора, силно поврежда и машинната зала. Унищожени са всички бариери и системи за безопасност.   Взривът и възникналия пожар са съпроводени с разпространение на огромна радиоактивност.   Всеки ден в околната среда попадаха милиони Кюри и този процес продължи до 6 май 1989 г., след което емисиите рязко спаднаха и впоследствие продължиха да намаляват.   Припомняме, по доклад на Грийнпиис 13 европейски държави са засегнати от последиците на аварията. Радиоактивността, която донесоха със себе си заразените облаци от Чернобил, бе установена не само в северните и южни части на Европа, но и в Канада, Япония и САЩ. Незаразено остана само южното полукълбо.   В Европа са заразени значителна част от територията на Русия, Украйна и Беларус, в по-малка степен останалите страни - Швеция, Финландия, Австрия, Норвегия, Италия, Гърция, Румъния, Швейцария, Полша, Великобритания, Чехия, Словакия, Словения и др., припомня РИА Новости, цитирани от News.bg.  ", "date": "2018.04.26", "title": "Отбелязваме 32 години от аварията в Чернобил"}
{"url": "http://epicenter.bg/article/Depardiyo-pya-pesni-na-Visotski-na-yubileyniya-kontsert-v-Moskva/152838/6/0", "text": "Прозвучаха едни от най-известните песни на Висоцки, в изпълнение на Жерар Депардийо, Александър Домогаров, Олга Кормухина, Зара, Дмитрий Дюжев, Нина Шацкая и Елена Терлеева. На сцената на концертната зала \"Россия\" се появи и самият поет под формата на холограма.   Синът на барда, режисьорът и актьор Никита Висоцки откри вечерта   със стихотворението    С помощта на архивни материали и съвременните технологии гостите бяха посрещнати от самия юбиляр. На архивните записи той разказа за работата си в театър \"Таганка\", изпя \"Баллада о любви\" и си спомни за обстоятелствата, при които е написал някои от своите песни.   Източник: Дир.бг", "date": "2018.04.26", "title": "Депардийо пя песни на Висоцки на юбилейния концерт в Москва"}
{"url": "http://epicenter.bg/article/-Vzglyad--Amerikantsite-sramezhlivo-prikriha-s-platnishte-nahluvaneto-v-ruskoto-konsulstvo/152794/7/0", "text": "  Представители на американските власти счупиха ключалката и проникнаха в резиденцията на генералния консул на Русия в Сиатъл. Това съобщиха в сряда от руското посолство във Вашингтон. „Побързайте, за да видите: американските власти започнаха завземането на комплекса сгради на руското Генерално консулство в Сиатъл. Рядко зрелище – разбойнически държавен захват“, написа във връзка със случващото се Захарова. В момента МВнР на Русия анализира постъпващата информация. „Принципната оценка ще дадем утре по време на брифинга“, обеща тя на „Взгляд“. „В момента присъстваме на това как американската страна се опитва в нарушение на всички наши дипломатически и консулски конвенции, както и на собственото си законодателство, да проникне на наша територия“, констатира в коментар пред ТАСС дипломатът завеждащ консулския отдел на руското посолство в САЩ Николай Пукалов, който е присъствал на мястото на събитието. Забавният детайл: американците прикриха отварянето на портата на територията на консулството, скривайки действията на съответния работник със специално покривало. Съдейки по всичко, за да не обиколят света позорни кадри от това, как САЩ отварят ключалката на портата, водеща на територията на друга държава.   Генералното консулство в Сиатъл прекрати дейността си в края на март. Закриването му е следствие от решението на Доналд Тръмп. Напомняме, че във връзка със случая Скрипал от САЩ бяха изгонени 48 руски дипломати, както и 12 сътрудника на руската мисия при ООН. Тогава беше обявено и закриването на Генералното консулство в Сиатъл. „Но този ход, най-вероятно, е планиран от Вашингтон по-рано и просто е бил отложен в очакване на подходящ повод“, заяви посланикът на Русия в САЩ Анатолий Антонов. Нещо повече, американската страна даже не се е замислила да съгласува версиите си. Както напомни Антонов, официални представители на администрацията на САЩ са твърдели, че закриването на консулството в Сиатъл е предизвикано от „неговата близост до базата за подводници и производството на най-големия изпълнител на военни поръчки – „Боинг“. „И каква е връзката тук с делото за отравянето на британския агент Скрипал и неговата дъщеря“, задава си въпроса руския посланик. В общи линии ситуацията с превземането на Генералното консулство в Сиатъл прилича на това, което се случи с руското консулство в Сан Франциско, което беше закрито малко преди случая Скрипал, през есента на миналата година. Сградата първо беше превзета, а после и обискирана. След като самото консулство в Сиатъл е било затворено, всички документи и вещи са били пренесени в резиденцията на генералния консул. Това стана известно на 2 април. А няколко дни преди това се появи съобщение, че американските власти ще блокират тази резиденция. Американската страна твърди, че има пълно право да се разпорежда със сградата, тъй като тя вече няма дипломатическа неприкосновеност – т.е. по международните норми повече не е територия на Русия. Властите на САЩ отнеха дипломатическата неприкосновеност на зданието чрез нота, както съобщи на 30 март генералният консул Валерий Тимашов. Но тук има дипломатическа пречка. Работата е в това, че Москва все още не е дала съгласие на САЩ за снемането на неприкосновеността, което бе припомнено на „американските партньори“ от руското посолство във Вашингтон. „Ако сградата на мисията вече няма имунитет, то, може би, американците имат право да действат така. В противен случай – не“, заяви пред вестник „Взгляд“ доцентът от катедрата по политическа теория в МГИМО Кирил Коктиш. Що се касае до взлома, то „това е пиар събитие, което се прави за вътрешна консумация“, подчерта Коктиш. „То трябва да демонстрира твърдостта на американските власти по отношение на Русия. На Тръмп му писна да го обвиняват, че е руски шпионин. Ясно е, че това няма да влоши много отношенията между САЩ и Русия, тъй като те и без това са изключително лоши“.   Сега Москва има право да отговори с огледални мерки, смята председателят на Комисията за защита на държавния суверенитет в Съвета на Федерацията на Русия Андрей Климов. „Това е дипломатически принцип, Русия има право да действа на принципа на взаимността спрямо САЩ след проникването в консулството на Русия в Сиатъл. Но всичко трябва да бъде в рамките на законовото поле“, заяви пред РИА Новости сенаторът. „Освен това, МВнР може да привика американския посланик за обяснения“. Теоретически огледална мярка би могла да бъде аналогична „екскурзия“ в закритото Генерално консулство на САЩ в Санкт Петербург. „Може. Но не е факт, че Русия ще иска подобна размяна“, отбеляза по този повод Кирил Коктиш. Между другото, процесът на „предаване-приемане“ се размина без чупене на ключалки и други показателни жестове. На 31 март в сградата съвършено спокойно влезе комисия по прием на зданието. Тогава съвсем официално от фасадата бе свален американския флаг. За сравнение: знамето на Русия все още не бе свалено от консулството в Сиатъл – такава е принципната позиция на дипломатите.  ", "date": "2018.04.26", "title": "„Взгляд“: Американците срамежливо прикриха с платнище нахлуването в руското консулство в Сиатъл"}
{"url": "http://epicenter.bg/article/Grigor-Dimitrov-se-klasira-za-chetvartfinalite-v-Barselona-/152885/8/0", "text": "Григор Димитров се класира за четвъртфиналите на турнира в Барселона. Това стана след трудно постигната победа срещу Малик Джазири със 7:5, 3:6, 7:6. В тайбрека българинът надделя с 10:8, предаде Агенция \"Фокус\".  При 5:4 за Джазири в третия сет, тунизиецът поиска лекарска помощ от физиотерапевт и забави мача с няколко минути. Това изнерви Димитров, който започна гейма с шестата си двойна грешка в мача. Все пак стигна до тайбрек и спечели двубоя.  Това е втори мач между двамата, като първият бе спечелен от Джазири в три сета на турнира в Дубай, в края на февруари тази година.  В следващия кръг Григор Димитров ще играе срещу Пабло Кареньо Буста или Андриан Манарино.  ", "date": "2018.04.26", "title": "Григор Димитров се класира за четвъртфиналите в Барселона "}
{"url": "http://epicenter.bg/article/Melaniya--Ne-me-pipay--Tramp--/152809/10/99", "text": "Определено има проблем във взаимоотношенията между президента на САЩ – Доналд Тръмп и неговата очарователна половинка – Мелания.   Видеозапис, излъчен по новинарския канал MSNBC по повод посещението на френския президент Еманюел Макрон в Белия дом, ясно разкрива упорития, но деликатен начин, по който американският президент се опитва да хване ръката на съпругата си. Въпреки очевидната неохота, изписана върху лицето й, Мелания все пак се предава. Разбира се, не без нежните ласки на показалеца и закачливото кутре на съпруга си.    Преди около година Мелания не беше толкова снизходителна към благоверния си, колкото сега. Тогава първата дама, без да си поплюва, откровено плясна ръката на съпруга си минути, след като двамата пристигнаха в Израел на официално посещение, минавайки по червения килим на летището.    Във втория ден от посещението Тръмп лично благодари на френския държавен глава за подкрепата и участието на Франция в бомбардировките в Сирия, но определи споразумението на Запада с Иран като \"безумно и катастрофално\".   По време на срещата в Белия дом първата дама на САЩ бе облечена в бял тесен костюм на дизайнера Майкъл Корс. А сред открояващите се допълнения към тоалета беше красивата широкопола шапка от дизайнера Ерве Пиер. Тя бързо стана предмет на оживени коментари в Туитър, тъй като обикновено шапките не са сред любимите аксесоари на Мелания.  Източник: woman.bg", "date": "2018.04.26", "title": "Проблемите в първото семейство на САЩ нямат край! Мелания, гневна: Не ме пипай, Тръмп! "}
{"url": "http://epicenter.bg/article/Nikoleta-Lozanova-i-Niki-Mihaylov-otvaryat-noshten-klub/152817/10/100", "text": "Ники Михайлов и Николета Лозанова отварят чалга клуб в Студентски град, съобщава \"България днес\".   Топ светската двойка и отявлени любители на нощния живот, които от години обикалят столичните заведения, решиха че е крайно време да си направят своя дискотека, където да могат на воля да слушат любимите си попфолк парчета и да мятат салфетки на поразия.   Плеймейтката и вратарят копирали идеята за заведението от един от най-известните клубове в Маями „Eleven“ (Единадесет), който се слави с това, че 24 часа в денонощието предлага на своите посетители невиждан купон. Така ще се казва и развлекателният парти център на Ни Ло и футболиста, който ще отвори врати на 11 май, а първият изпълнител, когото са поканили да забавлява гостите е Фики Стораро.   \"Азис също ще пее в първите дни след откриването. Идеята на Ники и Николета е да предложат на купонджиите нещо различно като забавление, както и по-ниски цени в сравнение със заведенията в центъра на София\", разказва пред вестника пиарката Елизабет Методиева.   \"Винаги избирам да съм част от най-доброто! Стани част от една нова ера в нощния живот на София\", написа силиконката за да промотира новото си бизнес начинание.   Лозанова влиза в пряка конкуренция с други две чалга дестинации в Студентски град, а именно заведенията на Коцето и на бившия й най-добър приятел Петко Димитров. Изглежда Николета най-накрая е затоплила отношенията си с Азис, щом той се е съгласил да пее в бъдещото й клубче. ", "date": "2018.04.26", "title": "Николета Лозанова и Ники Михайлов отварят нощен клуб"}
{"url": "http://epicenter.bg/article/Da-si-mlad-tatko-ne-e-lesno--Prints-Uilyam-edva-ne-zaspa-po-vreme-na-tsarkovna-sluzhba-/152819/10/100", "text": "Майки от цял свят се обединиха в  , защото  . Според тях е невъзможно една жена да изглежда толкова красива, изискана и свежа часове след раждането.   Съпругът на херцогинята обаче показа, че , разкриваща какво стои зад бляскавата представителност.    в Уестминстърското абатство по случай Деня на Анзак – годишнина от дебаркирането на австралийските и новозеландските армейски части при Галиполи на 25 април 1915 г. Младият татко  , показва видео, разпространено в социалните мрежи. Изглежда, че  за родителите, тъй като на лицето на Уилям е изписано изтощение и недоспиване, коментират почитателите на британското кралско семейство, които тръпнат да научат името на бебето.   Принц Уилям бе придружен на църковната служба от  .   Източник: дарик", "date": "2018.04.26", "title": "Да си млад татко не е лесно: Принц Уилям едва не заспа по време на църковна служба "}
{"url": "http://epicenter.bg/article/keyt/152824/10/99", "text": "Третата рожба на британския принц Уилям и херцогиня Катрин се роди в елитното отделение Lindo Wing на лондонската болница \"Сейнт Мери\", където дневният престой струва 5670 паунда, или около 8900 щатски долара. Оказва се обаче, че средностатистическото американско семейство плаща повече за едно раждане, отколкото кралската фамилия на Великобритания, пише Marketwatch.    Дукесата на Кеймбридж можеше да се възползва от единична стая със собствена баня и тоалетна, хладилник и богат избор от здравословни храни, включително и меню от подбрани вина. Звучи шикозно, но всъщност кралските особи са се разделили с по-малка сума пари, отколкото биха били необходими за най-обикновено раждане в Съединените щати.    По данни на The Economist, средната цена за естествено раждане отвъд Океана достига 10 800 долара. Сумата не включва разходите за прегледи по време на бременността, както и грижите за родилката след раждането, с които сумата набъбва до внушителните 30 000 долара. Факт е, че по-голямата част от тези плащания се покриват от застрахователните компании, но в повечето случаи пациентът доплаща средно по 3000 долара за раждане. В много европейски държави тези разходи се покриват изцяло от държавата или здравноосигурителните компании, припомня изданието.    Раждането на дете в Съединените щати, всъщност, е най-скъпото в света. Страната изпреварва по този показател дори Швейцария, където естественото раждане струва средно около 7800 долара. На трето място е Австралия (5300 долара), следвана от Франция (3500 долара) и Чили (2800 долара). Във Великобритания средностатистическите семейства обикновено плащат по около 2500 долара - над три пъти по-малко от цената на дневния престой в Lindo Wing.    Непосредствените харчове около раждането на едно дете обаче са само част от проблема, пише Marketwatch. Ако Уилям и Кейт бяха наети служители с редовни трудови договори, щяха да имат право на 37 седмици платен родителски отпуск и до 50 седмици неплатен. В САЩ обаче няма политика за платено майчинство, което прави отглеждането на децата в първата им година още по-трудно от финансова гледна точка.    За едно семейство с две деца разходите за детска градина надхвърлят средното ниво на жилищните наеми във всички 50 щата. В 35 от тях те са по-високи дори и от средната вноска по ипотечен кредит.    В България раждането, независимо дали е естествено или със секцио, се покрива от Здравната каса. Според резултатите от различни проучвания и анкети обаче, за естествено раждане се доплащат между 900 и 1700 лв, а за цезарово сечение - от 1400 до 2200 лв, в зависимост от избраното родилно отделение. Родителите могат да избират лекарски екип, за който се плаща допънително, както и за различни други \"екстри\", като присъствие на бащата по време на раждането, самостоятелна стая за майката, раждане във водна среда и други услуги извън основния пакет.    Източник: Profit.bg", "date": "2018.04.26", "title": "Раждането на британския принц струва $8900, а на средностатистическо бебе в САЩ - $10 800 "}
{"url": "http://epicenter.bg/article/Krasivoto-litse-na-Beliya-dom--Melaniya-Tramp-na-48-/152826/10/100", "text": "е родена на 26 април 1970 година в словенския град  .   Тя е дъщеря на Амалия Улчник и Виктор Кнавс. Баща ѝ е от близкия град Радече. Майка ѝ е от село Рака. Той се занимава с дистрибуция на коли и мотори от близкия завод, а тя е шивачка, правеща модели за детски дрехи. Мелания има сестра – Инес, и по-стар полубрат от предишна връзка на баща ѝ, когото, според слуховете, никога не е срещала.  Придобива постоянно жителство в Съединените щати през 2001 г., а американско гражданство през 2006 г.    е първата американка от чужд произход, станала първа дама на САЩ от близо два века насам, пише Дарик. (Предишната първа дама от чужд произход е Луиза Адамс, съпругата на президента Джон Куинси Адамс /1825-1829 г./, родена в Англия.)   Елегантна и дискретна,  , висока 1,8 м, е известна с безупречния си моден стил. ", "date": "2018.04.26", "title": "Красивото лице на Белия дом: Мелания Тръмп навърши 48 години"}
{"url": "http://epicenter.bg/article/Prints-Hari-pokani-brat-si-za-kum-/152848/10/100", "text": "Британският принц Хари избра своя кум.   Внукът на кралица Елизабет Втора е поканил брат си принц Уилям да бъде негов кум на сватбата му с бившата американска актриса Меган Маркъл. Това съобщиха от британския кралски двор, цитирани от Нова телевизия.   Дългоочакваното събитие ще се състои на 19 май в Лондон.", "date": "2018.04.26", "title": "Принц Хари покани брат си за кум "}
{"url": "http://epicenter.bg/article/Tramp-s-lyubovno-obrashtenie--Melaniya-se-predstavi-zashemetyavashto-kato-domakinya-pri-posreshtaneto-na-Makron/152857/10/99", "text": "Въпреки че Доналд Тръмп не се слави с галантно отношение към жените и по-точно към съпругата си Мелания, вчера той доказа, че може да бъде джентълмен.   За първи път президентът на САЩ публикува в Туитър трогателно съобщение за жена си.   „Мелания се представи зашеметяващо като домакиня при посрещането на Еманюел Макрон и съпругата му Бриджит. Всеки детайл беше изпипан перфектно. Трапезарията в Белия дом никога не е била толкова красива, Вашингтон е възхитен от великолепната работа на Мелания“.   Всички погледи отново бяха насочени към нея и прекрасната й бляскава рокля на Chanel.      с бяла екрю  дълга рокля със златни орнаменти на Louis Vuitton и златни обувки.   На тържественото събитие присъстваха 120 души, а сред гостите бяха и Иванка Тръмп с половинката й, както и Рупърт Мърдок и много изтъкнати политици.   Мелания като една истинска домакиня организира събитието до последния детайл, а часове преди началото тя сподели снимки в Туитър от трескавата подготовка. Може би най-накрая Доналд е разбрал, че има мечтаната съпруга до себе си.  Източник: woman.bg", "date": "2018.04.26", "title": "Тръмп с любовно обръщение: Мелания се представи зашеметяващо като домакиня при посрещането на Макрон"}
{"url": "http://epicenter.bg/article/darzhavna-vecherya/152863/10/99", "text": "Френският президент Еманюел Макрон и съпругата му Бриджит бяха във Вашингтон в рамките на официална държавна визита. Тридневното посещение на първото семейство включваше наситена програма - две вечери, един обяд, културни мероприятия, както и размяната на множество подаръци, символ на здравите връзки между двете страни.    Уважението, демонстрирано от страна на САЩ като домакин, към Франция като гост няма аналог в отношенията между двете страни.    Подробностите около събитието се пазеха в абсолютна тайна. Ясни бяха единствено денят и мястото, а именно - 24 април (вторник) в Голямата трапезария на Белия дом. Дори броят на гостите бе приблизително фиксиран (около 150 души), в действителност се оказаха 120.       Според протокола семействата си размениха дипломатически целувки по двете бузи и позираха за обща снимка.    Присъединявайки се към гостите Еманюел Макрон и съпругата му Бриджит бяха посрещнати с особени почести. След което бяха настанени в централната част на окъпаната в светлината на свещи и кристални полиелеи зала, и по-точно на една от 13-те вече подредени маси всяка, от които аранжирана с по 10 свещи в средата.   Френският президент бе посрещнат топло и от останалите присътващи, сред които главният изпълнителен директор на Apple Тим Кук, бившият администратор на кабинета на Обама Лиза Джаксън, държавникът Хенри Кисинджър, главният съдия Джон Робъртс, медийният магнат Руберт Мърдок, управляващият директор на МВФ Кристин Лагард, председателят на групата LVMH, която притежава марките Луи Вюитон и Диор, както и дъщерята и зетят на президента Иванка Тръмп и Джаред Кушнер.   Президентът, обръщайки се към френския си колега, заяви: \"Нека нашето приятелство става все по-дълбоко, нашето родство още по-силно и нашата свещена свобода никога да не умре\". Той обяви вечерта за честване  От своя страна президентът Макрон също подчерта приятелските отношения на двете страни с шега за сметка на Великобритания.   На първата дама, разбира се! Мелания Тръмп лично контролирала планирането и подготовката на вечерта до най-малките детайли. Тя сама е одобрила украсата, менюто и цветовете.   Цялата трапезария е била декорирана в кремаво и златисто. А идеята за цветовата схема идва от културата на Америка и Франция.   а използвани за украсата на Белия дом.   Музикалното забавление по време на цялата вечеря пък било подсигурено от Вашингтонската национална опера.    предложени на гостите в официалната Държавна Трапезария, са от чисто сребро от личната колекция на Белия дом. Комплектите пък са произведени от Тифани и Ко. и С. Кърк & Синове.   Според плана то трябва да \"покаже най-добрите американски ястия и традиции, умело вплетени с класическа френска нотка\". Храната е била приготвена от главния готвач на Белия дом Кр. Комердфорд.  За начало на гостите е предложена  , гарнирани с козе сирене, брашно от домати и стрити бисквити.   с типичната за американската кухня \"джамбалая\". За десерт е поднесен  Консумацията на алкохол е била разрешена,    Несъмнено грандиозна подготовка! Усилията на първата дама на САЩ бяха високо оценени от всички присъстващи, включително и от съпруга ѝ.    За първи път президентът на САЩ публикува в Туитър трогателно съобщение за жена си.    ", "date": "2018.04.26", "title": "Какво крие менюто на първата държавна вечеря на Тръмп. Мелания във фокуса на блясъка "}
{"url": "http://epicenter.bg/article/Astrolozhkata-Alena--Kralsko-bebe--3-shte-e-kopie-na-Dayana-/152875/10/99", "text": "Най-новият член на британското кралско семейство - третото дете на херцогинята на Кеймбридж Катрин и принц Уилям, ще е истинско копие на баба си, принцеса Даяна. И в добрия, и в лошия смисъл. Това показва специалният хороскоп за новороденото, изготвен от топастроложката Алена, пише в. \"България Днес\".   Малкият принц, който се роди на 23 април, ще израсне добронамерен и със силна потребност да помага непрестанно на околните. Досущ като покойната си баба Даяна малчуганът ще отрасне добро дете, което ще се превърне във филантроп с милозливо и нежно сърце. Отново като покойната принцеса на Уелс малкият престолонаследник ще търси обич от заобикалящия го свят.   \"Детето е орисано да живее щастливо в дома си сред своите родители, а когато тръгне след години по своя самостоятелен път, ще бъде отдадено на работа в полза на хората заради умението си да проявява разбиране и желанието да закриля и помага. Ще раздава помощ и подкрепа безкористно, но ще очаква да получава не благодарност, а обичта на хората\", пояснява Алена.   Детето е родено под знака на Телеца и с асцендент Рак и според звездите въпреки желанието си да прави добро не бива да го върши, ако не му го поискат, предупреждава Алена.   Досущ като баба си Даяна обаче бъдещето на младия принц ще е обсипано и с проблеми, ако той не получава обичта, за която така се старае. Покойната му баба страдаше от хранително разстройство, което може и да не подмине чувствителния наследник на короната, когато не среща любовта.   \"Когато не я получава, ще се скрива според величината на огорчението си за неопределено време от света и хората и ще си хапва вкуснотии за утеха, което щеше да е проблем, ако беше момиче. Неоценката на труда му ще го депресира и капсулира\", предупреждава още топастроложката.   Извън уклона на малкия принц към благотворителността и нежността наследникът на Кейт и Уилям ще е и изключително напористо дете. \"Орисано е да бъде изключително амбициозно. Не само ще се стреми, а и ще достигне върха на избраната професионална кариера. Неговата индивидуалност е водеща във всичко, което прави. Нуждае се постоянно от похвали и признание, за да върви уверено напред\", продължава анализа Алена.   Детето ще има и емоционални проблеми, ако не среща отклик на чувствата и действията си. И за разлика от шумното си братче принц Джордж, най-малкият престолонаследник ще харесва повече самовглъбението. Но само когато кралското му потекло му позволява да остане сам със себе си.   \"Аспектите на Слънцето характеризират момченцето като човек, който ще обитава свой собствен свят, а когато е сред хора, ще е омаен и чаровен. Хората с удоволствие ще търсят неговата компания. Лесно податлив ще е на ласкатели и влияние - ето на какво е редно да обърнат внимание родителите\", предупреждава още Алена. Топастроложката пояснява и откъде идва свръхчувствителността на принца.   \"Аспектите на Луната са причина да е надарен със свръхчувствителност, на моменти непостоянен и променлив не само в настроенията, а и в желанията си. Трудно ще отказва, когато му поискат нещо, но повтарям, не бива да прави непоискано добро. Луната в Лъв е причина да е чувствителен и раздаващ щедро и от сърце обичта си. Неговата загрижена добронамереност и готовност да помага на всеки,. е подкрепена и от съдбовния му път\", казва Алена.   \"Ще е склонен винаги да прощава първото прегрешение и да дава още един шанс на провинилия се, да поправи грешката си. Ако не получи признанието, което заслужава, ще се чувства оскърбен. Има силно изразено чувство за собствено достойнство и ще е обладан от прекомерната амбиция да е винаги в първите редици. Правило е да се опитва да бъде добротворец винаги там, където не е поканен, а след това да страда, че не е оценен и разбран, защото въпреки земния знак, който го е повлиял, е ръководен от чувствата си и от стремежа си да помага заради асцендента си в Рак\", обяснява още Алена.   За щастие на Кейт и Уилям и за гордост на прабаба си Елизабет II третото дете на фамилията ще е едно от надарените с интелект в кралския двор, както и с талант в почти всичко, с което се заеме. \"Когато тръгне по своя самостоятелен път, ще се нареди сред амбициозните и надарените с интелект и творчески заложби хора. Меркурий в Овен го зарежда със завиден темперамент. Би постигнал успехи в областта на журналистиката, политиката и литературата, ако успее да преодолее стремежа си да е винаги по-различен. Заради аспектите на Меркурий с лекота ще се харесва на околните и ще бъде приеман във всякаква среда, професионална и социална\", разяснява още Алена.   В любовта младият принц също ще бележи успехи, но подобно на дядо си принц Чарлз ще отдаде сърцето си напълно още от младежките си години.   \"Венера е на своя трон в Телец. Ще е стабилен, притежаващ завидното умение да бъде постоянен в любовните си отношения още от първите трепети. Ценител на красивото в природата, в дома, в света около него и в човешката душа. Ще върви само по една, точно определена пътека, без разпиляване. Ще е влюбен в спокойната семейна обстановка и добрата кухня, претъпкания хладилник и приятната музика\", разказва Алена.   След години, вместо да улегне още повече, принцът ще предпочита компанията на весели приятели и дори случайни познати.   \"Заради аспектите на Венера след години ще е отдаден на активен обществен живот, действие, подтикнато от желанието му да бъде сред хора, независимо дали са негови приятели или само познати. Но трябва да внимава да не отиде в другата крайност. Повлиян от \"добри приятели\", да се отдаде само на удоволствия и да пропилее шансовете си за успешна кариера и материална стабилност, това е второто сериозно предупреждение към родителите\", смята Алена.   Заради Марс в Козирог детето от невръстно ще е пълно с енергия и сили по пътя към целите си. \"Може да има върхови постижения, но благодарение на своя собствен труд. Захване ли се с някаква работа, винаги ще я довежда до край. Заради аспектите на Марс ще се труди упорито и винаги ще осъществява набелязаните цели, но за да е и здрав, да се постарае да се предпази от своята импулсивност, която при провал ще го тласка към злоупотреба с преяждане, особено в зрелите му години\", напомня отново Алена.", "date": "2018.04.26", "title": "Астроложката Алена: Кралско бебе №3 ще е копие на Даяна. И в добрия, и в лошия смисъл"}
{"url": "http://epicenter.bg/article/Nora-Nedkova--Ne-si-lyagam-nito-sas-Slavi--nito-s-Krisko-/152880/10/100", "text": "\"Не спя нито със Слави Трифонов, нито с Криско. Нямам връзка с нито един от двамата.\" Това заяви плеймейтката Нора Недкова по повод канонадата от слухове по неин адрес през последните седмици, пише в. \"България днес\".   От няколко месеца Нора е спрягана за гадже на телевизионния водещ. Мълвата гласи, че двамата с Дългия се запознали по време на нейно гостуване в шоуто, а след това искрата на любовта пламнала.   Слави искал от Нора само приятно прекарване, а в замяна предлагал щедро финансиране на всичките й нужди като дама от класа, както и ангажименти да поддържа имиджа си на звезда. Интерпретациите се засилиха, когато се появи тяхна обща снимка след предаването.   Истината е, че Слави се снима с почти всичките си гости и позирането с плеймейтката не е нещо уникално. Когато съмненията за връзката им сериозно се разсеяха, Недкова беше спрегната за гадже на рапъра Криско. Но и това беше отречено от блондинката, която преди време блесна с проникновената мисъл, че макароните са храна за бедните.   Слуховете около Нора отново ескалираха, когато стана ясно, че участва във видеоклипа на общата песен на Слави Трифонов и Криско. И това не е нещо специално, тъй като в проекта има десетки други силиконови мадами, които също имат значима роля във видеото. Наскоро Недкова се похвали, че е на почивка в Монако, и веднага се появиха предположения, че гостува в мистериозна вила на Трифонов.   \"Сама съм в Монако, не съм с мъж\", контрира плеймейтката. Нейни почитатели побързаха да се пошегуват, че щом не е със Слави, вероятно дебне Григор Димитров, който от години живее в княжеството.   Преди няколко месеца мацката си направи екзотична ваканция до Панама, Карибите и Колумбия, но отрече да е била с мъж, а пътуването споделила с приятелска компания. И се заформи мистерия кой е платил за тузарската ваканция.   Нора често обича да казва, че няма мъж в живота си, тъй като е с труден характер, и постоянно е в процес на търсене на идеалната си половинка. \"Родителите ми не са се отказали от мен и ме подкрепят. Те знаят, че става въпрос за шоубизнес и е нормално понякога човек да се държи по-шантаво.\" Това заяви преди време плеймейтката по повод появилите се публикации, че родителите я смятат за \"боклук\" заради изявите й в телевизионното предаване \"Черешката на тортата\".   Нора също така отрече твърденията, че баща й й дава пари. И поясни, че тя сама се издържа. Недкова отново се извини, че на моменти се е държала странно, но призна, че е била провокирана.", "date": "2018.04.26", "title": "Нора Недкова: Не си лягам нито със Слави, нито с Криско "}
{"url": "http://epicenter.bg/article/Yordan-Tsonev-/152795/2/0", "text": "Войната между институциите не е полезна. В това бе категоричен депутатът от ДПС Йордан Цонев в ефира на Нова телевизия. Не война, напрежение между президента и лидера на парламентарната група на ГЕРБ не е полезно, добави той. И каза, че ДПС страна не взема.   Нашето настояване е отношението между президентската институция и управляващото мнозинство да влязат в руслото на нормалните междуинституционални отношения, добави той. Цонев коментира така острите реплики, които за пореден път си размениха президента Румен Радев и председателя на ПГ на ГЕРБ Цветан Цветанов. След заседанието на КСНС Цветанов каза, че Радев иска да извади България от ЕС и НАТО. Вчера пък президентът заяви, че се води война срещу държавността.   \"Не президента, а коалиционният партньор на ГЕРБ прави заявка за курса на страната. Това е националистическата коалиция, наречена \"Обединени патриоти\", заяви Цонев по повод на посещението на лидера на \"Атака\" Волен Сидеров в Крим. \"Изявленията от Крим са ясна заявка за смяна на пътя\", бе категоричен Йордан Цонев. Според него конфликтът, който създал Цветанов на излизане от заседанието на КСНС имал за цел да пусне димна завеса за истинския конфликт. \"А истинският конфликт е накъде води България ГЕРБ с тази коалиция. Защото Сидеров беше пределно ясен. Сидеров не може да бъде обвинен в непоследователност. Още когато Борисов реши да направи коалиция с националистите\", посочи Цонев. И изтъкна, че тази коалиция не е била предупределена от избора на българския народ.   А по повод на разграничението от действията на Сидеров в Крим от страна на ГЕРБ, Йордан Цонев отсече: \"Това разграничение може да стане само по един начин - като махнеш този коалиционен партньор. Не на думи!\" Решенията и действията на правителството зависят от партньор, който заема позиция, различна от тази на ЕС и НАТО, продължи Цонев. \"Позицията на ЕС и НАТО е, че Крим е анексиран и затова има санкции, и затова има напрежение. Отива там коалиционният партньор на ГЕРБ, при това председателят на парламентарната му група, заедно със зам.-председател на парламента и от името на държавата произнасят тези слова! И сега ГЕРБ искат да се разграничат\", каза още Йордан Цонев.   \"Тази шизофрения в политиката няма как да продължи. Защото нашите натовски партньори питат. ГЕРБ държи отговор на партньорите ни от НАТО накъде водят България с този коалиционен партньор. Държат отговор и на българския народ\", твърди депутатът от ДПС.   \"Гражданите за европейско развитие на България - ГЕРБ са в коалиция с гражданите за евразийско развитие - т.нар. Обединени патриоти. Тази шизофрения е необяснима!\", бе неговият извод.   На ГЕРБ е отговорността за управление на страната с този коалиционен партньор. Те имаха и други възможности, например, да управляват с правителство на малцинството, посочи той. Според него националната ни сигурност не зависи от това колко самолети ще купим, а дали ще бъдем лоялен и предвидим партньор на НАТО.   \"Ние първи заявихме, че трябва да влезем в НАТО. Да познавате партия, която е по-предвидим и последователен привърженик на НАТО\", добави риторично Цонев.   Той коментира и последния доклад на неправителствената организация „Репортери без граници”. В него е записано, че България е на 111-о място по свобода на пресата в света, продължава да пада в индекса и е на най-ниската позиция в сравнение с другите страни-членки на ЕС. „Аз, като политик, казвам, че имам свобода на словото. Ходя във всички медии и никой не ме е ограничил да изказвам мнението си”, категоричен бе Цонев. Той допълни, че „клепането на България трябва да е с граници”.   Политикът коментира и темата с показния арест на кметицата на „Младост” Десислава Иванчева. Цонев призова да се даде време на новата структура КОНПИ, за да се види как тя върши работата си.  ", "date": "2018.04.26", "title": "Йордан Цонев: Тази шизофрения в политиката няма как да продължи. ГЕРБ дължи отговор на НАТО!"}
{"url": "http://epicenter.bg/article/Korneliya-Ninova--Upravlyavashtite-obyaviha-voyna-na-vsichki--A-dnes-ni-tryabva-sazidanie/152796/2/48", "text": "\"ГЕРБ отвориха битка с всички и с всичко. Те водят война с президентската институция и така разрушават държавността. Водят война и с опозицията, която изпращаха в Сибир от трибуната на Народното събрание и така разрушават парламентаризма. Отвориха битка с народа си, когато накараха хората с увреждания да стоят с патериците на паветата пред парламента и не ги допуснаха в Народното събрание, и заклеймяваха всеки протестиращ за платен провокатор.Те имат чувство за единственост. Всеки, който има различно мнение, бива подлаган на натиск и заплахи. Така обявиха битка и на най- святото ни право -да бъдем свободни хора. Те узурпираха европейската идея и я опорочиха, като я сведоха до чалга и алкохол на младежки форум за бъдещето на Европа. И когато чуха тежката оценка на младите европейци,че ГЕРБ са съсипали усилията на поколения млади хора, не се посвениха да нападнат и тях . Агресията на ГЕРБ и заклеймяването на инакомислещите вече премина границите на България и стъпи в Европа. Такава България ли искаме? Днес ни трябва съзидание.\"   Това заяви лидерът на БСП Корнелия Нинова на честването на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда и Връбница. „Ще ви върнем правото да бъдете свободни хора, да не се страхувате, да изразявате мнението си и да се борите за правата си. БСП може да промени България. Нека спасим народа ни от изчезване и да направим така, че той да живее добре. Сила сме, в която се съчетават мъдрост и опит, енергия и младост, в името на една кауза, – справедлив и достоен живот за българския народ“, каза Нинова пред събралите се над 500 души, представители на три поколения. „Нека вържем икономиката с образователната система, за да гарантираме работа и кадри“, призова лидерът на БСП. Тя попита- толкова ли е сложно да се направи подредена здравна система и хората да знаят, че конституционното право на достъпно здравеопазване е гарантирано. „Не е трудно – иска се желание. Това липсва на политическата класа днес. Това ще предложим ние, в края на юни, на Националното съвещание за нова визия за България“, обяви лидерът на опозицията. На събитието присъстваха зам.-председателят на БСП Кирил Добрев, председателят на БСП-София Калоян Паргов, председателят на ОЖС-БСП Катя Николова, народни представители от \"БСП за България\", общински съветници от групата на социалистите, членове и симпатизанти. Лидерът на БСП Корнелия Нинова награди с почетни знаци за активна дейност бившите председатели на общинските съвети на левицата в \"Сердика\", \"Надежда\" и \"Връбница\".", "date": "2018.04.26", "title": "Корнелия Нинова: Управляващите обявиха война на всички. А днес ни трябва съзидание"}
{"url": "http://epicenter.bg/article/Sergey-Stanishev--Prisaedinyavaneto-kam-evrozonata-iziskva-natsionalno-usilie/152827/2/0", "text": "Присъединяването към еврозоната изисква национално усилие. Това заяви президентът на ПЕС Сергей Станишев на конференция \"България в еврозоната. Икономическата логика срещу митовете\".   Това е  третото събитие от поредицата „Европа отново на път“, инициирано от президента на ПЕС. Гост на форума е и премиерът Бойко Борисов. Форумът е организиран от Станишев и Ева Майдел, член на ЕП и председател на Европейското международно движение.   Станишев предупреди, че има и друга визия за ЕС - Европа на две скорости и, ако сега изпуснем възможността да станем членове на еврозоната, може да се наложи да чакаме дълго. Винаги е по-добре да участваш във взимането на решения, отколкото да бъдеш техен изпълнител, категоричен е президентът на ПЕС. С еврото влизаме в \"А\" отбора на ЕС, изтъкна Сергей Станишев.   \"По мястото на България в променящия се Европейски съюз трябва да има консенсус. Ако не сме единни, няма как да бъдем успешни.\", каза в началото на изказването си на форума Станишев.    „С г-жа Ева Майдел споделяме днес отговорността за организирането и финансирането на това събитие от името на делегациите на българските социалисти и на колегите от ЕНП в ЕП. Решихме заедно да стартираме дискусията за присъединяването на България към Еврозоната, защото смятаме, че е настъпил моментът, че имаме исторически прозорец от възможности страната ни да се позиционира в ядрото на ЕС, изпълнявайки заявеното от министъра на финансите намерение да кандидатства за  ERM   II  през юни тази година. Освен историческия прозорец от възможности, политиците имаме и шанса тази идея – за присъединяването към Еврозоната – да се ползва с широка обществена подкрепа у нас“, каза в началото на словото си Станишев.   Той подчерта, че според проучване на „Сова харис“ около 77% от хората изразяват съгласие с твърдението, че България трябва да положи повече усилия, за да се интегрира във всички ключови формати на ЕС – Шенген, Еврозоната, в областта на отбраната и сигурността, в опазването на външната граница. Около 52% споделят мнението, че влизането на България в Еврозоната би осигурило по-голяма стабилност и прозрачност на българската банкова система, а 68% смятат, че страната трябва да се позиционира в ядрото на ЕС.   „Правителството – в лицето на финансовия министър – заяви готовността на страната за кандидатстване в  ERM   II . Най-голямата опозиционна партия – БСП – на своя последен конгрес гласува категорично в подкрепа на присъединяването на България към Шенген и Еврозоната“, обърна внимание Станишев.   „Еврозоната е интеграционното ядро на ЕС. Еврозоната ще бъде все по-интегрирана и там ще се вземат решенията, включително за страни от ЕС, които не са членове“, посочи Станишев.   „От нас днес зависи дали поколението, което се роди в годината на присъединяването ни към ЕС – 2007 г., ще получи заплатите си евро като се включи на пазара на труда през 2025 г.“, изтъкна Станишев. Процесът по присъединяване е дълъг – средно за другите страни от момента на влизането в  ERM   II  до приемането на еврото отнема близо 10 години. Всяка наша нерешителност ще отмества във времето позиционирането ни в ядрото на ЕС и ще прави по-несигурни съдбите на децата ни.   Присъединяването към еврозоната ще доведе до по-голяма стабилност и прозрачност на банковата система, подчерта Станишев. „Ще се повиши качеството на надзора върху банковия и небанков финансов сектор“, каза той.    Очаквайте подробности", "date": "2018.04.26", "title": "Сергей Станишев: С приемането на еврото влизаме в \"А\" отбора на ЕС!"}
{"url": "http://epicenter.bg/article/Vladislav-Goranov--/152832/2/0", "text": "Консенсусът за еврото в България вече се е състоял! Това заяви на конференцията \"България в еврозоната. Икономическата логика крещу митовете\" министърът на финансите Владислав Горанов.  Форумът е организиран от президентът на ПЕС Сергей Станишев и евродепутата Ева Майдел. Мит е, че цените ще се вдигнат от преминаването в единната валута, посочи той. И припомни деноминацията на валутата преди 20 години, когато бяха задраскани три нули от цените.   Митът, че ще загубим суверенитет не е верен, защото еврото ще повиши възможностите ни, подчерта финансовият министър. България е по-добър член на еврозоната от останалите държави, изпълняваме критериите, подчертава финансовият министър. Докато в Еврозоната има страни, които дивергират, като Гърция, посочи Горанов.        ", "date": "2018.04.26", "title": "Владислав Горанов: Консенсусът за еврото в България вече се е състоял!"}
{"url": "http://epicenter.bg/article/Borisov-obsadi-s-komisar-Dombrovskis-gotovnostta-na-Balgariya-za-chlenstvo-v-evrozonata-/152834/2/0", "text": "Макроикономическото развитие на България и готовността на страната ни за членство в еврозоната бяха основните теми, които обсъдиха министър-председателят Бойко Борисов и заместник-председателят на Европейската комисия Валдис Домбровскис. Това съобщиха от правителствената информационна служба.  На срещата беше отбелязано положителното развитие на основните макроикономически, фискални и финансови индикатори, по които се отчита готовността на България за присъединяване към еврозоната. Борисов посочи, че на практика сме изпълнили числовите критерии за влизане във Валутния механизъм II (ERM I).  Заместник-председателят на ЕК изрази задоволство от намаляването на външния ни дълг, който в края на 2017 г. достигна 25,4% от БВП и нарежда България на трето място сред държавите членки на ЕС с най-нисък размер на консолидирания държавен дълг.  Премиерът Борисов посочи, че провежданата разумна и предвидима фискална политика, относително ниското равнище на държавния дълг – далеч под референтната стойност от 60% от БВП, предприетите от правителството мерки за подобряване на бизнес средата, са довели до повишаване на доверието на инвеститорите и засилване на търговската интеграция на страната ни. Борисов изрази очакване, че тези положителни резултати ще доведат до по-висок икономически растеж и повишаване на доходите на хората в България.   ", "date": "2018.04.26", "title": "Борисов обсъди с комисар Домбровскис готовността на България за членство в еврозоната "}
{"url": "http://epicenter.bg/article/Tsvetanov-provede-rabotna-sreshta-s-glavniya-pregovaryasht-ot-imeto-na-ES-za-Brekzit-Mishel-Barnie/152835/2/0", "text": "Председателят на парламентарната група на ГЕРБ и председател на Комисията по вътрешна сигурност и обществен ред Цветан Цветанов проведе днес в София работна среща с главния преговарящ от името на ЕС за Брекзит Мишел Барние.   Цветан Цветанов и Мишел Барние споделиха общото убеждение, че правата на европейските граждани, които живеят на Острова, ще бъдат защитени и след Брекзит.   В качеството си на председател на Комисията по вътрешна сигурност и обществен ред Цветан Цветанов изрази мнение, че преговорите между Брюксел и Лондон за Брекзит трябва да се провеждат по такъв начин, че да не се засяга сигурността. „През годините се изгради капацитет на оперативно полицейско сътрудничество между държавите-членки чрез Европол. „Великобритания има една от най-добрите системи за сигурност. Тя е един от основните доставчици на информация за системите за сигурност на ЕС“, посочи председателят на ПГ на ГЕРБ. Двамата се обединиха около мнението, че прекъсването на този обмен на информация ще бъде отстъпление и ще отнеме добавената стойност на този процес.   Мишел Барние поздрави Цветан Цветанов за отличната подготовка и реализация на парламентарното измерение на Българското председателство на Съвета на ЕС. Барние изтъкна като голям успех историческото приемане на 26 март в София на процедурните правила за парламентарен контрол върху работата на Европол от страна на националните парламенти и Европейския парламент.", "date": "2018.04.26", "title": "Цветанов проведе работна среща с главния преговарящ от името на ЕС за Брекзит Мишел Барние"}
{"url": "http://epicenter.bg/article/Dragomir-Stoynev-/152836/2/0", "text": "Сега е по-трудно да влезем в еврозоната, отколкото през 2008 г. Сега се изискват реформи и реална конвергенция. Това заяви зам.-председателят на ПГ на \"БСП за България\" Драгомир Стойнев на конференцията „България в Еврозоната. Икономическата логика срещу митовете“, организирана от президента на ПЕС Сергей Станишев и евродепутата Ева Майдел. Форумът е третото събитие под мотото „ЕВРОПА ОТНОВО НА ПЪТ“, инициирани от Станишев.   Бедността е основната причина да има скептицизъм към членството ни, подчерта Стойнев.     „Важно е България да стане част от паричния съюз и да бъде в ядрото на правенето на европейски политики.  Страховете на българските граждани, относно влизането в еврозоната, обаче са много, защото хората не разбират, каква е ползата от нея“, каза още зам.-председателят на ПГ на „БСП за България“. Драгомир Стойнев добави, че за съжаление 10 години след 2008 г. не е достатъчно да изпълняваш само номиналните критерии за влизане в Е R М-2 и еврозоната. „Европейските страни вече искат реформи и в бъдеще пенсионната система, образованието, здравеопазването и пазара на труда да не оказват такъв натиск върху фискалната политика“, добави Стойнев.  Той каза още, че една от основните причини да не сме част от еврозоната е бедността и тя пречи да влезем в този клуб на богатите. „Нужна е цялостна реформа на пазара на труда, не е достатъчно да кажем, че безработицата е 6%, тъй като в България има много нискоквалифицирани работници, които в бъдеще ще оказват натиск върху фискалната ни политика“, категоричен бе Стойнев. Той каза още, че Европейският паричен съюз е реформиран и е важно сега да предприемем конкретни стъпки за приемането ни в него. „Ако това не стане, след 2025 г. той ще отблъсне тези държави като България и реалната заплаха за Европа на две скорости ще бъде факт“, обясни Драгомир Стойнев.   ", "date": "2018.04.26", "title": "Драгомир Стойнев: Сега е по-трудно да влезем в еврозоната, отколкото през 2008 г."}
{"url": "http://epicenter.bg/article/Nikolay-Vasilev-postavi-zadachi-na-Borisov-za-sledvashti-mandati--Evrozona--Shengen--OIVR-/152841/2/0", "text": "Бившият вицепремиер и икономически министър Николай Василев постави три задачи на премиера Бойко Борисов за \"следващите му мандати\", с което развесели участниците в конференцията \"България в еврозоната. Икономическата логика срещу митовете\". Василев му заръча - да вкара България в еврозоната, в Шенген и в Организацията за икономическо сътрудничество и развитие (ОИСР).   Николай Василев бе модератор на първата част на конференцията, в която докладите бяха на тема \"Време ли е България да се присъедини към еврозоната\". Василев илюстрира тезата си, че не бива да се бавим, с африканска поговорка - попитали мъдър човек кога трябва да се посади дърво, а той казал - най-добре беше преди десет години.   Форумът бе организиран от президентът на ПЕС Сергей Станишев и евродепутата Ева Майдел. На него дойдоха четирима премиери - Бойко Борисов, проф. Огнян Герджиков (служебен премиер през 2017 г.), Сергей Станишев (премиер от 2005 г. до 2009 г.) и Стефан Софиянски (служебен премиер през 1997 г.), двама председатели на парламента, дузина министри и депутати от основните политически сили.  ", "date": "2018.04.26", "title": "Николай Василев постави задачи на Борисов за следващите му мандати: Еврозона, Шенген, ОИСР!"}
{"url": "http://epicenter.bg/article/Kaloyan-Pargov--Shte-se-borim-za-pobeda-na-sledvashtite-mestni-izbori/152844/2/0", "text": "На следващите местни избори ще се борим за победа. Ще се борим да имаме червени кметове на трите района „Сердика\", \"Връбница\" и \"Надежда\". Това каза лидерът на  БСП – София Калоян Паргов на тържественото честване на 70-ата годишнина от учредяването на Коларовската районна партийна организация и 30 години от създаването на Районните партийни организации \"Сердика\", \"Надежда\" и \"Връбница\". На събитието присъстваха председателят на НС на БСП Корнелия Нинова, зам.- председателят на БСП Кирил Добрев, депутати, общински съветници  и стотици социалисти. Гост бе и внукът на Васил Коларов, който носи неговото име. \"Днешното честване е повод за равносметка за изминалите десетилетия, но и повод да дадем ясна заявка, че на следващите местни избори, които са след малко повече от година, ние ще се борим за победа. Това е основна задача пред всички нас от районите \"Сердика\", \"Връбница\" и \"Надежда\", категоричен бе Паргов. Според лидерът на столичните социалисти БСП е уникална партия, защото е единствената със 127-годишна история. „Дългът на поколенията е да пазим историческата памет и да я предаваме напред“, заяви Паргов и допълни: „Да се готвят район „Левски“, район „Кирковски“, район „9-ти септември“, за да можем да наваксаме в нещо, което последните 28 години малко ни липсва -  връзката между поколенията. Това е паметта, приемствеността. Виждам тази приемственост днес в тази зала. Това ме прави много щастлив.“ Калоян Паргов сподели и нещо лично за пътя си в политиката: \"Искам да благодаря на район \"Връбница\", на всички другари, които преди малко повече от 12-13 години в продължение на 6 месеца ме убеждаваха, че трябва да се занимавам активно с политика.“   Председателят на БСП – София обяви, че предстои да бъде написан алманах на Столичната градска организация. В края на официалната част от събитието Корнелия Нинова връчи почетни плакети за активна дейност на бивши партийни ръководители на районните организации „Сердика“, „Надежда“ и „Връбница“ и на бившите кметове на Коларовски район Тодор Доцев, Тодор Модев и Антон Илиев.      ", "date": "2018.04.26", "title": "Калоян Паргов: Ще се борим за победа на следващите местни избори"}
{"url": "http://epicenter.bg/article/Menda-Stoyanova--/152845/2/0", "text": "Обединени сме за влизането в еврозоната така, както бяхме обединени за влизането в ЕС. Това заяви председателят на парламентарната комисия по бюджет и финанси Менда Стоянова на конференцията \"България в Еврозоната. Икономическата логика срещу митовете\". Форумът е трета част от поредицата събития под надслов „ЕВРОПА ОТНОВО НА ПЪТ“ Събитието е инициатива на президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение.   В словото си Менда Стоянова подчерта ползите от присъединяването към еврозоната: - повишаване на доверието на чуждестранните инвеститори - по-ниски лихви - олеснен достъп до финансиране - увеличаване на търговската интеграция.   Според Менда Стоянова това ще доведе до по-големи инвестиции в българската икономика, а следователно и развитие на икономиката ни.   Позицията на правителството е за паралелно присъединяване към Банковия съюз и еврозоната, подчерта тя.", "date": "2018.04.26", "title": "Менда Стоянова: Единни сме за влизането в еврозоната така, както бяхме единни и за ЕС!"}
{"url": "http://epicenter.bg/article/Mishel-Barnie--Brekzit-nyama-da-se-otrazi-na-stroezha-na-metroto-v-Sofiya--dali-sme-1-mlrd--za-nego/152846/2/0", "text": "Излизането на Великобритания от Европейския съюз няма да се отрази на финансирането на третата линия на софийското метро. Един милиард европейски средства са инвестирани за 14 години в софийското метро. Това каза пред журналисти главният преговарящ от името на ЕС за „Брекзит“ Мишел Барние, който посети заедно със столичния кмет Йорданка Фандъкова столичния Метрополитен, предаде Канал 3.  \"Преди присъединяването на България от 1999 г. до 2004 г. бях европейски комисар и отговарях за регионалната политика на сближаване. Това е една от най-смислените европейски политики, които засягат гражданите, регионите и солидарността“, заяви Барние.  По думите му именно в рамките на тази политика България след присъединяването си е получила европейски средства, за да се финансира този толкова важен приоритет за гражданите на София.  \"Спомням си, когато за първи път се срещнах с българския министър-председател Бойко Борисов в началото на първия му мандат. От кабинета му излязохме на балкона и той ми показа строежа на най-първата линия на софийското метро. За 14 години са инвестирани 1 млрд. европейски средства в името на солидарността. Това не са само думи, а факти“, каза той.  Според него метрото е граждански проект, икономически и екологичен. Той отбеляза, че София и българското правителство са заложили този толкова важен проект за гражданите в приоритетите си.  Барние поясни, че излизането на Великобритания от ЕС няма да нанесе финансов удар по инвестициите в софийското метро. \"Солидарността на британците се упражнява в период от 7 години – точно докато приключи строежът на третата линия на метрото – от 2014 г. до 2020 г.\", успокои той.  \"За нас най-важното е всички ангажименти, които са поети от 28 държави-членки в началото на периода през 2014 г. да бъдат спазени до края му през 2020 г. Този въпрос засяга пряко България за много регионални програми и Столична община за метрото.  В проектодоговора, който сме поставили на масата на преговорите, сме оцветили в зелено всичко, по което сме се споразумели с британците до днес. Първият приоритет са правата на гражданите, в частност 80-те хиляди български граждани, които живеят и работят в Обединеното кралство“, заяви Барние.  Той уточни, че са постигнали споразумение с британците за гаранции за правата на 4,5 млн. граждани, които живеят от другата страна на Канала.  \"Споразумяхме се с британците и за участието им в настоящия финансов период до 2020 г. те да изпълнят всички свои ангажименти, включително и към изграждането на третата линия на софийското метро. Това споразумение ще бъде окончателно сигурно след края на преговорите, когато целият текст ще бъде в зелено. Остават важни точки, по които не сме съгласни и трябва да бъдат доизяснени“, обясни той и уточни, че това споразумение впоследствие трябва да бъде ратифицирано от британския парламент, от ЕП и съвета на министрите.  \"Това ще стане в началото на следващата година. Хубавото е, че успяхме да постигнем споразумение с британското правителство за това те да изпълняват ангажиментите си до края на настоящия финансов период, което засяга и въпросната линия на софийското метро“, каза още Мишел Барние.  ", "date": "2018.04.26", "title": "Мишел Барние: Брекзит няма да се отрази на строежа на метрото в София, дали сме 1 млрд. за него"}
{"url": "http://epicenter.bg/article/Yordan-Tsonev-/152847/2/0", "text": "България плати основната цена на влизането в еврозоната, когато въведе валутния борд преди 20 години и левът бе вързан за марката. Това заяви депутатът от ДПС Йордан Цонев на конференцията \"България в Еврозоната. Икономическата логика срещу митовете\".   Събитието е инициатива на президента на ПЕС и ръководител на Делегацията на българските социалисти в ЕП Сергей Станишев и Ева Майдел, член на ЕП и председател на Европейското международно движение.   Според Йордан Цонев становището на правителството - че едновременно трябва да се присъединим към чакалнята на еврозоната и към Банковия съюз, е правилно.   Йордан Цонев подчерта, че цената за влизане в еврозоната България я е пратила преди 20 години с въвеждането на валутния борд - това се е случило и по отношение на доходите, на банковата система, на цените и социалните условия.   \"Затова смятам, че ние няма да платим висока цена от влизането в еврозоната. Ние вече изконсумирахме голяма част от негативните ефекти\", подчерта Цонев.    Нашите публични финанси показаха изключителна устойчивост по време на банковата криза, каза още той.   \"Първата стъпка за влизане на България в еврозоната бе направена преди самата еврозона - преди 20 години избрахме не долара, а марката, когато се обсъждаше към коя валута да бъде вързан левът. Да отдадем длъжното на премиера Иван Костов\", подчерта депутатът от ДПС. Йордан Цонев подчерта, че тогава е имало сериозни гласове в полза на долара, но премиерът е знаел, че в ЕС, където искаме да бъдем, предстои да въведе еврото и затова е избрал марката.  ", "date": "2018.04.26", "title": "Йордан Цонев: България плати основната цена на влизането в еврозоната, когато въведе валутния борд"}
{"url": "http://epicenter.bg/article/Debnat-ni-strashni-bedstviya--Vseki-treti-na-planetata-pod-zaplaha-ot-zemetresenie-/152850/2/0", "text": "Всеки трети жител на планетата живее в зона, застрашена от земетресение. Общо 1 милиард души на Земята попадат под заплаха от наводнения, а над 400 милиона души по света се намират в близост до опасен вулкан, предава Нова телевизия.  Заради урбанизацията, научния прогрес и нарастването на населението, глобалният риск от бедствия се е увеличил двойно от 1975 г. до днес.  Данните са на Центъра за знания за управление на риска от бедствия към Съвместния изследователски център на Европейската комисия, които провеждат научен семинар в София. Целта на форума е да даде насоки на правителствата и научната общност как да развият механизмите за адекватна реакция при бедствия.  В световен мащаб най-голяма част от населението е изложено на риск от земетресения. Хората, живеещи в сеизмични зони, са се увеличили с 93% през последните 40 години.  Само в Европа застрашени са над 170 милиона души. В страни като Италия и Гърция процентът на населението под заплаха от земни трусове достига 80%.  ", "date": "2018.04.26", "title": "Дебнат ни страшни бедствия! Всеки трети на планетата под заплаха от земетресение "}
{"url": "http://epicenter.bg/article/Mitropolit-Antoniy---Inerkom--ne-e-vlizal-vav-vladenie/152852/2/0", "text": "Няма окончателен договор, който да бъде подписан между Софийската света митрополия и фирма „Инерком“ за наемане на помещения, които са собственост на митрополията. Фирмата „Инерком“ не е влизала във владение на имота. Интересът на Българската православна църква ще бъде запазен. Това заяви западноевропейският митрополит Антоний пред бТВ. „Софийската света митрополия заедно със своя председател ще влязат в разговори за финализирането или отхвърлянето на тази сделка. Този договор е предварителен и при тези условия той няма да прерасне в окончателен“, категоричен е митрополит Антоний. Той подчерта, че договорът с „Инерком“ е неизгоден и не запазва интересите на Софийската митрополия. Според него договорът също така може да се разглежда и като индиректна атака срещу българския патриарх Неофит. „Това е индиректна атака към българския патриарх. Тя може да дойде от лица, които имат определени бизнес и политически интереси. Църквата има съборно начало, така че всеки въпрос да може да бъде огледан от всички страни, така че интересите на БПЦ да бъдат защитени“, добави митрополит Антоний. Дружеството „Инерком” е поискало да наеме помещение на Софийската Света Митрополия на ул. „Съборна” в центъра на София. В края на 2016 година е подготвен предварителен договор за наем и споразумение чрез пълномощници от двете страни. Българският патриарх Неофит категорично се е противопоставил на подписването на какъвто и да е договор с Гинка Върбакова, заявиха по-рано от патриаршията. По неофициална информация предварителният договор заложил скандално ниски цени за наем в идеалния център на София.", "date": "2018.04.26", "title": "Митрополит Антоний: Договорът на \"Инерком\" със Софийската митрополития е атака срещу патриарх Неофит"}
{"url": "http://epicenter.bg/article/Na-suho--Avariya-ostavi-bez-voda-tsyala-Gorna-Oryahovitsa-/152853/2/98", "text": "Без вода до 17.00 часа са жителите на град Горна Оряховица. Това съобщиха за Радио „Фокус“ – Велико Търново от ВиК-Велико Търново.  Причината е възникване на авария в довеждащ водопровод. Ремонтните дейности вече стартираха и се очаква да приключат в късния следобед.  От дружеството се извиняват за причинените неудобства и уверяват, че при възможност водоподаването ще бъде възстановено по-рано.  ", "date": "2018.04.26", "title": "На сухо! Авария остави без вода цяла Горна Оряховица "}
{"url": "http://epicenter.bg/article/Radev--Strategicheska-perspektiva-na-Balgariya-e-da-zadalbochi-evrointegratsiyata-i-da-vleze-v-Evrozonata/152855/2/0", "text": "Стратегическата перспектива на България е да задълбочи европейската си интеграция, а това е невъзможно да се случи без присъединяване в бъдеще към Еврозоната. Това не е въпрос на желание, а цел, която трябва да се постигне на основата на реална подготовка и извървян път. Това заяви президентът Румен Радев на среща днес с Валдис Домбровскис, заместник-председател на Европейската комисия за еврото и социалния диалог, съобщиха от прессекретариата на държавния глава.  Държавният глава посочи, че страната ни се нуждае от ясен план за действие, анализ на поетите ангажименти, както и оценка на риска от въвеждането на еврото.  Румен Радев отбеляза, че за българите би било полезно да се запознаят с опита на други европейски държави, преминали по същия път. Важно е, без въпросите да се политизират, да има обективна информация как еврозоната ще повлияе върху темповете на икономическо развитие и в каква степен това би помогнало за изравняването на жизнения стандарт на българските граждани, с този на гражданите на други държави-членки.  От своя страна Валдис Домбровскис заяви, че има механизми, които страната може да приложи за мониторинг на цените, така че да се избегне спекулативното им увеличаване. За гладкото протичане на процеса на присъединяване Европейската централна банка е предложила проект на Пътна карта, която очертава основните етапи на процеса, до присъединяването на България към Механизма ЕРМ 2.  През последните две десетилетия България постигна положителни резултати във фискалната си стабилност след въвеждането на валутния борд, а страната ни е покрила финансовите изискванията за приемане в Европейския валутен механизъм, беше отбелязано на срещата. Осъзнаваме, че решението за приемането ни в Еврозоната зависи от Европейската централна банка и от страните членки, но във вътрешно икономически план е необходимо да се работи за повишаване на доходите, подчерта още Румен Радев.  Президентът Радев и еврокомисар Дамбровскис обсъдиха необходимите стъпки за влизане на страната ни в Европейския валутен механизъм, както и Европейския банков съюз и в частност т.нар. Механизъм за близко сътрудничество. „ЕК не взима решението за влизането в Еврозоната, но ние може да подкрепим страните в усилията им в тази посока“, увери гостът.  ", "date": "2018.04.26", "title": "Радев: Стратегическа перспектива на България е да задълбочи евроинтеграцията и да влезе в Еврозоната"}
{"url": "http://epicenter.bg/article/Glavniyat-pregovaryasht-na-ES-za-Brekzit-Mishel-Barnie-na-vizita-v-Sofiya/152792/2/0", "text": "Главният преговарящ от името на ЕС за Брекзит Мишел Барние ще бъде на работно посещение в България на 26 април, съобщиха от отдел \"Преса и медии\" на Представителството на ЕК в България. Барние ще проведе срещи с министър-председателя Бойко Борисов, с министъра за Българското председателство на Съвета на ЕС Лиляна Павлова и с представители на две парламентарни комисии в Народното събрание.   В парламента Барние ще разговаря с депутати от комисиите по външна политика и по европейските въпроси и контрол на европейските фондове. Срещата ще бъде от 14.00 часа в зала „Изток” на Народното събрание.   Мишел Барние ще участва също в конференция на тема \"Подгответе се за Брекзит - последствия за европейския бизнес\" и във форум на високо равнище Eurofi Financial Forum - форум на лидерите в областта на финансовия сектор от ЕС и международни организации. В програмата му е предвидено и посещение на софийското метро заедно с кмета на столицата Йорданка Фандъкова. От 12.15 ч. двамата ще дадат кратък брифинг за медиите на перона на метростанция \"Европейски съюз\".    ", "date": "2018.04.26", "title": "Главният преговарящ на ЕС за Брекзит Мишел Барние на визита в София. Първата му среща е в Борисов"}
{"url": "http://epicenter.bg/article/Pensionerka-za-sluchaya-s-pochinalata-patsientka--Az-sam-sledvashtata-/152797/2/0", "text": "Жена почина в столична болница вчера, защото не е имала възможност да доплати за лечение. Става дума за сумата от 10 000 лева, която е необходима за поставянето на аортна клапа. Според новите цени на медицинските изделия, въведени от настоящото ръководство на здравното министерство, Касата поема 2600 лева за животоспасяващата техника.   В студиото на „Здравей, България“ по Нова телевизия Мария Стойнева коментира, че тя е следващата. Пациентката има същия проблем като покойната жена. „Започна дишането да ми се затруднява“, посочи тя.   Пенсионерката била първо във Военна болница. „Казаха, че обезателно трябва да си направя операция“, разказа Мария. Тогава я насочили към „Света Екатерина“. „След последния скенер казаха, че трябва да ми се плати клапата“, продължи историята си жената. Това се случва края на януари, когато важат още старите правила. След време жената разбрала, че има ново решение на Здравната каса, според което трябва да се платят 10 000 лева. Мария обаче няма толкова пари, няма и откъде да вземе.   „Ние сме повечето възрастни хора, пенсионери. Това решение за нас е смърт, гибел“, заяви Мария. От болницата обясниха, че ако са разполагали с подобна клапа, то са щели да я сложат. Лечебното заведение обаче не ги държи на склад, защото са много скъпи. „Моля Касата да отмени това решение, то е пагубно за нас“, коментира още пациентката.", "date": "2018.04.26", "title": "Пенсионерка за случая с починалата пациентка: Аз съм следващата!"}
{"url": "http://epicenter.bg/article/Delyan-Dobrev-/152798/2/0", "text": "„За да няма спекулации в обществото, най-вероятно ще вземем решение да подкрепим текста в Закона за енергетиката, макар и да е несъвършен”, съобщи в студиото на сутрешния блок на бТВ депутатът от ГЕРБ Делян Добрев.   Спорът около предложението на Обединените патриоти стратегически сделки, като тази между „Инерком” и ЧЕЗ, да бъдат одобрявани от КЕВР, възникна вчера. „Спорно е колко този текст може да действа ретроактивно.   Договорът за ЧЕЗ е подписан в началото на годината. Тъй като колегите от Обединените патриоти са много чувствителни на тази тема, дадох предложение за отлагане на дебата, за да коментираме този казус”, допълни Добрев.   Той уточни, че текстът не е прецизен. „Има голяма разлика между това да контролираш сделки в банковия сектор и пенсионните фондове и съответно други правомощия да контролираш частни сделки”, каза Добрев. Депутатът каза, че за такива сделки има други текстове в закона, които предвиждат ако едно дружество не изпълнява задълженията си, управителят му да бъде сменен с такъв, който е назначен от държавата. По повод новите правомощия на КЕВР, които позволяват на регулатора да следи за манипулации, Добрев уточни, че тези текстове са част от директива на ЕС. Той допълни, че КЕВР нямат софтуер за подслушване и, че това са тълкувания в медиите. „По-скоро ако имат някакви съмнения за злоупотреби, ще се обръщат към компетентните органи”, каза Добрев. ", "date": "2018.04.26", "title": "Делян Добрев: Ще подкрепим анти-Гинка текст в Закона за енергетиката, макар и да е несъвършен"}
{"url": "http://epicenter.bg/article/Rumen-Gechev--Vanshniyat-dalg-ne-se-upravlyava-dostatachno-dobre/152799/2/0", "text": "Това, че външният дълг е под ограничението от 60% от БВП е добре. Това коментира депутатът от БСП Румен Гечев в „Денят започва” на БНТ, но веднага добави, че няма защо да се хвалим с това. „Добре е да се хвалим, ако сме в първите три в Европа по жизнен стандарт, тъй като сам по себе си делът на дълга в БВП не означава нищо\", заяви Гечев. „Същият дълг в БВП имат Бангладеш и Демократична република Конго. Много по-нисък дял в БВП имат Екваториална Гвинея, Гватемала, Либерия, Парагвай, Таджикистан и Узбекистан. Тоест никъде по света макроикономистите не определят жизнения стандарт като дял на дълга в БВП”, обясни икономистът.  По думите му умните страни си поддържат дълга в рамките на ограниченията, държавата вкарва повече ресурси в икономиката чрез публично частно партньорство и развиват националната си икономика.  Дългът трябва да бъде контролиран, но той трябва да бъде използван разумно. Важният въпрос е за какво се използва дългът, поясни Гечев. Когато държавата взима дългове и ги инвестира чрез пазарни инструменти заедно с частния бизнес - тогава резултатът е положителен. Всичко е въпрос на доза и разчети, категоричен е Гечев.  „Преходът се извършва хаотично и близо 30 години нямаме дългосрочна политика за развитието на страната. Не можем да продължаваме да чакаме още 30 години. Много правителства и това правителство в момента не знае какво правим - къде ни е секторната политика, къде ни е разписана в детайли политиката за стимулиране на износа?”, каза депутатът от БСП.  Той подчерта, че на страната й трябва растеж от 7%. От 2008-а насам имаме десет пъти спад на чуждестранните инвестиции.  Гечев коментира и сделката за ЧЕЗ. Според него при скандалите, които тя породи, тази сделка е приключила. „Няма как това да стане и българската държава трябва да търси друг вариант”, смята той.   По думите му правителството трябва да продължи преговорите за еврозоната, но то дължи детайлни разчети на българското общество за последствията. ", "date": "2018.04.26", "title": "Румен Гечев: Външният дълг не се управлява достатъчно добре"}
{"url": "http://epicenter.bg/article/Simeonov--Yavor-Notev-ne-tryabvashe-da-hodi-v-Krim--ima-osnovanie-da-se-iska-ostavkata-mu-/152800/2/0", "text": "Има известно основание да се иска оставката на зам.-председателя на парламента Явор Нотев, обяви пред БНТ вицепремиерът и лидер на НФСБ Валери Симеонов.  Защото ако посещението на партия \"Атака\" в Крим е тяхно право, право на тяхна политическа ориентация, то в случая с Явор Нотев не е точно така. Защото Явор Нотев е избран от Народното събрание. Според мен Явор Нотев не трябваше да ходи в Крим, защото той до голяма степен се отъждествява вече с позиция на българския парламент, коментира вицепремиерът.  Освен заместник-председател на НС, Нотев е и член на Централния сбор на \"Атака\".  По повод посещението на \"Атака\" в Крим Симеонов каза, че НФСБ \"не одобрява и се разграничава от това поведение\".  Но това не пречи заедно в обща коалиция да служим на българските национални интереси, които са много по-важни от това кой къде е отишъл, добави лидерът на НФСБ.  ", "date": "2018.04.26", "title": "Симеонов: Явор Нотев не трябваше да ходи в Крим, има основание да се иска оставката му "}
{"url": "http://epicenter.bg/article/Menda-Stoyanova--Shte-prodalzhim-da-namalyavame-vanshniya-dalg-spryamo-BVP/152803/2/0", "text": "Ще продължим да намаляваме външния дълг спрямо БВП. 2020 г. се предвижда той да е 20% от БВП. Ръстът на БВП също допринася за падането на дълга. Интересното през 2017 г. имаме номинално намаляване на дълга с 2 257 000 000 лв. Това каза председателят на парламентарната комисия по бюджет и финанси Менда Стоянова в студиото на \"Денят започва\" на БНТ.  По думите ѝ последните години показват, че евентуални инвестиции с тези средства в България се превръщат в провал, които генерират загуби в бюджета. Икономика не се управлява с държавен дълг, каза Менда Стоянова. „Най-важното е, че падат лихвите по кредите - и на хората, и на фирмите. Вдига се рейтингът на държавата и това е ключово за инвеститорите, които влагат пари в България. Още през 2017 г. трите рейтингови агенции повишиха кредитния рейтинг на България и това реално се отрази на лихвите, които всички ние знаем при какви условия се извършва в момента кредитирането”, коментира депутатката на ГЕРБ.  Според Стоянова по-важно е къде се насочват инвестициите, тъй като през 2008 инвестициите са били спекулативни, а с кризата те са се изтеглили от България. „В момента имаме постепенно повишаване на инвестициите в реалната икономика - в създаването на производствени и промишлени предприятия, както и в IT сектора. И не случайно имаме безработица под 7%. През следващите години физическият недостиг на работна ръка ще бъде най-голямата пречка пред растежа на българската икономика”, коментира тя.  Председателят на парламентарната комисия по бюджет и финанси каза, че 30% от хората в България са в риск от бедност, като цитира данни от Евростат. 2010 г. обаче е бил 46%. „Спадът от 16% за седем години сочи, че тенденцията е добра. Ако продължим, след 4-5 години ще имаме още по-добри показатели”, подчерта Менда Стоянова. Тя се спря и на показателите за средните доходи.  Ние сме на 50% от средните в Европа. Балтийските републики бяха с 50-60%, тоест като нашите. След това рязко тези показатели се повишиха след влизането им в еврозоната. Затова е изключително важно да поставим проблема на масата и да заявим, че сме готови”, заключи тя. ", "date": "2018.04.26", "title": "Менда Стоянова: Ще продължим да намаляваме външния дълг спрямо БВП"}
{"url": "http://epicenter.bg/article/Balgariya-vliza-v-chakalnyata-za-evroto-do-mesetsi--obyavi-zam-shef-na-EK/152804/2/0", "text": "  Въпрос на месеци е България да влезе в чакалнята на Еврозоната. Това обяви пред БНТ зам.-председателят на Европейската комисия Валдис Домбровскис, чиито ресори са еврото и социалния диалог.   „ Формалното решение трябва да се вземе от Европейската централна банка и страните, които участват във Валутно-обменния механизъм“, посочи Домбровскис.    Еврокомисарят обвърза допускането на страната ни в чакаляна за еврото със състоянието на банковата система. „Една от сферите, която трябва да бъде оценявана, е дали българските банки са устойчиви на шокове. Знаем, че българското правителство вече оповести политическото решение, че желае членство в Еврозоната и има намерение да кандидатства за чакалнята“, коментира той.   Домбровскис добави, че от Европейската комисия искат активно да участват и да подкрепят този процес. „В момента работим върху точните дати, но стана дума по-скоро за месеци, отколкото за години“, каза още той.    Днес зам-шефът на ЕК, който е в София, ще се включи в голяма дискусия за еврото и членството на България в еврозоната.  ", "date": "2018.04.26", "title": "България влиза в чакалнята за еврото до месеци, обяви зам.-шеф на ЕК"}
{"url": "http://epicenter.bg/article/Komisiyata-po-kultura-i-medii-zasedava-izvanredno-zaradi-BNR/152805/2/0", "text": "Извънредно заседание на Комисията по култура и медии ще се проведе днес в парламента заради протестите от началото на седмицата на музикантите от БНР. На заседанието ще бъде обсъден проблемът с ниските заплати на музикалните състави.   Инициативата за срещата е на председателя на културната комисия Вежди Рашидов, ръководството на БНР също е поканено да участва.    Музикантите от всички четири състава на Националното радио искат увеличение на бюджета на радиото, което да доведе до 50-процентно повишение на заплатите им. Най-ниската основна заплата е 570 лв., а най-високата – 660 лв.  ", "date": "2018.04.26", "title": "Комисията по култура и медии заседава извънредно заради музикантите от БНР"}
{"url": "http://epicenter.bg/article/Dragomir-Stoynev--/152806/2/0", "text": "„Председателят на НС Цвета Караянчева излъга всички български граждани в ефир, че БСП не внася законопроекти и няма внесени законопроекти, които да касаят отпуските на народните представители. Това решение за промяна в правилника на парламента е внесено на 19.04. и вчера е гледано в правна комисия“.   Това заяви зам.-председателят на ПГ на „БСП за България“ Драгомир Стойнев от парламентарната трибуна. Той поиска Цвета Караянчева да се извини от парламентарната трибуна не само на БСП, а и на всички български граждаСтойнев я посъветва да се интересува какво се случва в НС, защото е недопустимо в ефир да се заявява, че това са само декларации на БСП и няма нищо постъпило. „Има постъпили законопроекти, има законопроекти, които не се гледат с месеци, даже някои отлежаха и с години и не е нормално председателят на НС да не знае какво се случва в парламента“, допълни той. „Само да не се окаже, че е виновен началникът на деловодството, както се оказа, че е виновен началникът на охраната, когато хората с увреждания не бяха допуснати до НС“, коментира народният представител. След изказването на Драгомир Стойнев, Цвета Караянчева се извини и заяви, че е направила справка, според която законопроектът наистина е внесен.", "date": "2018.04.26", "title": "Драгомир Стойнев: Цвета Караянчева излъга, че БСП няма проект за депутатските заплати. Да се извини!"}
{"url": "http://epicenter.bg/article/Desislava-Radeva/152813/2/0", "text": "Сдружението, създадено от съпругата на президента Румен Радев Десислава, организира състезание по български език за ученици.   Гражданската организация \"Живата вода на България\" бе учредена по инициатива на първата дама на България преди около година, като основната й цел е опазване, разпространяване, изучаване и популяризиране на родната национална култура, българския език, изкуство и природа.   Последната инициатива на организацията е пилотно състезание по български език по повод Деня на българската писменост и култура, 24 май. Идеята е да се стимулира грамотността на учениците от  V , VI и VII клас, като се премери тяхното владеене на родното слово.    Целта е да се насърчи създаването на трайни умения у учениците за правоговор и правопис на книжовен български език. Инициативата е в партньорство с агенцията за маркетинг и комуникации Knowbox и тяхната инициатива „Как беше на български?“, които са вдъхновили и изработили част от изпитните материали. Партньор е и Софийският университет „Св. Климент Охридски“.  В пилотното издание ще могат да премерят сили ученици от училищата, показали най-добри резултати по време на Националното външно оценяване през 2017 г.  Подборът на училищата е направен по препоръка на Министерството на образованието и науката, което подкрепя инициативи, насочени към съхраняване на езиковата и културната идентичност.   Те ще се състезават в два изпитни кръга - на 12 и 25 май. Крайният срок за записване е 8 май.  Децата от V клас ще покажат колко добре могат да се справят с диктовка и с разбирането на текст. Учениците от VI – VII клас, освен това, ще трябва да демонстрират познаване на богатството на българския език като „преведат“ текст, изпълнен с чуждици, както и да транслитерират текст, предложен им на латиница.  Изпитните работи ще се оценяват от преподаватели по български език и литература, съвместно със студенти от специалност „Българска филология“ в СУ „Св. Климент Охридски“. За втория кръг ще се класират първите седем деца от всяка възрастова група, показали най-добри резултати. Финалният етап ще се проведе в Аулата на СУ „Св. Климент Охридски“. В него учениците ще се състезават и за различни материални награди – електронни четци и книги от съвременни български автори. Експертно жури с председател езиковедът проф. д.ф.н. Владко Мурдаров ще оценява на място как са се справили 14-те финалисти. В журито участват още Рени Стоичкова, учител по български език и литература и автор на редица учебни помагала, изработила основната част от изпитните задачи; Мариана Манчева, директор на СУ „Васил Левски“ в Карлово и проф. Владимир Атанасов и проф. Татяна Ангелова, представители на катедрата „Методика“ във Факултета по славянски филологии в СУ „Св. Климент Охридски“. Всички изпитни материали са съгласувани с комисия, начело с професор Мурдаров. „Започваме с по-лесното – да се знае правописът, пунктуацията. Да може да се ориентират учениците в морето от думи, които използваме. Остава обаче още много. Мене ме безпокои преди всичко граматиката, но и за нея ще дойде време. Нали отнякъде трябва да започнем в грижите си за грамотността на българина“, категоричен е той. „Важно е да се насърчава интересът на децата към родното слово, за да могат да разгърнат потенциала си. Сенека е казал: „Какъвто човекът, такава и речта му“, коментира Рени Стоичкова.  На същото мнение е и Доротея Николова от инициативата „Как беше на български?“. „Чуждиците изместват от нашето внимание прекрасни, пълнокръвни, нюансирани български думи. Децата, които в момента изграждат своя понятиен апарат и езикова култура, престават да чуват тези думи и това води до трайна тенденция на обедняване на мисълта“, отбеляза тя.  Кои училища могат да участват в конкурса и неговият регламент може да бъде видян на сайта на сдружението:   ", "date": "2018.04.26", "title": "Сдружението на Десислава Радева организира състезание по български под надслов „Пазим езика си“"}
{"url": "http://epicenter.bg/article/Anton-Slavchev-e-izbran-za-zam-predsedatel-na-Antikoruptsionnata-komisiya/152814/2/0", "text": "  Депутатите подкрепиха и трите кандидатури за членове на Комисията за противодействие на корупцията и отнемане на незаконно придобито имущество   Народните представители избраха Антон Славчев за заместник-председател на Антикорупционната комисия.   Подкрепени бяха и трите кандидатури за членове на комисията, с което окончателно се попълни съставът на новосформирания орган за борба с корупцията.   С широка подкрепа и без дебати народните представители избраха Антон Славчев за заместник-председател на Комисията за противодействие на корупцията и отнемане на незаконно придобито имущество.   Славчев е бивш разследващ полицай, служител на ДАНС и досегашен директор в Дирекция \"Противодействие на корупцията\" в новосъздадената с Антикорупционния закон комисия.   Антоанета Цонкова, Пламен Йоцов и Силвия Къдрева бяха избрани за членове на органа за борба с корупцията.   Всички кандидатури, съгласно разпоредбите на закона, са предложения на председателя на Антикорупционната комисия Пламен Георгиев.    \"Предлагам кандидати - професионалисти. Знаете, законът предвижда 5 години. Тези кандидати имат по 18-20-22 години стаж, за да може наистина да се убедите, че това са едни професионалисти. По никакъв начин никой от тях не е обвързан партийно\".  ", "date": "2018.04.26", "title": "Антон Славчев е избран за зам.-председател на Антикорупционната комисия"}
{"url": "http://epicenter.bg/article/Arheolozi-otkriha-grobnitsa-ot-rimsko-vreme-kray-Blagoevgrad/152815/2/0", "text": "Непокътната гробница от римско време откриха археолози край Благоевград. Това се случи по време на разкопките край село Покровник преди пускането на поредната част от магистрала Струма, предаде БТВ. Това е тракийско селище, разположено на площ от 120 декара – Скаптопара, или древният Благоевград. След като археолозите откриха църква, баня и канализация, сега ставаме свидетели на откриването на цял мавзолеен комплекс от III век след Христа.  „В подземната част са разположени две гробни камери и предверие. Предверието и едната гробна камера са били нарушени още през античната епоха и са били ограбени”, обясни доц. Здравко Димитров, ръководител на обекта. „Тази камера не е ограбвана, запазена е и това е изключитено рядък шанс за археологията. Има няколко цели стъклени съда, няколко лампи, метални предмети”, допълни доц. Димитров.   По думите му там не е погребан случаен човек, тъй като не се правят гробници толкова често с такава сериозна архитектурна конструкция и с толкова богат инвентар. Старият град попада в трасето на магистралата „Струма”. Римската гробница се намира точно под осевата линия на бъдещата магистрала. Лазар Андреев оглавява инициативен комитет, който настоява трасето на магистралата да бъде изместено, за да бъде запазено селището. Има и предложение за референдум. В интернет има група за запазване на Скаптопара. Създава я Даниел Димов, който от 10 години живее в Германия, но при една от ваканциите си тук, посещава разкопките.   „Аз лично се надявам, дали чрез групата, дали от уста на уста, дали чрез медиите, повече хора да разберат, евентуално да отидат на място, да видят за какво става въпрос. Mисля, че единственият начин да се спре проектът на магистралата и да се направи някаква алтернатива e ако обществото разбере за това нещо и каже: Хей, това не трябва да става така! Надявам се по някакъв начин, дали с референдум, дали с протести да намерим някакво решение”, посочи Даниел.   Според археолога вариант за запазване на ценните находки е и музей на открито. „Вариантът е да бъдат преместени в Покровник, както предложих и за църквата, която също се намира под трасето на магистралата, затова трябват сериозни дейности на реставратори, бързи проекти и преместването на тези паметници”, обясни ръководителят на обекта доц. Здравко Димитров. До дни тук ще дойде комисия от Министерството на културата, за да види намереното и да реши съдбата му. Дотогава обектът ще се охранява денонощно, за да няма набези.", "date": "2018.04.26", "title": "Археолози откриха гробница от римско време край Благоевград"}
{"url": "http://epicenter.bg/article/-Ekzakta-quot--GERB---24-5--BSP---20-5--DPS---6-1--i-OP---5-5--ako-izborite-byaha-dnes/152818/2/0", "text": "Към 18 април сигурни участници в следващ парламент са ГЕРБ, БСП, ДПС и ОП. Ако днес се провеждаха парламентарни избори, 24.5% от българите биха гласували за ГЕРБ, а 20.5% - за БСП. ДПС е с електорален дял от 6.1%, а ОП – с 5.5%. С 1.1% „Воля” би загубила шансове за участие в следващ парламент.   Това показват данните от априлското проучване на социологическата агенция „Екзакта”.   Въпросителните вдясно са повече от предлаганите решения. Има две ядра – около РБ и около „Демократична България”. Нито едното от тях засега не си гарантира присъствие в следващ парламент. Извън тях остават 5% българи, които биха гласували за нови десни партии. Те са ресурс, който тепърва ще търси политическо представителство.   За последната година с 3% нарастват желаещите да гласуват за нова партия и сега те са 33% от пълнолетните българи. Сред тях по-често се срещат хора на възраст между 18 и 40 години, жители на малките градове и на селата.   В момента няма политическа партия у нас, чието влияние еднозначно да нараства. Ретроспективните данни на „Екзакта” сочат, че след президентския вот през 2016 г., влиянието на БСП нарастваше. Този процес е прекъснат понастоящем.Априлското изследване показа, че общественото мнение е разделено на два съизмерими дяла, когато става дума за това дали расте или намалява влиянието на ГЕРБ и БСП. 27% твърдят, че влиянието на ГЕРБ расте през последните месеци, а според 29% то намалява. БСП разширява влиянието си според 26%, а според 28% го свива. Повечето партии, които не са представени в парламента, са оценявани от хората като губещи политическо влияние.   Предсрочни парламентарни избори не са нужни на страната ни, според 56% от българите. 27% искат предсрочен вот. 53% от избирателите на БСП се обявяват за предсрочни избори. Близо половината от хората, които искат предсрочни избори посочват, че биха гласували за нова партия. В настоящото изследване за пореден път се регистрира висока подкрепа (сред 74% от българите) за членството на страната ни в ЕС. Противниците са 16%. Ретроспективният анализ по данни на „Екзакта” от последните години показва, че подкрепата за еврочленството ни е трайна и висока - между 74% и 79%. Неодобрението е между 13% и 16%. В момента най-високо неодобрение за членството ни в ЕС регистрираме сред избирателите на БСП – 28%.   Одобрението за членството ни в НАТО се вмества между 55%-60% през последните години, а неодобрението е между 22% и 28%. През април 2018 г., 58% от българите одобряват членството ни в НАТО, а неодобрение декларират една четвърт. 40% от избирателите на БСП не одобряват членството ни в НАТО. Като цяло хората, които очакват ползи за страната ни от Българското председателство на Съвета на ЕС са повече от онези, които не очакват ползи (40%:34%). Оценките обаче са силно политизирани. Сред привържениците на управляващите надделява тезата, че България ще извлече ползи от председателството, докато повечето симпатизанти на опозицията не очакват ползи.", "date": "2018.04.26", "title": "„Екзакта\": ГЕРБ - 24.5%, БСП - 20.5%, ДПС - 6.1% и ОП - 5.5%, ако изборите бяха днес"}
{"url": "http://epicenter.bg/article/Stolichniyat-obshtinski-savet-izbra-Vladimir-Klisurov-za-izpalnyavasht-dlazhnostta-kmet-na-rayon--Mladost--/152820/2/98", "text": "Столичният общински съвет избра Владимир Клисуров за изпълняващ длъжността кмет на район „Младост”, предаде репортер на Агенция „Фокус”. Решението за това бе прието след проведено на 25 април извънредно заседание на Председателски съвет, на което по темата е постигнат консенсус, а днес тя залегна като извънредна точка в заседанието на Столичния общински съвет. До настоящия момент Клисуров бе заместник-кмет и е лично посочен от кмета Десислава Иванчева, която все още се намира в ареста и е подала заявление за излизане в отпуск.  Първоначално Войслав Тодоров от коалиция „Сердика (АБВ, Български социалдемократи)” предложи точката въобще да не влиза в дневния ред, но то бе отхвърлено.  Общинският съветник от „Реформаторски блок-София” Трайчо Трайков подчерта, че в рамките на днешния ден предстои Апелативният специализиран съд отново да разгледа мярката за неотклонение на задържания кмет на „Младост” и поиска точката да бъде разгледана на по-късен етап в заседанието, но предложението му също не бе прието.  Отношение по темата взе и общинският съветник Калоян Паргов, председател на групата на общинските съветници от „БСП-лява България”. „Нашето най-голямо желание е час по-скоро да се нормализира работата на район „Младост”, аргументира се Паргов и подчерта, че работата на районните кметове не бива да се свързва само с издаване на строителни разрешителни.  Кметът на столичния район „Младост“ Десислава Иванчева бе арестувана на 17 април в столицата след акция на МВР, Специализираната прокуратура и КПКОНПИ. Тя бе държана закопчана с белезници над 5 часа, докато течеше обискът на автомобила ѝ, в който разследващите откриха 70 000 евро. По данни на прокуратурата парите са били част от по-голяма сума, поискана като подкуп за издаване на строително разрешително. Впоследвие стана ясно, че бизнесменът Александър Ваклин е подал сигнала срещу Иванчева. Освен нея, обвиняеми са още зам.-кметът на района Биляна Петрова и бившият кмет Петко Дюлгеров. Спрямо тримата е наложена мярка за неотклонение „задържане под стража”.  ", "date": "2018.04.26", "title": "Столичният общински съвет избра Владимир Клисуров за изпълняващ длъжността кмет на район „Младост” "}
{"url": "http://epicenter.bg/article/GERB-atakuva-cherveniya-kmet-na-Bolyarovo-zaradi-shurobadzhanashtina--video-/152821/2/0", "text": "Червеният кмет на град Болярово Христо Христов е поредният градоначалник, когото ГЕРБ взе на мушката си. Днес бившият депутат Антон Тодоров представи разкрития за общината в парламента.   Шефът на спортното дружество в община Болярово е синът на кмета на общината, който получава пряко финансиране от баща си Христо Христов, заявиха на брифинг представители на ГЕРБ, които твърдят, че в община Болярово БСП бори паралелната държава с шуробаджанащина.   Ще представя връзките на председателя на общинския съвет в община Болярово - неговата съпруга е началник на дирекция по териториално устройство. Главният специалист в отдел проекти е дъщеря на председателя на общинския съвет Атанас Джемов, заяви Юлиян Папашимов, общински съветник от ГЕРБ в област Ямбол.   Всичко това говори как има роднински и партийни връзки и всичко е оплетено в една паяжина. Сега е моментът ние да разплетем и да скъсаме тази сръчно изплетена червена паяжина в община Болярово, допълни той. Червеното за пореден път души българска община. Близо 30 години в тази община нищо не е мръднало и нищо не е променено, заяви ексдепутатът от ГЕРБ Антон Тодоров.   Миналата година Корнелия Нинова откри там предизборната кампания. Община Болярово е феодална община от най-лош социалистически вид. Не си от БСП, не си от родата на управляващите на БСП - не позволяват на никого да се развива, допълни той. Видяхте какво е в Мездра, виждате какво е и в Болярово. Ние сме до жителите на община Болярово и им казваме \"Разрушете тази крепост\", каза още Тодоров.   На 28 март т. г. при финансова инспекция в община Златица са открити вреди. Този документ доказва, че има основания за нашите действия. Причинените вреди са за над 33 000 лева, обясни депутатът от ГЕРБ.   Преди няколко седмици в община Сопот разкрихме как там се управлява некадърно. Благодаря на БСП в Сопот за техните действия и няма как да кажем на бялото черно в случая добави той.   Получаваме сигнали, разглеждаме ги, анализираме ги, после ги проверяваме по наши канали и когато преценим, че има основание, задействаме процедурата. Не знам дали това ще ни помогне на местните избори, но помага да насочим прожекторите към публичната власт в страната, заключи Тодоров.   Болярово е родният града на председателката на Народното събрание Цвета Караянчева.", "date": "2018.04.26", "title": "ГЕРБ атакува червения кмет на Болярово заради шуробаджанащина (видео)"}
{"url": "http://epicenter.bg/article/Mishel-Barnie-zapozna-Borisov-s-hoda-na-pregovorite-mezhdu-ES-i-velikobritaniya-za-Brekzit/152825/2/0", "text": "Министър-председателят Бойко Борисов се срещна с Мишел Барние, главен преговарящ на ЕС за оттеглянето на Обединеното кралство от Съюза, съобщиха от правителствената пресслужба.   Барние запозна българския премиер с хода на преговорите между Брюксел и Лондон. Изразено беше общото мнение, че този процес трябва да гарантира правата на гражданите и на бизнеса.   Европейският дипломат поздрави министър-председателя за успешното провеждане на Българското председателство на Съвета на Европейския съюз и пожела успех на срещата на върха за Западните Балкани на 17 май в София.", "date": "2018.04.26", "title": "Мишел Барние запозна Борисов с хода на преговорите между ЕС и Великобритания за Брекзит"}
{"url": "http://epicenter.bg/article/Vladislav-Goranov-predsedatelstva-sreshta-na-ministrite-na-finansite-ot-Aziatsko-evropeyskiya-forum/152791/2/0", "text": "Тринадесетата среща на министрите на финансите от Азиатско-европейския форум (АСЕМ) ще се състои в София на 26 април. Форумът започва от 11,30 ч. в НДК. Това съобщиха от правителствената пресслужба. Министрите и заинтересуваните страни ще обсъдят настоящи и бъдещи икономически промени, данъчното облагане и цифровизация на икономиката, както и преодоляването на новите и възникващите рискове за финансовата система с акцент върху киберсигурността. Председател на срещата ще бъде българският финансов министър Владислав Горанов.", "date": "2018.04.26", "title": "Владислав Горанов председателства среща на министрите на финансите от Азиатско-европейския форум"}
{"url": "http://epicenter.bg/article/Parlamentat-shte-popalni-sastava-na-Antikoruptsionniya-organ/152793/2/0", "text": "Парламентът ще попълни състава на Антикорупционния орган. Това предвижда програмата за работа на Народното събрание.   Депутатите трябва да изберат заместник-председател и трима членове на Комисията за противодействия на корупцията и за отнемане на незаконно придобито имущество. В проекторешението е предложено Антон Славчев да заеме длъжността заместник-председател на Комисията, а Антоанета Георгиева–Цонкова, Пламен Йоцов и Силвия Къдрева за членове. Народното събрание ще утвърди и членове на Комисията за енергийно и водно регулиране. Досегашните членове на КЕВР Ремзи Осман и Александър Йорданов и Георги Златев са предложени за нов 5-годишен мандат. От Комисията ще бъде освободен Валентин Петков, а на негово място е предложена Пенка Трендафилова. За член на комисията е предложен и Евден Николов. Депутатите ще продължат работа по второто четене на Закона за енергетиката, където ще обсъдят правомощията на КЕВР при продажбата на над 20% от собствеността на енергийните дружества. ", "date": "2018.04.26", "title": "Парламентът ще попълни състава на Антикорупционния орган"}
{"url": "http://epicenter.bg/article/Parlamentat-reshi--KEVR-shte-razreshava-prodazhbata-na-nad-20--ot-sobstvenostta-na-energiynite-druzhestva-/152831/2/0", "text": "КЕВР ще разрешава продажбата на над 20% от собствеността на енергийните дружества. Такива правомощия даде парламентът на регулатора, след като прие текстове от Закона за енергетиката на второ четене, предаде репортер на Агенция „Фокус“.  Дебатите по текста започнаха още вчера, но бяха отложени за днес.  Казусът по текста възникна, тъй като първоначалният текст даваше правомощия на КЕВР да разрешава действия по разпореждане с дялове и акции, представляващи повече от 20% от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантирането на сигурността на доставките, защитата на националната сигурност и обществения ред, но между първо и второ текстът се измени.  Предлагаше се КЕВР само да може да изисква деклариране за подобна промяна в собствеността.  От БСП остро възразиха и запитаха какво се е случило за една седмица, че ГЕРБ отново да извъртят позицията си на 180 градуса. Зам.-председателят на ПГ на „БСП за България“ Крум Зарков припомни, че преди седмица всички парламентарни групи, с изключение на ДПС, са одобрили законопроект, в който изрично става дума за проверка на тази сделка. „Патриотите продължават да подкрепят своето предложение. Затова хората трябва да знаят, че дали КЕВР ще се намеси в тази сделка или не – сега зависи само и единствено от партия ГЕРБ“, подчерта Зарков.  От парламентарната група на \"Обединени патриоти\" също защитиха увеличените правомощия на КЕВР.  Впоследствие днес депутатите приеха първоначалния вариант на текста.  ", "date": "2018.04.26", "title": "Парламентът реши: КЕВР ще разрешава продажбата на над 20% от собствеността на енергийните дружества "}
{"url": "http://epicenter.bg/article/Premierat--Ne-znaeh--che-BNR-ima-4-orkestri--svireha-mi-pod-prozortsite/152856/2/0", "text": "Аз не знаех, че нашето радио има 4 оркестъра, мислех, че е съвсем друга неговата функция. Свиреха под моите прозорци, не зная какво трябва да направя аз, заяви премиерът Бойко Борисов по повод протестите на музикантите към БНР.   \"Сигурно са прекрасни оркестри, но в края на краищата има и пазарен принцип - концерти, билети и да се издържат. Не може по всяка тема да става въпрос по този начин\", добави той пред медиите след като се изказа на форума за еврозоната, иницииран от Станишев.   Министър-председателят се засегна и от протестите на метеоролозите от БАН. \"Сутринта слушах метеоролозите в Монтана  - дали сме 15 милиона лева повече за бюджета на БАН. Една госпожа, която не познавам, каза: \"Премиерът каза да даваме за статии, а не за научно-приложни дейности. Не бива така вече\", отсече недоволен Борисов.", "date": "2018.04.26", "title": "Премиерът: Не знаех, че БНР има 4 оркестъра, свиреха ми под прозорците, какво трябва да направя?"}
{"url": "http://epicenter.bg/article/Konsensusat-za-evroto-e-postignat--Do-edna-godina-mozhem-da-vlezem-v-ERM-II--OBOBShtENIE-/152858/2/0", "text": "Влизането на България в Еврозоната е национална цел, с голяма обществена подкрепа. В противен случай оставаме в периферията на ЕС и всички важни решения ще се взимат без нашето участие. Критериите са изпълнени, икономическите анализи развенчават митовете за негативни сценарии, време е граждани и политици да заявим ясно желанието си за влизане в Еврозоната, за да бъдем чути в Брюксел.   Това са изводите, около които се обединиха днес участниците в дискусията „България в Еврозоната. Икономическата логика срещу митовете“, организирана съвместно от лидера на ПЕС и ръководител на Делегацията на българските социалисти в ЕП  и , евродепутат от ГЕРБ/ЕНП и председател на Европейското международно движение. „  Предстоят ни много работа и преговори.“ Това заяви министър-председателят  като приветства широкия политически и обществен консенсус по темата и посочи стабилните икономически показатели на страната, включително ниския външен дълг и значителните резерви. Неговият извод е, че „България не представлява риск за Европа. Ако сега не кандидатстваме, не трябва после да се сърдим, че има държави, които искат да се развиват на първа скорост“, както и че България трябва да реши за себе си в коя група иска да бъде.   Лидерът на БСП   заяви: „Влизането в Еврозоната трябва да е следващото обединение на нашата национална енергия. За това обаче е необходимо да си напишем домашното и да имаме подробен национален план за действие, и за това какво предстои след влизането в ERM II”. В дискусията участваха още министърът на финансите Владислав Горанов, политици от различни политически сили, икономисти, политолози, анализатори, журналисти, представители на гражданското общество и на научните среди. „Решихме заедно да стартираме дискусията за присъединяването на България към Еврозоната, защото смятаме, че е настъпил моментът, че имаме исторически прозорец от възможности    . Но ние погрешно наричаме ERM II„чакалнята“ на Еврозоната. След влизането си там, ние не „чакаме“. Трябва да се свърши много работа, за да може нашата икономика да стане конкурентноспособна, а доходите и стандартът на живот на българските граждани да се доближат до тези на европейските. Ако сега изпуснем момента, може да се наложи да чакаме дълго. През 2019 г. предстоят избори за ЕП, сменя се ЕК и ръководството на ЕЦБ.    Никой не знае как би се променила политическата обстановка и затова не бива да се изпуска възможността да се кандидатства още при настоящата комисия, която има благоприятно отношение към влизането ни в ERM II. Напълно реалистично е поколението, родено през 2007 г. при появата си на пазара на труда през 2025 г. да получи заплатите си в евро.”, заяви   при откриването на форума. „Радвам се, че тази тема се ползва не само с политическа, но и с широка обществена подкрепа у нас – по данни на „Сова харис“ според 77% от хората България трябва да положи повече усилия, за да се интегрира в Шенген, Еврозоната, в областта на общата отбрана и сигурността, в опазването на външните граници на ЕС. Около 52% пък са на мнение, че присъединяването към еврото ще осигури по-голяма стабилност и прозрачност на българската банкова система, а 68% смятат, че страната трябва да се позиционира в ядрото на ЕС. Често говорим каква ще бъде цената на присъединяването. Но нека да посочим днес каква ще бъде и цената на невлизането ни в Еврозоната.“, завърши Станишев.   Евродепутатът   заяви: „Все по-отчетливо се поставят предложения за бъдещето развитие на Еврозоната, включително и от президента на Франция Макрон и от председателя на Европейската комисия Жан-Клод Юнкер. Дискутират се създаване на отделен бюджет на еврозоната, както и финансов министър на Еврозоната. Всички тези предложения ще имат своите последствия за държавите, които останат извън тези процеси на интеграция, защото те изключват страните извън еврозоната от вземането на решения и от достъп до средства.“ Министърът на финансите   обърна внимание, че не бива да се създават ирационални очаквания както в позитивен, така и в негативен план по отношение на приемането на еврото, и специално посочи, че България е далеч от сценария, довел до кризисните процеси в Гърция. В същото време той подчерта, че Еврозоната е най-вътрешното интеграционно ядро на ЕС, към което България трябва да се стреми. „Изпълнили сме критериите за членство, нямаме основания да се опасяваме от отказ от страна на нашите европейски партньори. Другото би било двоен стандарт в отношението към страна-член на ЕС.“   Народният представител от БСП и бивш министър на икономиката и енергетиката  подчерта, че към днешна дата вече не е достатъчно единствено изпълняването на номиналните критерии, а европейските страни вече искат реформи и реална конвергенция в ключови сектори, като пенсионната система, образованието, здравеопазването, пазар на труда, така че в бъдеще те да не оказват натиск върху фискалната политика. Той изрази подкрепа за скорошното присъединяване на страната към ERM IIи предупреди, че ако това не се случи, България ще продължи да бъде най-бедната страна в ЕС и „Европа на две скорости“ ще бъде факт.   Събитието, част от серията „ “, се организира с подкрепата на Академията за леви европейски политики, Атлантическия клуб в България, Европейското международно движение, Изследователски център „Тренд“, Института за дясна политика, Либералния институт за политически анализи, Института за пазарна икономика, ПанЕвропа България и Центъра за устойчиво развитие към УНСС.", "date": "2018.04.26", "title": "Консенсусът за еврото е постигнат! До една година можем да влезем в ERM II (ОБОБЩЕНИЕ)"}
{"url": "http://epicenter.bg/article/Izmislena-novina--quot-prisadi-quot--opashka-i-zmiyski-ezik-na-bebeto-na-Uilyam-i-Keyt/152886/10/100", "text": "Операцията по отстраняването на опашката на сина на Кейт Мидълтън и принц Уилям премина успешно, заяви хирургът Саймън Питърсън пред NewsT`hump, цитиран от Новини.бг.   Лекарят разказа, че е спазил вековна традиция.   \"Децата в британския кралски двор се раждат с опашка и със змийски език. Аз коригирах тези наследствени аномалии\", разказа още той.   Третото дете на херцогинята и херцога на Кеймбридж се роди на 23 април. То е живо и здраво, а статията е от издание, публикуващо само измислени от нейните сътрудници новини.", "date": "2018.04.26", "title": "Измислена новина \"присъди\" опашка и змийски език на бебето на Уилям и Кейт"}
{"url": "http://epicenter.bg/article/Na-kosam-ot-nov-uzhas-na--quot-Levski-quot----TsSKA--VIDEO--/152896/8/0", "text": "Въпреки засилените мерки за сигурност на дербито \"Левски\" - ЦСКА в сряда, на Националния стадион \"Васил Левски\" за малко не се стигна до нов ужас. На предишния двубой между двата отбора бомбичка, хвърлена от сектор \"Б\", рани тежко полицай Гергана Зашева. Сега зрители се оплакаха, че едва не са били премазани при напускането на съоръжението, предаде бТВ.  По ирония на съдбата ситуацията се разиграва на вход №1 - точно където миналата сряда пострада полицай Зашева. Баща със своето дете се радват на любимия \"Левски\", но опитват да си тръгнат 15-20 минути преди последния съдийски сигнал, за да избегнат навалицата. По това време обаче вратата е затворена и пазена от полицейски кордон.  Двамата търпеливо изчакват, но животът им се оказва застрашен, когато и други зрители прииждат и ги притискат.  \"Не бяхме допуснати да излезем. През това време зад нас започнаха да идват доста хора. Образува се тълпа. Настъпи паника. Стояхме прави 40 минути. На решетките сме били минимум 20 човека. Зад нас имаше поне още 200-300\", разказа Емил Цолов.  \"Нямахме въздух. Усещах, че ще припадна\", допълва синът му Иво.  Затиснатите в тунела звънят на телефон 112. Опитват и диалог с кордона пред вратата.  \"Казаха, че им е спусната заповед и не могат да направят нищо. Отговориха, че си пазят хляба. Попитах дали хлябът е по-важен от живота на няколко деца\".  Според разпоредбите на МВР феновете на победителя в двубоя се задържат, докато се изтеглят тези на противника.  \"Най-вероятно не е било позволено да се излиза, тъй като се е изнасяла другата агитка. Във всички случаи това е съобщено по уредбата и би следвало зрителите да не подхождат към входовете\", обясни главният секретар на МВР Младен Маринов.  Емил Цолов обаче е категоричен, че не е чул или прочел инструкции на стадиона - нито по уредбата, нито на таблото. \"Тази неадекватност можеше да доведе до жертви\", подчерта той.  При подобен инцидент преди 29 години 92 души бяха премазани на стадион \"Хилзбъро\" в мач между \"Ливърпул\" и \"Нотингам Форест\".  По случая вече тече проверка от МВР.  ", "date": "2018.04.26", "title": "На косъм от нов ужас на \"Левски\" - ЦСКА (ВИДЕО) "}
{"url": "http://epicenter.bg/article/Liderite-na-Severna-i-Yuzhna-Koreya-shte-se-sreshtnat-na-voennata-liniya-mezhdu-stranite/152801/7/0", "text": "  Лидерите на Южна и Северна Корея ще се срещнат на военната демаркационна линия между двете страни в петък в 00.30 ч. по Гринуич, предава БНТ. Това е съобщил началникът на канцеларията на южнокорейския президент. Южнокорейска почетна рота ще участва в церемония по посрещането на севернокорейския лидер Ким Чен-ун, а малко след това ще започнат и официалните разговори.   Двамата лидери ще посадят дърво, използвайки пръст от двете страни. Един от членовете на севернокорейската делегация ще бъде сестрата на севернокорейския лидер, която е сред най-доверените му съветници.  ", "date": "2018.04.26", "title": "Лидерите на Северна и Южна Корея ще се срещнат на военната линия между страните"}
{"url": "http://epicenter.bg/article/Rumaniya-i-Balgariya-sa-gotovi-za-nezabavno-priemane-v-Shengen/152810/7/0", "text": "Комисията на Европейския парламент по граждански свободи, правосъдие и вътрешни работи (LIBE) одобри вчера доклад, с който денонсира \"някои недостатъци\" във функционирането на Шенгенското пространство, какъвто е временният контрол по границите, въведен в резултат на миграционната вълна.   Окончателният доклад включва изменения, внесени от българските евродепутати Филиз Хюсменова (ДПС-АЛДЕ), Емил Радев (ГЕРБ-ЕНП) и Сергей Станишев (БСП-С&Д), призоваващи за незабавното присъединяване на България и Румъния към Шенген.   Освен това се припомня, че готовността на България и Румъния да се присъединят към Шенген, е заявявана многократно от Европейската комисия, вкл. от Председателя Жан Клод Юнкер по време на Речта му за състоянието на Съюза от 2017г., в резолюция на Европейския парламент още от 2011г., както и в редица заключения на Съвета.  Затова парламентарната комисия настоява    и ръководител на българската делегация към АЛДЕ, приветства приетия доклад. „За пореден път Европейският парламент ясно заяви своята подкрепа за присъединяването на България и Румъния към Шенген. Това ще допринесе не само за приемането най-накрая на двете страни като равноправни членки на ЕС, но и ще гарантира европейската сигурност и сигурността на европейските външни граници.“, заяви тя.   също подчерта значението на този доклад. „От седем години насам Европейската комисия и Европейският парламент постоянно подкрепят България и Румъния за Шенген. Изпълнението на единствените изисквани критерии за присъединяване - нещо, което направихме още преди седем години, следва да е единственото условие за разширяване, и е недопустимо тяхното променяне спрямо нас само заради вътрешнополитически причини. Правилата трябва да са еднакви за всички!“, коментира евродепутатът.     пише днес вестник \"Ромъния либера\", като се позовава на информация на агенция Аджерпрес.    който е в основата на създаването на този инструмент, позволяващ свобода на движение в държавите без контрол по границите.    Това е първият годишен доклад за функционирането на Шенгенското пространство, изготвен от Европейския парламент, в който са описани \"някои недостатъци\", като повторното въвеждане на временен граничен контрол, отбелязва \"Ромъния либера\".    Авторите на доклада посочват, че до това решение се е стигнало заради \"провала\" на системата за предоставяне на убежище и липсата на политическа воля и солидарност между страните - членки на ЕС.   Унгария вдигна такава ограда, за да спре имиграцията по границата си със Сърбия, Хърватия и Словения.   Според евродепутатите правителствата на европейските страни трябва да разработят ефективна система за реакция за мисиите по спасяване на мигранти, които идват по море, за да се избегне загубата на човешки животи, както и да се засили сътрудничеството със страните, откъдето идват мигрантите. Също така членовете на комисията LIBE искат да бъдат правени изненадващи посещения на границите, за да се направи оценка на терен на функционирането на Шенгенското пространство; компетентните власти да изготвят статистики и да бъде засилено сътрудничеството между националните гранични полиции.   От друга страна, евродепутатите от тази комисия подчертаха отново в своя доклад, че Румъния и България са готови за незабавно приемане в Шенгенското пространство - позиция, която се споделя и от Европейската комисия, но не и от Европейския съвет, където са представени страните членки, пише \"Ромъния либера\".  ", "date": "2018.04.26", "title": "Европарламентът: Румъния и България са готови за незабавно приемане в Шенген"}
{"url": "http://epicenter.bg/article/Zatvoriha-sayt--izpolzvan-za-milioni-kiberataki-po-tsyal-svyat/152828/7/0", "text": "Британските власти съобщиха, че е закрит сайт, който е предлагал услугите си за кибератаки чрез т.нар. \"отказ от услуга\" и е довел до над 4 милиона такива атаки по света. В операцията срещу сайта са участвали властите на редица държави и са арестувани няколко души, включително собствениците на сайта webstresser.org, предадоха Франс прес и ДПА, цитирани от Дарикнюз.  \"Хакери по цял свят са използвали сайта, който е можел да бъде наеман само за 14,99 долара, за да извършат над 4 милиона кибератаки\", съобщи британската служба за борба с киберпрестъпността.  \"Властите на редица държави, сред които Холандия, Сърбия, Хърватия и Канада, с подкрепата на шотландската полиция и Европол, са разкрили шестима души от престъпната група, която стои зад webstresser.org\", уточни службата.  Холандската полиция със съдействието на колеги от Германия и САЩ е конфискувала сървъри и е закрила сайта.  Сайтът е бил използван за извършване на атаки с \"отказ от услуга\", които заливат дадена мрежа или компютър с питания, за да се блокира работата им. Хакерите често искат откуп, за да прекратят атаката.  Смята се, че webstresser.org е имал над 136 000 регистрирани потребители. Само за април 2018 г. са регистрирани 4 милиона кибератаки, използвали предлаганите от сайта софтуерни продукти.  Арестувани са петима души - двама в Шотландия, 19-годишен младеж в Хърватия и двама души на 19 и 21 години в Сърбия, които са заподозрени, че са администратори на сайта.  Сръбското вътрешно министерство обясни, че сайтът webstresser.org е смятан за най-големия в света в наемането на услуги за този тип кибератаки.  ", "date": "2018.04.26", "title": "Затвориха сайт, използван за милиони кибератаки по цял свят"}
{"url": "http://epicenter.bg/article/Amerikanski-shegi-za-otnosheniyata-na-Makron-i-Tramp--Tsuni-guni-vrazka/152830/7/0", "text": "и  , странни и продължаващи до  , изрази на  - последната среща на   породи  сред американските хумористи, предаде Франс прес.   , журналист от в. \"Вашингтон пост\", нарече отношенията между Тръмп и Макрон, наблюдавани вчера по време на срещата им в Белия дом, като \" \".   Водещият  от телевизия Ей Би Си пък направи  между наблюдаваното по време на срещата на Тръмп и Макрон и   връзки, приписвани на Тръмп.    Той му (на Макрон-бел. прев.) приложи версията Сторми Даниълс\", каза водещият, визирайки твърденията на порнокатрисаната Сторми Даниълс, че е имала сексуална връзка с Тръмп и че адвокатът на президента Майкъл Коен й платил 130 000 долара, за да я пази тя в тайна.   \"  Като рефлекс Майкъл Коен незабавно изскочи и даде 130 000 долара на Макрон\", каза водещият Конън О'Брайън по телевизия Ти Би Ес.   Странният епизод, в който в Овалния кабинет пред камерите на телевизиите от целия свят,  , също породи доста коментари.   \" ?, попита Тревър Ноа, водещ в канала Комеди сентръл. \"Ако бях Макрон, щях да отговоря на това\", допълни той и каза, че е възхитен от спокойствието на френския лидер.   \" .  !\", пошегува се Стивън Колберт по телевизия Си Би Ес.   Източник: дарик", "date": "2018.04.26", "title": "Американски шеги за отношенията на Макрон и Тръмп: Цуни-гуни връзка (Видео)"}
{"url": "http://epicenter.bg/article/Edi-Rama-ne-konsumira-neprovereni-hrani-i-napitki--sluzhbite-se-strahuvat-da-ne-bade-otroven/152839/7/0", "text": "Медиите в Албания се занимават с конспиративна теория за планирано отравяне на министър-председателя Еди Рама, което – според средствата за масова информация, го кара да си носи хляб и храна навсякъде, където пътува. Това съобщава македонското електронно издание „Независен весник“, цитирано от Агенция \"Фокус\".  Според портала Albeu.com Рама не приема в устата си нищо, което е приготвено от чужди ръце.  „След информацията от вътрешното разузнаване и чуждестранни партньорски служби във връзка с плана за отравяне на премиера Еди Рама чрез храна, загрижените за сигурността институции включиха алармата, което пък внуши паника при премиера. Не се знае дали зад плана стои вътрешен фактор или чужди служби, но тази информация задейства структурите по сигурността в Албания, които засилиха мерките и увеличиха вниманието около защитата на премиера Еди Рама\", посочва порталът.  Рама отказвал да консумира каквото и да било, ако преди това не е проверено. Отбелязва се, че на албанския премиер е забранено да пие вода и кафе по време на работните си срещи заради възможността „заинтересовани от неговата елиминация фактори да я извършат“.  ", "date": "2018.04.26", "title": "Еди Рама не консумира непроверени храни и напитки, службите се страхуват да не бъде отровен"}
{"url": "http://epicenter.bg/article/Srabski-diplomat-alarmira--Balkanite-mozhe-da-se-prevarnat-v--parking-za-migranti--/152840/7/0", "text": "Според бившия посланик на Белград в Италия Санда Рашкович-Ивич Брюксел няма да бърза с приемането на Сърбия и други страни в ЕС, тъй като се интересува от Балканите като „паркинг за мигранти“, отбелязва Baltnews.lv, цитирана от Агенция \"Фокус\".  „ЕС вече не е готов да приема голям брой мигранти и затова се нуждае от „филтър\", който ще спре притока. Турция не е подходяща за тази роля, тъй като може да изнудва Брюксел. Хърватия е гранична територия на ЕС, след нея са Босна и Херцеговина , Сърбия и Черна гора. Тези страни са много по-слаби, така че е възможно да бъдат заплашени, подкупени, да направят нещо, за да ги приемат. На ЕС е необходим паркинг за мигранти. Разбирам, че рискувам да изляза като луда, която говори за теория на конспирацията, но въз основа на опита с чуждестранни дипломати мога да кажа, че сегашната нереформирана Европа наистина не иска точно сега да ни приема. Освен това, членството в ЕС е преди всичко политическо решение“, коментира Рашкович-Ивич.  Сръбският дипломат изказа мнение, че България е приета в ЕС по ускорена процедура заради опасенията на Брюксел от ръст на русофилските настроения в страната.  ", "date": "2018.04.26", "title": "Сръбски дипломат алармира: Балканите може да се превърнат в „паркинг за мигранти“ "}
{"url": "http://epicenter.bg/article/Vosachna-figura-na-Melaniya-Tramp-se-poyavi-v-nyuyorkskiya-muzey-na-Madam-Tyuso/152842/7/0", "text": "Един от първите посетители на обновената експозиция стана бившият прессекретар на Белия дом Шон Спайсър. Той изтъкна, че приликата на восъчната фигура с оригинала е невероятна. Фигурата на Мелания Тръмп стана съставна част от отделната експозиция под название \"Нека дадем възможност на Мелания да се изкаже!\".   Дирекцията на музея предоставя на посетителите възможността да пуснат туитове от името на първата дама в блога @MTMelanieMoments.   Предложенията ще се приемат от 25 април до 31 май 2018 година.", "date": "2018.04.26", "title": "Восъчна фигура на Мелания Тръмп се появи в нюйоркския музей на Мадам Тюсо"}
{"url": "http://epicenter.bg/article/-quot-Ubietsat-ot-Goldan-Steyt-quot--Bivsh-politsay-stoi-zad-seriya-ot-ubiystva-prez-70-te-i-80-te-godini-/152843/7/0", "text": "Властите в американския щат Калифорния арестуваха мъж, заподозрян, че е извършил серия убийства, изнасилвания и грабежи през 70-те и 80-те години на миналия век, предаде бТВ.  Задържаният е 72-годишният бивш полицай Джоузеф Джеймс ДиАнджело. Той е разкрит след 40-годишно разследване по анализ на ДНК.  ДиАнджело, станал известен като „Убиецът от Голдън Стейт”, е заподозрян за 12 убийства, 51 изнасилвания и 120 обира в Калифорния между 1976 и 1986 г. Жертвите му са на възраст между 14 и 41 години. Прокуратурата заяви, че ще иска смъртна присъда за ДиАнджело.  „През последните няколко дни предприехме наблюдение, успяхме да се сдобием с ДНК, открита на местопрестъплението, и да потвърдим това, което вече знаехме - че сме хванали търсения престъпник”, заяви Скот Джоунс, шериф на Сакраменто.  „Време е да сложим край на терзанията, които изпитвахме през последните 40 години. Време е да започне изцелението, което толкова закъсня”, посочи Брус Харингтън, брат на една от жертвите.  ", "date": "2018.04.26", "title": "\"Убиецът от Голдън Стейт\": Бивш полицай стои зад серия от убийства през 70-те и 80-те години "}
{"url": "http://epicenter.bg/article/11-partii-shte-mogat-da-uchastvat-v-predsrochnite-izbori-v-Turtsiya/152859/7/0", "text": "    Единадесет партии ще могат да участват в предсрочните избори в Турция, обяви Висшата избирателна комисия (ВИК) на Турция, цитирана от телевизия НТВ, предаде  bTV .   ВИК обяви вчера, че на парламентарните и президентски избори, които ще се състоят на 24 юни, ще може да участва и сунитската ислямистка партия Хюда-пар.   На 22 април ВИК обяви, че на изборите през юни ще участват десет политически партии, сред които управляващата Партия на справедливостта и развитието (ПСР) на президента Реджеп Тайип Ердоган, Партията на националистическото действие (ПНД) на Девлет Бахчели, основната опозиционна Народнорепубликанска партия (НРП), прокюрдската Демократична партия на народите (ДПН), \"Добра партия\", Партия Велик съюз, Независимата партия.   ВИК бе отхвърлила исканията за участие на няколко партии, сред които Хюда-пар, Демократичната лява партия и Отечествената партия (АНАП). Вчера Висшата избирателна комисия съобщи, че приема възражението по отказа за участие в изборите на Хюда-пар, но отхвърля възраженията на Демократичната лява партия и Отечествената партия (АНАП), информира НТВ.  ", "date": "2018.04.26", "title": "11 партии ще могат да участват в предсрочните избори в Турция"}
{"url": "http://epicenter.bg/article/US-general--Pentagonat-e-zagrizhen-ot-forsiranoto-razvitie-na-visokotochnoto-orazhie-v-Rusiya-i-Kitay-/152862/7/0", "text": "Американският генералитет е обезпокоен от развитието на високоточното оръжие в Русия и Китай, то прави беззащитни силите за предното развръщане на морската пехота, пише politexpert.net.  Морската пехота на САЩ престана да бъде защитена и почти неуязвима, съобщил при изслушване в Горната палата на американския Конгрес командващият Корпуса на морската пехота ген. Робърт Нелър.  Според думите на генерала, особена загриженост у Пентагона предизвиква форсираното развитие на високоточното оръжие в Русия и Китай. То поставя под заплаха предното развръщане на САЩ, тъй като повечето бази не са защитени от подобни удари. Този факт подкопава тяхната потенциална възможност да планират и изпълняват военни операции в различни региони на планетата.  Редакцията на „Политексперт” цитира обясненията на военни експерти от какво конкретно се боят американците. Според Владимир Язиков, безпокойството идва от контраста между нанасяните удари от Русия и на американските „томахоук” в Сирия.  Според него, всички в Америка са привикнали от холивудските филми 3-5 души да правят „на трески” всичко, даже и извънземните. В действителност нещата не са такива. Прехвалените от Тръмп ракети не са толкова „умни и красиви\". Щатите се дразнят, защото са привикнали да доминират, твърди Язиков.  По думите на експерта, стрес на ръководството на САЩ причинява и активността на Русия на оръжейния пазар. Турция реши да купи зенитно-ракетно комплекси С-400, Саудитска Арабия също започна да купува руска военна продукция.    ", "date": "2018.04.26", "title": "US-генерал: Пентагонът е загрижен от форсираното развитие на високоточното оръжие в Русия и Китай "}
{"url": "http://epicenter.bg/article/Uzhasna-smart--V-polskiya-grad-Slubitse-e-namereno-tyaloto-na-balgarka--namushkana-16-pati-s-nozh-/152872/7/0", "text": "В покрайнините на полския град Слубице, разположен на границата с Германия, е намерено женско тяло с множество прободни рани. Според местните медии жертвата е проститутка от България, съобщава германското издание Focus, цитирано от Агенция \"Фокус\".  Уточнява се, че жертвата е намерена на 19 април. По тялото й е имало 16 прободни рани, нанесени от един или повече извършители по изключително брутален начин. По данни на вестник Gazeta Lubuska гърлото на жената е било прерязано. Изданието привежда информация, съгласно които инцидентът се е случил между 17.30-18.30 часа (местно време), т.е. в светлата част на деня. Полицията в града издирва свидетели, които биха могли да помогнат на разследващите органи да разберат какво точно се е случило и кой е извършителят.  От редакцията на германското издание припомнят, че проституцията процъфтява в покрайнините на Слубице, а основни клиенти на платената любов са шофьори на камиони от Румъния и България. Много от тях след това са били разпитани от полицията. Убитата жена е открита от партньора й, който според властите вероятно е бил неин сводник.  Друга информация не се разкрива с оглед на продължаващото разследване.  ", "date": "2018.04.26", "title": "Ужасна смърт! В полския град Слубице е намерено тялото на българка, намушкана 16 пъти с нож "}
{"url": "http://epicenter.bg/article/Tramp-predlozhi-nyakolko-vazmozhni-dati-za-sreshta-s-Kim-Chen-un-/152890/7/0", "text": "Държавният глава на САЩ Доналд Тръмп заяви, че се обмислят три или четири възможни дати за провеждането на срещата на високо равнище с лидера на Северна Корея Ким Чен-ун, предава AFP. „Трябва да вземем решение. Имаме три или четири дати и пет локации, които ще бъдат стеснени\", разкри Тръмп пред Fox News.  Вече е ясно, че разговорът между Тръмп и лидера на режима в Пхенян ще се състои през май или в началото на юни – само няколко седмици след историческата среща между двете Кореи.  ", "date": "2018.04.26", "title": "Тръмп предложи няколко възможни дати за среща с Ким Чен-ун "}
{"url": "http://epicenter.bg/article/Rusiya-predstavi-nevredimi-siriytsi-sled--quot-himicheskata-ataka-quot--v-Siriya-pred-OZHO/152895/7/0", "text": "Русия и Сирия представиха няколко невредими жители от Източна Гута в централата на Организацията за забрана на химическото оръжие, за да подкрепят тезата си, че не е имало химически атаки в град Дума по-рано този месец, предаде Reuters, цитирана от Агенция \"Фокус\".  Великобритания смята, че решението е опит за създаване на сензация и съобщи, че тя, заедно с Франция и САЩ ще бойкотират заседанието на затворени врати в ОЗХО.  „Организацията не е театър“, заяви британският пратеник в ОЗХО Питър Уилсън. „Решението на Русия е поредният опит да подкопае работата на мисията за установяването на фактите, разследваща употребата на химическо оръжие в Сирия“, допълни той.  Русия и Сирия възнамеряват да проведат пресконференция в Хага по-късно. В поканата на събитието пише, че ще участват „свидетели от Сирия, които са били снимани в постановъчния видеоклип на „химическото нападение“ в Дума“.  На свой ред представителят на Франция в ОЗХО Филип Лалио нарече представянето на сирийците „пошло“.  „Това не е изненада от сирийското правителство, което е клало и обгазявало собствения си народ седем години“, заяви той.  ", "date": "2018.04.26", "title": "Русия представи невредими сирийци след \"химическата атака\" в Източна Гута пред ОЗХО"}
{"url": "http://epicenter.bg/article/Senatat-na-SASht-odobri-Mayk-Pompeo-za-nov-darzhaven-sekretar-/152897/7/96", "text": "Сенатът на САЩ одобри бившия директор на ЦРУ Майк Помпео на поста държавен секретар на САЩ. Сенаторите гласуваха с 57 срещу 42 гласа за неговата номинация, пише изданието The Hill, цитирано от Агенция \"Фокус\".  „След като призовавах в течение на седмици Помпео да подкрепи мнението на президента Доналд Тръмп, че войната в Ирак бе грешка и че е време да напуснем Афганистан, днес получих потвърждение, че той подкрепя президента“, заяви сенатор Ранд Пол (Републиканска партия, Кентъки), чийто глас бе необходим, за да може кандидатурата на Помпео да бъде одобрена по-рано от сенатската комисия по международните въпроси.  Номинацията на Помпео бе одобрена от сенаторите от управляващата Републиканска партия, но и от някои демократи като Хайди Хейткамп (Северна Дакота), Джо Манчин (Западна Вирджиния) и Джо Донъли (Индиана).  ", "date": "2018.04.26", "title": "Сенатът на САЩ одобри Майк Помпео за нов държавен секретар "}
{"url": "http://epicenter.bg/article/Uspya-li-Makron-da-nadigrae-Tramp-/152874/11/33", "text": "Много ми харесва!\" Държавната визита тази седмица предоставя достатъчно доказателства, че френският президент Еманюел Макрон е намерил специално място в сърцето на своя американски колега Доналд Тръмп.   Състезанието им по стискане на ръце от миналата година дори беше заменено с няколко целувки - необичайна гледка по телевизионните новини в САЩ. Тръмп може да е изключително непопулярен във Франция, но това ще бъде позитив за Maкрон у дома, поне в краткосрочен план. Французите искат да видят, че техният президент стъпва наперено по световната сцена, особено ако неговата напереност урежда компромиси между световните сили. Но както и много пролетни срещи, сблъсъкът е такъв, от който Макрон скоро може да съжалява - особено ако неговият прогрес във Вашингтон се окаже илюзорен или го сблъска с неговите съюзници в Европа.   Френският президент се отправя към дома, претендирайки за най-малко три постижения. Първо, след като демонстрира, че Европа става все по-трудна за китайската търговия и заслужава постоянно освобождаване от новите мита на САЩ за стомана и алуминий. Второ, като убеди Тръмп да не бърза толкова с оттеглянето на американските войски от Сирия. Неговото трето постижение се отнася до сделката с Иран. Детайлите от постигнатия очевиден компромис се пазят в тайна, но Макрон твърди, че сега има място за \"нова сделка\", която може да задоволи САЩ. Това може да е достатъчно, за да удовлетвори френското обществено мнение, но е по-малко вероятно столиците в ЕС да бъдат убедени.   Много беше направено от „шепнещия на Тръмп“ Макрон, но френският президент трябваше да даде приоритет на многобройните многостранни процеси, което президентът на САЩ избягва. Той дори не се опитва да примами САЩ отново в споразумението за климата в Париж и успехите му в други области вече се чувстват малко нестабилни. Макрон не е осигурил ясен ангажимент за нищо, включително освобождаването от митата. Това, което американският президент обещава на някого, когото той лично харесва, не може да издържи, когато говори с някого, когото не обича.   Откровения момент от кадрите преди разговорите ще алармира лидерите на ЕС. Без да бърза, Тръмп се оплаква от факта, че не може да използва срещата, за да започне преговори за търговска сделка с Франция, защото на това са попречили неприемливите искания на други държави-членки на ЕС. В петък германският канцлер Ангела Меркел ще бъде във Вашингтон на работно посещение. Тръмп има видимо лоши отношения с Меркел и редовно мърмори за търговския излишък на Германия. Когато стои до нея не би било изненадващо, ако изведнъж внесе нови \"тестове\" за стратегията на ЕС срещу китайските търговски практики, преди да може да се осигури постоянно освобождаване от митата.   Другите успехи на Макрон също изглеждат прекалено двустранни. Не е ясно как ще се почувстват другите държави-членки на ЕС заради \"новата\" сделка с Иран и допълнителните изисквания, които САЩ ще поставят. На пресконференцията Тръмп с радост каза, че ще запази решението си тайно до крайния срок 12 май, но той вече бил казал на Макрон. Това би означавало, че другите членове на ЕС дори не са били консултирани. Общото впечатление, което партньорите на Макрон от ЕС ще получат от държавното посещение, е, че Франция все още смята членството си в ЕС и партньорството си със САЩ като два отделни лоста, които може да използва, за да защитава собствените си интереси.   Тъй като посещението не е отключило постоянно освобождаване от мита и вместо това потвърди, че Тръмп предпочита да се занимава двустранно с Париж, трудно е да си представим как Макрон ще използва добрите си отношения с Тръмп, за да засили амбициите му за реформи в ЕС. По време на двустранните разговори в Берлин миналата седмица на Макрон и Меркел се съгласиха със стратегията си за срещите си с Тръмп и по нищо друго. Дори на пресконференцията, която се състоя преди разговорите, различията между тях по отношение на реформата в еврозоната бяха ясни, въпреки че отново потвърдиха обещанието си да изготвят обща пътна карта до Европейския съвет през юни.   Предимството на Макрон във Вашингтон е малко вероятно да му помогне в борбата с Берлин през следващите седмици. Фактът, че Франция пише домашното си на национално равнище чрез премахване на регулаторната нееластичност и намаляване на дефицита, е по-уместен, но ще отнеме поне две години преди реформите да донесат ползи.   Непосредствената криза в отношенията между САЩ и ЕС би дала на Макрон по-голяма възможност за преговаряне в рамките на ЕС, но освобождаване от мита на блока вероятно ще бъде удължено. Една криза, засягаща европейските пазари, може също така да накара Берлин да се вслушва повече в Maкрон в крайна сметка. За пореден път Европа лениво чака следващата криза.  ", "date": "2018.04.26", "title": "Успя ли Макрон да надиграе Тръмп?"}
{"url": "http://epicenter.bg/article/Georgi-Dimov--Voenen-sblasak-po-osta--Ankara---Atina--stava-vse-po-veroyaten/152876/11/34", "text": "  -Събитията са и от вътрешен и от външен характер, но ми се струва, че по-важният и кардиналният въпрос е възможен ли е по-сериозен сблъсък между двете страни? И ако трябва да ви отговоря откровено, не бих го изключил и ще Ви кажа защо. Понеже конфликтът по оста Анкара-Атина е тлеещ от десетки години, той никога не е заглъхвал напълно. И всъщност, ние имаме на терен една подозрителност, една непримиримост и очевидна неотстъпчивост между двете страни. Знаем го от личен опит, включително и като същностна характеристика, като личностни нагласи на държавните служители най-общо казано. Важи и за двете страни и се предава буквално от поколение на поколение. В значителна по-малка степен го има и на битово ниво, но с натрупан потенциал за ескалация. И следователно това е един незаобиколим субективен фактор, и то като обективна даденост.     -Нищо не е изключено. И аз само ще Ви напомня последните екстремални изяви през 1996 – това е преди колко, 22 години.     Точно така. Спорът за островната група Имия или турското име е Кардак в Егейско море. Тоест, това, което казахме досега, означава само едно – от време навреме при подходящи условия, ако има питателна среда, ако мога така да се изразя, тези противоречия моментално ескалират, включително и до ръба на войната. И сега на преден план отново са тези скалисти необитаеми острови.     -Аз ще се опитам да Ви отговоря и на този въпрос. Но искам също да подчертая, че определено се вижда педантична повторяемост, което допълнително мотивира и аргументира вариантността и от по-сериозен конфликт. А дали тази вероятност ще се превърне в конкретна и предпочитана възможност, нещо като опция за действие, това зависи от развитието на свързаните събития и факти, които по-нататък мисля че ще бъде полезно да се спрем. Но нека да Ви отговоря най-общо за противоречията между Турция и Гърция, и за да стане по-ясно, аз ще си позволя схематично да ги определя като условно стари и относително нови. Стари са проблемите, както и Вие споменахте, в Егейско море и общо по Кипър.   В Егейско море това са споровете за териториалните води, за континенталния шелф, за изключителната икономическа зона, за линията на полетите на гражданската и на военната авиация, и разбира се, за суверенитета върху част от островите. И сега на мушката отново са тези въпросни островчета Иния. А общо по Кипър, това е продължаващото турско военно присъствие. Става въпрос за един отделен армейски корпус с близо 30 хиляди души личен състав, както и за самото съществуване на т.нар. „Севернокипърска турска република“, която се подвизава на острова заедно с Република Кипър – пълноправен член на Европейския съюз. И чисто формално, от международно правна гледна точка, и двете държави са частично признати от ООН, само че разликата е, че при на т.нар. „Севернокипърска турска република“ признаването е само от една-единствена държава, това е Турция, от всичките 193 страни-членки, а при Република Кипър – това са останалите 192 страни, без Турция.   А пък новите противоречия също са две, и даже не само като нови, звучи по-страховито, ако мога така да се изразя. Първото е сондажите за нефт и газ в акваторията на остров Кипър и прогонването от турския боен флот на платформата на италианската фирма ENI. А второто е за ареста на двама гръцки военнослужещи – лейтенант и сержант на границата с Турция, и опитите те да бъдат изтъргувани за избягалите в Гърция след опита за военен преврат от 20 юли.     -Точно така – 8 турски военнослужещи. И вижте, нека си го кажем откровено – получава се нещо като средновековен пазарлък, а и неразбираем и недопустим рекет с човешки съдби в условията на XXI век. Ето това е, което се получава. Но за да се получи това, на мен ми се струва, че задължително трябва да споменем съпътстващите основни събития и факти. И аз си позволявам да ги категоризирам в три групи. На първо място това е задълбочаващият се разрив между Турция и Запада най-общо казано, от всяка гледна точка и по всички направления.   На следващо място, това са сериозните пробойни в т.нар. „Източна коалиция“ във формат Турция, Иран, Русия главното по отношение на турското военно присъствие и операции в Сирия, както и заради различията в оценките на този ракетен удар на САЩ, Великобритания и Франция преди десетина дни, мисля че на 14 април беше. Анкара ги приветства, а Москва и Техеран са категорично против. Тоест, в момента Турция е сама със себе си, и следователно още по-непредсказуема. От една страна категорично е настроена срещу Запада, но силно, подозрително вече и към Изтока. И на трето място са сериозните вътрешни проблеми и актуалният дневен ред – болежките на турското общество. Значи, определящи са силно негативните тенденции в икономиката, те няма как да се скрият и неглижират.   Точно така. Защото, вижте, на рулетка е поставена съдбата на сегашната политическа власт, която на фона на очевидната мрачна външна и вътрешна обстановка, просто трябва някак си да се спасява незабавно и без никакво забавяне. Утре може да стане много късно, и точно затова са тези спешни извънредни избори на 24 юни. Между тях, според мен, задължително ще се търсят евтини, а може би и по-скъпо струващи и опасни външнополитически ефекти и дивиденти.   В смисъл по-голям интерес за тази ситуация като външнополитически фон очевидно, че има сегашният режим в Турция. И тези търсени и външнополитически ефекти и дивиденти можем да ги свържем и с основната ни тема – за дрънкането на оръжия и зъбене в Егейско море. И не мога да очаква това да не се случи. А докога, е ясно – поне до датата на изборите, а може би и известно време след това, докъде – предстои да видим. Но на мен наистина ми е трудно да допусна, че Западът, имам предвид и Европейският съюз, и НАТО, и особено САЩ, ще изостават Гърция. Така че се задава наистина горещо лято на юг от нас и във външен, и във вътрешен план.   Нека, за да отговоря, ще Ви кажа три конкретни факта, и всеки може да си направи изводите за задълбочаващия се разрив между Турция и Запада. На първо място това е новият доклад на Европейския съюз за Турция. Това е най-убийственият и критичен от всичките досегашни. Между другото, това е и една от спешните причини, предизвикали решението за още по-спешни, направо незабавни предсрочни избори. И стана, например, известно, че турският президент Реджеп Тайип Ердоган се е консултирал с шефа на Висшия избирателен съвет – това е тяхната ЦИК, и е определил датата с отчитане на минимално необходимия срок за провеждане на вота, а именно 55 дни.   И лаконичната основна оценка на Брюксел за Турция е драстично разминаване с критериите от Копенхаген и отдалечаването на Анкара от Европейския съюз с гигантски крачки. На второ място е последният доклад на Държавния департамент на САЩ за правата на човека. Специално на Турция в него са отделени 64 страници, и там се подчертава неприемливостта на запазващото се и продължаващото извънредно положение.   С последното удължаване ще станат точно 2 години, което ограничава редица основни свободи общо в обществото и различните институции. И третото е последният доклад на международната организация „Репортери без граници“ за 2018 година, за тази година. По свобода на печата Турция пада надолу с 2 стъпала, и е на 157 място от всички 180 наблюдавани страни. И образно обобщението е, че Турция се е превърнала в най-големия затвор в света за професионалните журналисти.", "date": "2018.04.26", "title": "Георги Димов: Военен сблъсък по оста „Анкара – Атина“ става все по-вероятен"}
{"url": "http://epicenter.bg/article/140-sa-zhertvite-na-katastrofi-ot-nachaloto-na-godinata/152808/3/0", "text": "От началото на годината са станали 1764 пътнотранспортни произшествия, при които са загинали 140 души, а 2248 са пострадали, съобщиха от пресцентъра на МВР.  Статистиката обхваща 115 дни за първите 4 месеца от годината.   Един човек е загинал, а 14 са пострадали при 13 катастрофи в страната през изминалото денонощие, като в София са регистрирани 2 тежки и 70 леки катастрофи, при които са пострадали двама души.   ", "date": "2018.04.26", "title": "140 са жертвите на катастрофи от началото на годината"}
{"url": "http://epicenter.bg/article/Otkradnaha-lineyka-v-Plovdiv/152816/3/0", "text": "  Линейка на „Бърза помощ“ е била открадната в Пловдив. Това съобщи говорителят на Областната дирекция на МВР, предаде агенция „Фокус“.   Сигналът е подаден във Второ районно полицейско управление в града. Посочва се, че линейката е изчезнала в интервала между 11.00 до 22.30 часа. Колата е била паркирана на бул. „Христо Ботев“ 2.    Продължава работата по изясняването на сигнала.   Предстои Районната прокуратура да бъде уведомена за случая.    ", "date": "2018.04.26", "title": "Откраднаха линейка в Пловдив"}
{"url": "http://epicenter.bg/article/Ivancheva-za-Vaklin--Dori-ne-se-seshtam-koy-e-tozi/152822/3/0", "text": "Не съм поставяла условия на Ваклин, дори не се сещам кой е този образ. Това заяви пред журналисти в съда кметицата на „Младост” Десислава Иванчева, предаде Нова телевизия.    Тя, заместника й Биляна Петрова и Петко Дюлгеров, сочен за посредник при предаването на рекордния подкуп, отново се изправят пред съда днес. Магистратите ще решават дали да ги оставят в ареста.   Гледането на мярката на Иванчева, Петрова и Дюлгеров, започна с час закъснение, тъй като адвокатите се запознаваха с материалите по делото – Специалните разузнавателни средства по делото, събрани в 10 тома.   В крайна сметка до дело не се стигна, защото задържаните също искаха да се запознаят със съдържанието на тези 10 тома, в които разследващите са описали срещите между тях, заснети със Специални разузнавателни средства. Така мярката ще започне в 14:30 часа.   Преди началото на съдебното заседание Десислава Иванчева и Биляна Петрова заявиха, че са се срещали с Ваклин, но заради негово желание да облагородява района с детска площадка. Освен това Иванчева заяви, че не иска на нейно място да застава заместникът й Румен Русев.   „ Срещали сме се два пъти. Един път в общината, когато дойде последния ден и каза, че ще направи детска площадка. Защото знаете, че за детските площадки винаги съм положителна, положително настроена. Тогава дойде. И първият път, той е бил някога в началото, когато съм била кмет. През другото време нито сме се чували, нито сме се виждали”, заяви Иванчева. „Всички знаем, че в „Младост” ни даряват детски площадки. Няма условия, дори не се сещам кой е този образ”.   „ Ние не сме в истинския смисъл пощенска кутия. Ние всичко разследваме. Знаете, че благодарение на това, че не сме пощенска кутия, ние сме разкрили много от нещата”, заяви Иванчева.   „ Гледахме ги по-обстойно. Първо нямахме хора лятото, това може да се провери”, допълни заместничката й Биляна Петрова.   „ Имаше заповед лятото никой архитект да не започва работа в район „Младост” като главен архитект”, допълни Иванчева.  ", "date": "2018.04.26", "title": "Иванчева за Ваклин: Дори не се сещам кой е този (Обновена)"}
{"url": "http://epicenter.bg/article/Shefat-na-antikoruptsionnata-komisiya--I-drugi-biznesmeni-podadoha-signali-sreshtu-Ivancheva-/152823/3/0", "text": "Освен Александър Ваклин, и други хора са били изнудвани от кмета на „Младост” Десислава Иванчева. Тя искала пари, за да се реализират определени проекти. Това каза в кулоарите на парламента председателят на Комисията за борба с корупцията и незаконно придобитото имущество (КПКОНПИ) Пламен Георгиев, цитиран БТА.  Той отказа да посочи броя и имената на бизнесмените, които са алармирали органите за нередности в районната община.  „Как ще оцени доказателствата, е вече работа на прокуратурата. В момента, в който лицата са задържани, ние просто запазихме местопроизшествието. Нямаме други правомощия”, поясни председателят на антикорупционния орган в коментар на акцията по задържането на Иванчева с подкуп.  Той припомни, че сумата, с която тя бе арестувана, е най-голямата задържана от правораздавателните органи у нас.  Георгиев смята, че е необходима промяна в закона с цел разширяване правомощията на комисията, която в момента не може да задържа, нито да извършва процесуално-следствени действия.  „Искаме да имаме възможност поне да задържаме, защото в тази акция ние организирахме всичко - експлоатирахме СРС-та, участвахме в цялото разследване по събиране на доказателства и в един момент не можахме да я арестуваме”, обясни Георгиев.  Той бе категоричен, че акциите по задържането на корумпирани хора с власт ще продължат. Дали те щели да бъдат показни зависело от това къде ще се извършват арестите.  „Няма чадър над никого. Всеки един случай бих разследвал”, категоричен е шефът на КПКОНПИ.  ", "date": "2018.04.26", "title": "Шефът на антикорупционната комисия: И други бизнесмени подадоха сигнали срещу Иванчева "}
{"url": "http://epicenter.bg/article/Zhena-potroshi-dve-patrulki-i-rani-dvama-politsai-v-Dimitrovgrad/152829/3/0", "text": "  28-годишна димитровградчанка е ударила два полицейски автомобила и униформени полицаи и е отказала проба с дрегер, съобщи Dariknews.   На 25 април, в 19:40 часа младата жена е шофирала с несъобразена скорост автомобил \"Форд Мондео“ по улица „Бригадирска“ в Димитровград. Водачката е ударила спрял на платното полицейски автомобил \"Опел\", обозначен с надпис „Полиция“ и с включени звукови и светлинни сигнали.   След това при маневра на заден ход жената ударила полицай, който е с охлузвания по десния крак и дясната ръка. После блъснала и спрелия зад него друг патрулен автомобил, също обозначен с надпис и включени звукови и светлинни сигнали.   От катастрофата е пострадал и друг служител на реда, който е с комоцио. След преглед двамата полицаи са освободени за домашно лечение. По случая е образувано досъдебно производство.   Водачката е отказала да даде проба с техническо средство, но е дала кръвна проба. Задържана е за 24 часа.  ", "date": "2018.04.26", "title": "Жена потроши две патрулки и рани двама полицаи в Димитровград"}
{"url": "http://epicenter.bg/article/Mazh-ot-Byala-ukrival-smartta-na-mayka-si-tri-godini-i-pribiral-pensiyata--/152849/3/0", "text": "  Окръжната прокуратура в Русе води досъдебно производство за установяване причините за смъртта на жена от град Бяла, укривана в продължение на три години от сина ѝ. Това съобщиха от прокуратурата. Към май 2015 г. жената била на 79 години. Досъдебното производство е образувано в резултат на разкритата измама, съобщ .   51-годишният А. Д. укривал факта за смъртта на майка си, като целта му била да получава вместо нея пенсията й. Пред служителите на НОИ и съседи той твърдял, че жената се лекува в Русе. Така по здравословни причини не можела да се явява сама да получава парите от пенсията си в брой. При извършена проверка в жилището й, след получаването на пенсията през този месец от сина й, полицаите отрили останките от трупа на жената в къщата.   Мъжът е задържан за 72 часа в ареста. Той е обвинен от Районната прокуратура в Бяла за незаконно получените пари от пенсията. За престъплението се предвижда затвор от една до шест години. В същото време Окръжната прокуратура в Русе е образувала досъдебно производство за установяване причините за смъртта на жената. Назначена е съдебно-медицинска експертиза. Разследването продължава, като е определен срок от два месеца.  ", "date": "2018.04.26", "title": "Мъж от Бяла укривал смъртта на майка си три години и прибирал пенсията ѝ"}
{"url": "http://epicenter.bg/article/Zaloviha-nad-200-000-leva-v-kontrabandna-valuta-na--Kapitan-Andreevo--/152860/3/0", "text": "Общо 203 072 лева контрабандна валута иззеха митнически и гранични служители на ГКПП „Капитан Андреево”, съобщават от Агенция „Митници”.  Парите са открити при две отделни проверки.  В първия случай недекларирана валута е открита при проверка на лек автомобил с чужда регистрация, управляван от турски гражданин. Колата пътувала от Турция през България за Швейцария.  Шофьорът и неговият спътник казали, че не внасят нищо за деклариране. Автомобилът обаче бил отклонен за щателна митническа проверка, при която в жабката са открити 81 000 швейцарски франка в различни купюри с обща левова равностойност 132 637 лева.  По случая е образувано досъдебно производство.  При другия случай са задържани 31 500 недекларирани британски лири в различни купюри. Контрабандната валута е открита в личния багаж на британски гражданин от турски произход, пътуващ от Великобритания през България за Турция в лек автомобил.  На нарушителя е съставен акт по Валутния закон. По случая ще бъде образувано административно-наказателно производство.  Контрабандната валута е отнета в полза на държавата.  ", "date": "2018.04.26", "title": "Заловиха над 200 000 лева в контрабандна валута на „Капитан Андреево” "}
{"url": "http://epicenter.bg/article/Mazh-se-hvarli-pod-vlaka-Pernik-Sofiya/152877/3/0", "text": "  Мъж се е хвърлил пред влака Перник-София, съобщиха от пресцентъра на МВР.   Инцидентът е станал в участъка между Горна Баня и Захарна фабрика, а сигналът е получен около 14.30 часа.   Самоубиецът е загинал на място. Извършва се оглед. Движението на влаковете е спряно. Към момента няма данни за самоличността на загиналия.    ", "date": "2018.04.26", "title": "Мъж се хвърли пред влака Перник-София"}
{"url": "http://epicenter.bg/article/Ivancheva-v-zapis-ot-SRS--Postavili-sme-go-na-kolene--Nyama-da-pusna-prepiskata--dokato-ne-plati/152881/3/0", "text": "Записи със СРС са документирали срещите между участниците в кметската завера в “Младост” и предприемача Александър Ваклин, както и предварителните уговорки между Иванчева, Петрова и Дюлгеров за това как да се въздейства на Ваклин да плати подкуп. Коментирали са и кога и как да бъдат предадени парите.  “Поставили сме го на колене. Няма да пусна преписката, докато не плати”, казала Иванчева. Думите й са записани със СРС и бяха цитирани от прокуратурата на днешното заседание на Апелативния специализиран наказателен съд, който гледа мерките за неотклонение на тримата задържани. От държавното обвинение посочиха, че тя е предлагала замени на терени, без да има такива правомощия.  Прокуратурата поиска да се потвърди ареста на тримата.  Вчера са прецизирани обвиненията на тримата, но от защитата са категорични, че в днешното заседание това не трябва да се има предвид. Причината е, че Апелативният специализиран съд е контролна инстанция и трябва да се произнесе правилно и законосъобразно ли е решението на първата инстанция. А тя се е произнасяла по старите, първоначални обвинения.  Прокуратурата твърди и че “Иванчева прониквала в кабинети на други служители на общината след работно време и вземала преписки”.  “Защо трябва да обикаля по тъмно за документи? Тя е кметица! Вдига телефона и ѝ ги носят”, категоричен е адвокатът й Марин Марковски.  В началото на заседанието той поиска то да се гледа при закрити врати, но магистратите отказаха, защото в СРС-тата не се съдържа информация, която е държавна тайна.  Всички обвинени и защитниците им възразиха и срещу участието на резервните защитници, които са им назначени и които са в съдебната зала.  Адвокат Ирен Савова, която защитава заместничката на кметицата – Биляна Петрова, подчерта, че детето на клиентката ѝ не излиза от вкъщи от притеснение и е принудено да гледа майка си с белезници по всички телевизии дни наред.  Адвокат Мариана Тодорова подчерта, че има данни, че става дума за провокация към подкуп и това се вижда от показанията на Александър Ваклин.  “Ние и двете сме бойци, винаги сме били на предната линия, няма да се скрием и сега. Достатъчно разпознаваеми сме, обществени личности сме и винаги сме били в услуга на обществото”, заяви пред магистратите Десислава Иванчева и настоя да бъде освободена незабавно.  Заместничката ѝ Биляна Петрова поиска да се прибере вкъщи при семейството си, където смята, че ще бъде по-полезна. Петко Дюлгеров също помоли за по-лека мярка.  Съдът ще се произнесе по мерките им за неотклонение в 17 ч.  ", "date": "2018.04.26", "title": "Иванчева в запис от СРС: Поставили сме го на колене. Няма да пусна преписката, докато не плати"}
{"url": "http://epicenter.bg/article/Osadiha-bratya-Yuzeirovi-za-propovyadvane-na-natsionalna--etnicheska-i-religiozna-omraza-kam-Balgariya-/152883/3/0", "text": "Осъдителна присъда за проповядване на национална, етническа и религиозна омраза към България издаде днес състав на Шуменския районен съд. Признати за виновни са Росен и Атанас Йорданови, по-известни като братя Юзеирови, предаде Дарикнюз.  Познатите като братя Юзеирови стават известни в България през 2009 г., когато в село Славяново, община Попово основат Мюсюлмански демократичен съюз. Тогава в двора на джамията в селото те издигат и паметник, наречен от тях Паметник на незнайния турски воин. Жителите на Славяново се вдигнаха на бунт и събориха паметника, а братята направиха неколкократни опити да го издигнат отново.  „През април 2010 г. в Шумен, в хотел носещ името на града, Юзеирови проповядвали национална и етническа омраза към българския народ чрез слово и носенето на фесове при учредяването на политическа партия с абревиатурата ОТОМАН, като използвали турски военен марш и песента „Джелем, джелем“. Росен и Атанас Йорданови направили заявление за преименуването на град Търговище като ЕскиДжумая. Заявили също, че градът бил повече от 500 години турски град”, съобщава Апелативната прокуратура във Варна.  По време на учредяването на партията си Росен носел фес. Използвали символа полумесец в знамето на партията си и изпълнили мюсюлманска молитва намазпри полагането на венец на паметника на героя от Балканската и Междусъюзническата война полковник Каварналиев, като проповядвали омраза на религиозна основа. Прокуратурата припомня в обвинителния си акт, че това се е случило в деня на Разпети петък, най-тъжния ден за православното християнство.  С днешната присъда на Шуменския районен съд 52-годишният Росен Йорданов получи общо наказание за двете престъпления 4 месеца лишаване от свобода, чието изтърпяване съдът отложи с 3-годишен изпитателен срок, обществено порицание и глоба в размер на 2500 лева.  Атанас Йорданов, който бе признат за виновен за същите деяния - получи наказание 3 месеца лишаване от свобода с 3-годишен изпитателен срок, обществено порицание и глоба в размер на 2500 лева. При определяне на наказанията на двамата подсъдими съдът прие, че не са налице смекчаващи обстоятелства при извършване на деянията им.  Присъдите им бяха прочетени в тяхно отсъствие, тъй като процесът срещу тях се гледа при условията на задочното производство.  От Апелативната прокуратура във Варна припомнят, че по делото са били разпитани общо 51 свидетели. Впоследствие са били заличени 12, но показания пред съда дадоха общо 39 души. В съдебната зала бяха изслушани и 11 вещи лица.  В тежест на братя Юзеирови, които са с постоянен адрес в поповското село Славяново, но живеят от години в Белгия, са и направените съдебни разноски за над 2000 лева. Присъдата на Шуменския районен съд подлежи на протест и обжалване пред Шуменския окръжен съд в законния срок.  ", "date": "2018.04.26", "title": "Осъдиха братя Юзеирови за проповядване на национална, етническа и религиозна омраза към България "}
{"url": "http://epicenter.bg/article/Piyana-shofyorka-pomlya-dve-patrulki-i-rani-politsai-v-opit-da-izbyaga/152887/3/0", "text": "Екшън на пътя в Димитровград. Мъж предаде жена си, че шофира пияна, а в опит да избяга от полицейска проверка, тя помля три коли – двете от които патрулки и рани полицай. На телефон 112 мъж подава сигнал вчера, че съпругата му се е качила пияна, след запой в Миричлери и шофира  към Хасково. Към мястото веднага тръгва патрул.   Засичат я преди Димитровград, но тя не спира на вдигната стоп-палка. В залавянето й се включва втори патрул. Гонката приключва на ул. \"Бригадирска\" в Димитровград\". Извиканата на помощ полицейска патрулка препречва пътя на нарушителката, а другата полицайска кола я запушва отзад.   В опит да избяга от полицейската клопка, жената натиска газта и се врязва в едната патрулка. „Предприема маневра на заден ход, при която удря задностоящия патрулен автомобил и закача леко колега, който е стоял в задната част и е предприемал действия по задържането на водача”, обясни комисар Ангел Цанков, директор на ОД на МВР – Хасково, предаде БТВ.   Следва още една маневра, колата се заклещва в паркиран автомобил. Свидетели на мелето стават живеещите на улицата. След катастрофата, 28-годишната шофьорка дори не успяла сама да излезе от колата и се наложило униформените да я вадят през прозореца. Тя е задържана. Отказала е да бъде тествана с дрегер за алкохол. Чака се резултатът от кръвната проба. Ранените полицаи са прегледани и освободени за домашно лечение.", "date": "2018.04.26", "title": "Пияна шофьорка помля две патрулки и рани полицаи в опит да избяга"}
{"url": "http://epicenter.bg/article/Sadat-reshi--Ivancheva-i-Petrova-ostavat-v-aresta-kato-obshtestveno-opasni/152891/3/0", "text": "Апелативният спецсъд остави в ареста кмета обвиняемите за подкупа в община \"Младост\". Причината - обществено опасни са, защото бавят преписки.   Прокурорът ни е казал да не говорим с журналистите. Затова ви пишем бележки. Това заяви пред репортерите в съдебната зала кметицата на район \"Младост\" Десислава Иванчева. Тя, заместничката й Биляна Петрова и бившият районен кмет Петко Дюлгеров застанаха пред Апелативния специализиран наказателен съд, който гледа мерките им за  неотклонени е, предаде БГНЕС.   Според прокуратурата Иванчева и Петрова са взели 70 000 евро от строителния предприемач Александър Ваклин като първа вноска от общо 250 000 евро, за да му издадат документ за строеж. Попитана защо не е издала документа в срок, Иванчева отвърна, че община \"Младост\" не е пощенска кутия, тъй като всеки документ се разследвал. Двете с Петрова бяха облечени с бели фланелки с лого на \"Зелен Младост\". Иванчева държеше и бележка, на която пишеше, че е лъжа, че е искала Румен Русев да я замести на поста. \"Искам другият зам.-кмет да бъде - Владимир Клисуров\", допълни тя. По адрес на изнудвания според прокуратурата предприемач Ваклин, кметицата на \"Младост\" каза: \"Не се сещам кой е този образ\".   \"С Ваклин съм се срещала два пъти. Един път в общината, когато дойде и каза, че ще направи детска площадка. Преди това е било в началото. Не съм му поставяла условия, дори не се сещаме кой е този\", допълни тя. По думите й, тя винаги добре приема идея за детски площадки, каза Иванчева и допълни, че условия не били поставяни. Ние не сме пощенска кутия, трябваше да бъдат правени проверки по преписката му. За това и тя се забави, обясни кметицата.   Преписката не била нищо по-различно от останалите. Иванчева и Петрова са категорични, че не са забавили преписката за строителство на компанията на Ваклин умишлено. \"Гледали сме ги бавно. Поради липсата на хора някои неща са се забавили. Тази преписка не е била нищо по-особено от останалите\", обясни Биляна Петрова. Прокуратурата е поработила доста през тези дни, допълнително е разпитала Ваклин, за да изчисти нашите възражения. Защитата счита, че не се опровергават нашите твърдения. Дадена е такава сума (за маркиране - б.р.) много преди да бъде поискана. Това заяви пред журналисти адвокат Мариана Тодорова, защитник на обявения за посредник по предаване на подкупа за Иванчева бивш кмет на района Петко Дюлгеров.   Адвокатът на Дюлгеров обяви, че парите са иззети с протокола за изземване на автомобила. Дават, че неколкократно парите са връщани на Ваклин. Парите са предадени за маркиране и описване много преди да е поискана сумата.   По делото срещу кмета на район \"Младост\" Десислава Иванчева има приложени две експертизи, които са явни. В тези две експертизи има срещи на моя подзащитен с господин Александър Ваклин, каза Тодорова. \"В деня на ареста има среща в кафе на подзащитния ми с господин Ваклин. Това е приложено като свалено от записите на камерите. Няма данни по делото. От кафенето има запис, но няма предаване на парични средства, пликове - каквото и да е. Според твърдението на прокуратурата, парите са предадени в колата. От записите се вижда, че господин Ваклин предава нещо - като лист хартия, в която е увито нещо, но не се вижда какво е\", обясни адвокат Тодорова.", "date": "2018.04.26", "title": "Съдът реши: Иванчева и Петрова остават в ареста защото са обществено опасни"}
{"url": "http://epicenter.bg/article/Boyko-Borisov/152837/2/0", "text": "\" \"По темата с еврото има два мита - лихвите ще се вдигнат или - ще бъде като в Гърция. Но всичко зависи от политическата класа.\"   Това заяви премиерът Бойко Борисов на конференцията „България в Еврозоната. Икономическата логика срещу митовете“, организирана от президента на ПЕС Сергей Станишев и евродепутата Ева Майдел.   \"Хубаво е че на това събитие са всички големи политически партии.   изтъкна още Борисов, който посочи и двата възможни варианта за България от влизането в еврозоната.   В рамките на една година България може да кандидатства за влизане в еврозоната.  Това обясни Борисов, когато беше питан за подробности относно пътната карта. И се извини на председателя на ЕЦБ Марио Драги, че \"разкрива подробности\".   „Не съм оптимист, че в рамките на няколко месеца ще кандидатстваме за еврозоната. Но съм убеден, че бихме могли да се справим в рамките на една година – имаме готовност.  , каза още премиерът.   Той посочи, че влизането в еврозоната е тема, по която има две мнения. „ . И понеже винаги сме много по-силни и ние от ГЕРБ, и колегите от БСП, да се черним, но ако погледнем как върви графиката на външния дълг, ще видим, че с Гърция тръгваме от 100% и как до преди няколко дни ние достигаме до 25% дълг, а Гърция – отива до 170%.   \", допълни Борисов.  По думите му е важно, когато се защитава дадена теза, да се имат предвид рисковете. \"   Ние имаме много добър златен резерв, изтъкна Борисов. И подчерта важността на политическата стабилност.   Борисов не скри, че не само в България има митове от присъединяването ни към еврозоната, такива има и в Европа. Там се страхували, че ще станем втора Гърция. Затова подчерта как техният дълг расте, а нашият - намалява.     \"Ако видите дълговете на Полша, Словакия, Унгария, това ще означава, че спокойно можем да похарчим 10-15 милиарда веднага и всички ще харесат това, защото така ние ще вдигнем пенсиите и всичко, но едва ли ще се го харесат бъдещите поколения, които ще трябва да го изплащат\", заяви Бойко Борисов.     Бойко Борисов припомни изказването на Сергей Станишев. \"Господин Станишев завърши много добре с въпроса   подчерта Бойко Борисов.     \"Оптимист съм, че в рамките на една година можем да се поздравим с успех по този въпрос. И , завърши премиерът.   На директния въпрос на медиите след края на форума дали правителството ще подаде молба за чакалнята на еврозоната до юни, Борисов заяви, че в еврогрупата не обичат да ги притискат.  разкри Борисов.    Форумът е третото събитие под мотото „ЕВРОПА ОТНОВО НА ПЪТ“, инициирани от Станишев. Премиерът Борисов бе гост и на първата дискусия, посветена на „Бялата книга“ на Жан-Клод Юнкер, която бе на 5 юни 2017 г. Участник в нея бе и премиерът Симеон Сакскобургготски.  ", "date": "2018.04.26", "title": "Бойко Борисов: До една година можем да влезем в чакалнята на еврозоната!"}
{"url": "http://epicenter.bg/article/Korneliya-Ninova-na-konferentsiyata-za-evrozonata--Pritesnyavam-se--che-nyama-da-postignem-razbiratelstvo/152854/2/0", "text": ". Това заяви лидерът на БСП Корнелия Нинова на конференция \"България в еврозоната. Икономическата логика срещу митовете\", организирана от президента на ПЕС Сергей Станишев и евродепутата Ева Майдел. Имаме нужда от национална енергия за тази цел - влизането в еврозоната, посочи Нинова.   Притеснявам се, че няма да постигнем разбирателство по това как да изпълняваме този план, не скри лидерът на БСП.   „Хубаво е, че се постига съгласие за целта, която си поставяме, да влезем в еврозоната. Необходим е национален план“, каза председателят на НС на БСП Корнелия Нинова на форум „България в еврозоната. Икономическата логика срещу митовете.“ Тя заяви , че е нормално различните политически партии да имат различна представа за реформите, които трябва да бъдат направени, за да бъде постигната тази цел.     „Нормални са различията в идеите ни и платформите за управление. На равнището на днешния политически живот и дебат, на който всички сме свидетели, няма да можем да намерим онзи минимум съгласие за реформите, които трябва да направим“, категорична бе Нинова. „Народът решава, как да стане това, като дава мандат на някого да управлява, но при тази ниска избирателна активност, не се управлява от името на целия народ. Необходимо е да се търсят опозицията, непарламентарните партии, НПО и национална енергия, за да се обединим около единен план и да знаем, че ще има последователност в изпълнението му, който и да управлява“, каза още Корнелия Нинова.    ", "date": "2018.04.26", "title": "Корнелия Нинова: Трябва ни единен план за приемане на еврото! Който и да е на власт, да го спазва!"}
{"url": "http://epicenter.bg/article/19-uchilishta-se-vklyuchvat-v-Panorama-na-srednoto-obrazovanie/152870/2/0", "text": "  Панорама на професиите и профилите в средното образование ще се проведе на 27-ми април от 10.00 до 18.00 ч. в Юнашкия салон. Организатор на събитието е Община Варна, а в него ще се включат 19 средни училища, професионални и профилирани гимназии, които ще представят актуална информация за учебната 2018/19 година.   Представители на училища от Варна и Добрич, съвместно с кариерните консултанти от общинския Център за подкрепа за личностно развитие – Център за кариерно ориентиране – Варна, ще бъдат на място за консултации на ученици от 6-ти и 7-ми клас.    Презентации, изделия от практическото обучение, макети, модели, демонстрации и информационни материали очакват всички ученици, родители и гости на панорамата.  ", "date": "2018.04.26", "title": "19 училища се включват в Панорама на средното образование"}
{"url": "http://epicenter.bg/article/Patriotite-ot-VMRO-sreshtu-politicheskoto-zadkulisie-v-energetikata/152873/2/0", "text": "След безкомпромисна битка в парламента Патриотите от ВМРО все пак успяха и приетите промени в Закона за енергетиката връщат контрола на държавата в енергийния сектор. Припомняме, че НС на 04.04.2018 г. прие на първо четене Закона за изменение и допълнение на Закона за енергетиката, съобщават от ВМРО.   Промените бяха предложени заради скандала около сделката на „Инерком“ за купуване на ЧЕЗ. На вчерашното пленарно заседание, обаче, ГЕРБ и ДПС поискаха предложените от ВМРО – Българско национално движение да отпаднат, с което открито заявиха, че зад скандалната сделка стоят задкулисни интереси, които обаче сериозно могат да дестабилизират държавата и да разклатят националната сигурност на България.   Припомняме, че по инициатива на заместник министър-председателя по обществен ред и сигурност и лидер на ВМРО – Българско национално движение Красимир Каракачанов, след експертна среща в централата на ВМРО, заместник-председателят на партията и на ПГ „Обединени патриоти“ Искрен Веселинов изготви спешно законодателни промени, които да не допускат подобни недоразумения в сектор „енергетика“.   Направеното и вече прието предложение е КЕВР да има правомощията да разрешава сделките при продажба на капитала на търговски дружества, които управляват стратегическа за енергийната ни система инфраструктура. В този случай купувачите следва да бъдат стратегически инвеститори, които да могат да гарантират дългосрочното устойчиво развитие на енергийната система на България.   Идеите бяха предложени от Веселинов и одобрени от коалиционните ни партньори както в лицето на „Обединени патриоти“, така и от ГЕРБ.   Това е първата стъпка към осъществяване на сериозна прозрачност и контрол в сферата на енергетиката що се касае до стратегически инвестиции като сделката за ЧЕЗ, която буквално носеше заплаха за сигурността на страната. С приемането тези промени ще върнат контрола на държавата в енергийния сектор.   В същото време, при гласуването на кандидатурите за нови членове на КЕВР, отново изскочи политическо лицемерие и нова доза задкулисни машинации. Въпреки предварителната увереност от страна на коалиционните ни партньори за подкрепа на кандидата на ВМРО Евден Николов, след неясни задкулисни договорки днес в пленарна зала за членове на енергийния регулатор бяха избрани други лица, включително предложенията на ДПС и ВОЛЯ.   Ние, Патриотите от ВМРО – БНД, винаги сме бранили националните приоритети и сигурността на България и на всеки един български гражданин. Ето защо и днес, въпреки подмолните политически игри, декларираме, че няма да допуснем задкулисието да завладее КЕВР и енергийния сектор на България, заключават от партията.  ", "date": "2018.04.26", "title": "Патриотите от ВМРО срещу политическото задкулисие в енергетиката"}
{"url": "http://epicenter.bg/article/Korneliya-Ninova--Horata-s-uvrezhdaniya-ne-iskat-podayaniya--a-da-badat-polezni-za-obshtestvoto/152878/2/0", "text": "\"Поздравявам президента Радев, госпожа Фандъкова и Министерство на труда и социалната политика за прекрасната инициатива да съберат на едно място хора с увреждания, законодателената, изпълнителната, местната власт и бизнеса\".   Това заяви председателят на БСП Корнелия Нинова след откриването на Специализиран кариерен форум “Равенство значи повече” среща отговорния бизнес и хората с увреждания.   В него се включиха над 20 български и международни организации, представляващи бизнеса в България. \"Това е пътят заедно да намерим верните решения. Хората с увреждания не искат съжаление и подаяния. Те искат да бъдат пълноценни граждани, да работят, да пътуват, да дават своя принос за развитието на обществото. Ние сме готови да им осигурим тези възможности. Едно общество се оценява и по отношението към слабите и беззащитните. Да покажем, че сме зряло общество\", каза още Корнелия Нинова.", "date": "2018.04.26", "title": "Корнелия Нинова: Хората с увреждания не искат подаяния, а да бъдат полезни за обществото"}
{"url": "http://epicenter.bg/article/Zdravnata-kasa-proveryava-pochinala-li-e-patsientka--ne-platila-aortna-klapa-/152879/2/0", "text": "Националната здравноосигурителна каса (НЗОК) ще направи проверка по случая с починала в столична болница пациентка, която според неправителствени и пациентски организации не е могла да си заплати лечението си. Ако се установи, че от пациентката са искани пари, ще бъдат предприети мерки, информира зам. министърът на здравеопазването Жени Начева, цитирана от Дарикнюз.  Преди ден председателят на Центъра за защита на правата в здравеопазването д-р Стойчо Кацаров информира Дарик за починала жена, която се нуждаела от неоперативно поставяне на сърдечна клапа, на стойност над 15 000 лева.  По думите на Кацаров според новите цени на медицинските изделия Здравната каса заплаща за въпросната клапа едва 2600 лева и разликата е непосилна за повечето пациенти.  От болницата обаче обяснили, че жената е починала заради тежкото си здравословно състояние, подчерта днес зам.-министър Начева. Тя допълни, че намалението на цените на медицинските изделия не трябва да е за сметка на пациента, а за сметка на фирмите, които ги доставят.  ", "date": "2018.04.26", "title": "Здравната каса проверява починала ли е пациентка, не платила аортна клапа "}
{"url": "http://epicenter.bg/article/Borisov-leti-za-Skopie--Raboti-za-evrointegratsiyata-na-Zapadnite-Balkani/152882/2/0", "text": "Премиерът Бойко Борисов отново поема на път в усилията си да приближи европейската интеграция на Западните Балкани. Заминава за македонската столица Скопие. Утре, 27 април, министър-председателят ще участва в срещата на лидерите на страните от Процеса \"Бърдо-Бриони\". Домакин на форума е президентът на Република Македония Георге Иванов.   Борисов е специален гост на разговорите, заедно с председателя на Европейския съвет Доналд Туск. Инициативата за Процеса “Бърдо-Бриони”, който се провежда от 2013 г., е на Словения и Хърватия. Неговата цел е стабилизиране и ускоряване на европейска интеграция на страните от Западните Балкани чрез укрепване на регионалното сътрудничество и решаване на откритите въпроси – теза, която застъпва и България и е основен приоритет на ротационното председателство на Съвета на ЕС, ръководено от страната ни.   В рамките на посещението си премиерът Бойко Борисов ще проведе и двустранна среща с председателя на Европейския съвет Доналд Туск, на която ще се обсъди подготовката на срещата на върха за Западните Балкани в София на 17 май.  ", "date": "2018.04.26", "title": "Борисов лети за Скопие! Работи за евроинтеграцията на Западните Балкани"}
{"url": "http://epicenter.bg/article/Mina-Kuteva--Ne--ne-sam-avtor-na-stsenariy-za-ochernyane-na-Mladezhkata-konferentsiya-/152884/2/0", "text": "Егати правителството, ако дъщеря ми Мина може да провали европредседателството! Това заяви депутатът от \"БСП за България\" Антон Кутев, който бе гост в предаването \"Лице в лице\" по БТВ заедно с дъщеря си Мина. Поводът за гостуването му бе скандалът с Европейската младежка конференция, за който от ГЕРБ обвиниха БСП.   Мина Кутева заяви, че тя не е автор на сценарий по очернянето на българското председателство и конкретната проява - Европейската младежка конференция. След форума авторитетното издание \"Юроактив\" цитира мнение на участници в него, които заявили, че вместо да имат възможност да задават въпроси на властимащите, те били заведени на нощен бар с полуголи танцьорки.   Делегатите на конференцията се оплакват, че за три дни конференция само 30 минути са били отделени за задаване на въпроси, посочи Мина Кутева.   Когато една власт се извинява за един гаф със собствената си нелепост, няма как дълго да е на власт, обобщи ситуацията Антон Кутев.  ", "date": "2018.04.26", "title": "Антон Кутев: Егати правителството, ако дъщеря ми Мина може да провали европредседателството!"}
{"url": "http://epicenter.bg/article/Filiz-Hyusmenova-/152888/2/0", "text": "АЛДЕ провежда своя форум в София, това е подкрепа на евроатлантическата ориентация на ДПС още от 90-те години. България има нужда от Европейския съюз, но и Европа има нужда от България.   Това заяви в предаването \"Лице в лице\" евродепутатът и зам.-председател на АЛДЕ Филиз Хюсменова. Тя бе гост в предаването в навечерието на Съвета на Алианса на либералите и демократите в Европа (АЛДЕ- партия), на който домакин ще бъде ДПС. На Съвета на АЛДЕ ще участват над 200 делегати и гости, представители на 47 либерални партии - членки на АЛДЕ.   Изявления като тези на Сидеров не се възприемат добре сега, когато председателстваме съюза, подчерта евродепутатът. Тя коментира визитата на лидера на \"Атака\" и коалиционен партньор в управлението Волен Сидеров в анексирания Крим. Според Филиз Хюсменова ГЕРБ трябва да обяснят на партньорите си в ЕНП защо имат партньори като Сидеров, които правят изявления като неговите в Крим.  ", "date": "2018.04.26", "title": "Филиз Хюсменова: ГЕРБ трябва да обясни на ЕНП изявленията на Сидеров в Крим"}
{"url": "http://epicenter.bg/article/Danail-Kirilov--Arestat-na-Ivancheva-e-uspeh-v-praven-i-tehnicheski-plan/152893/2/0", "text": "Има логика в искането КПКОНПИ да може да арестува. Това трябва да бъде обсъдено. При ареста на Десислава Иванчева видяхте колко много хора участваха - полиция, прокуратура, КПКОНПИ. Тя бе задържана по Закона за МВР. При наличието на толкова много органи и концентрация на сили има риск от нарушаване на комуникацията. При ареста на кмета на \"Младост\" това не се случи. Ако обществото прецени, че в ръцете на КПКОНПИ ще се концентрира много власт, ние няма да предприемем тази стъпка.   Това каза в предаването \"Още от деня\" депутатът от ГЕРБ и председател на правната комисия Данаил Кирилов.   \"При ареста на Десислава Иванчева бе извършена много сложна операция. Много е трудно и сложно да се обезпечи толкова голям оперативен ресурс само за една акция. Аз не искам да внушам нищо на зрителите. За мен, чисто технически и правно, тази операция е успех. Сега само съдът може да се произнесе дали доказателствата са годни.   Делата за корупция са тежки. Не трябва да изказваме чак толкова големи негативни мнения за този арест, ако искаме да наистина да имаме успех в борбата с корупцията. Наказателното право е такова- репресивно и аз за това не го харесвам. При ареста на Иванчева всичко бе спазено. Ако я бяха прибрали в Спортната палата, можеше да се прокара тезата, че процесуалното действие е опорочено\", каза още той.", "date": "2018.04.26", "title": "Данаил Кирилов: Арестът на Иванчева е успех в правен и технически план"}
