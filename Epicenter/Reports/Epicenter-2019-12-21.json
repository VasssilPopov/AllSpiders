{"url": "http://epicenter.bg/article/Dimitar-Nikolov--Dumata-na-2019-g--e--quot-dvizhenie-quot--napred--zashtoto-bez-nego-nyama-uspeh/202151/2/0", "text": "Думата на 2019 г. е \"движение\". Движение напред, защото ние не трябва да се успокояваме от малките и големи успехи, които постигаме. Това трябва да е стимул на всеки един да търси развитие, защото то ни прави по-силни и смели и ражда успехите. Без движение няма успех. Това каза кметът на Бургас и заместник-председател на ГЕРБ Димитър Николов в интервю за предаването „Годината“ по Дарик радио.    Николов коментира дали трябва да има промени в начина на провеждане на изборите. Механизмът за преференциално гласуване трябва да се опрости, категоричен е той.    \"Аз като човек, който е вътре в цялата каша за изборите, мога да кажа, че някои неща трябва да се променят. Правила за гласуване за преференциален вот. Трябва да отбележим номер, като цел е да дадеш повече възможност да получи личен вот. Това обърка хората и доведе до масови невалидни бюлетини. Не мога да се сетя за други избори с толкова невалидни бюлетини. Ако беше опростен този механизъм, много от общинските съветници щяха да са с по-различни имена. Това е демокрацията, въпреки слабостите. Експерти казват, че има държави, които пробват машинното гласуване и там се получават грешки и проблеми. Ако се намери механизъм, дали той ще бъде машинно гласуване, или хартиен носител, трябва да се намери начин да се опрости този преференциален вот\", обясни кметът на Бургас.    Той припомни, че 41% е била избирателната активност по време на местните избори в Бургас през октомври.    \"Конкретно за местния вот има отражение на мажоритарността на кандидатите. Където имаше интрига и настроение за смяна на кмета, имаше дърпане на процентния вот, той беше много по-голям. Там, където нямаше такива интриги и титаничен сблъсък между кандидатите беше с ниска избирателна активист\", добави още той.    По думите му местните избори са събитието на годината.    \"В много от градовете се промениха фигурите, даде се възможност за създаване на нови политики. От гледна точна на Бургас 2019 беше важна, защото решихме да спестим една част от средствата за ремонти и ги насочихме в образование. Повече от 56 училища бяха изцяло реновирани, много средства бяха отделени за обучение на преподаватели на първокласници. Цяло лято се обучаваха в нова методика, дигитални помагала. Това нещо го направихме в партньорство с Министерство на образованието. Обучението направиха преподаватели от Висшите учебни заведения, осигурихме цялата технология. Резултатите са изключително добри като ниво на знания на децата, сравнено с децата, учили същия материал една година назад\", каза кметът.    \"Образованието и здравеопазването ще ни бъдат приоритет. Изграждаме нова библиотека в центъра на града. С добра локация, възможност за паркиране, ще има възможност за представяне на книги, художници да представят твои творби, ще бъде дигитализирана\", допълни Димитър Николов. Според него думата на 2020 г. също ще бъде движение.  ", "date": "2019.12.21", "title": "Димитър Николов: Думата на 2019 г. е \"движение\" напред, защото без него няма успех"}
{"url": "http://epicenter.bg/article/Mustafa-Karadaya--DPS-osiguryava-na-NSO-koli-i-tehnika-za-ohranata-na-Dogan-i-Peevski-/202152/2/0", "text": "След Нова година ДПС ще поиска промени в работата на НСО. Това заяви лидерът на партията Мустафа Карадайъ в \"Годината\" на Дарик радио.    Повод станаха думите на държавния глава Румен Радев отново в обзорния политически маратон на Дарик, че Ахмед Доган и Делян Пеевски не бива да ползват държавна охрана, защото могат да си позволят да си ги осигурят сами.    „Ние коли и техника сами си предоставяме на НСО от ДПС - и за господин Доган, и за господит Пеевски. Можете да проверите - колите са наши. Единственото, което се осигурява, са заплатите, защото ние като партия няма как да плащаме заплати на НСО”, заяви Карадайъ.    Той допълни, че от партията ще внесат промени в закона за НСО.    „Ние ще предложим трите институции – премиер, президент и председател на Народното събрание да бъдат охранявани, но не и техните секретарки, съпруги и съпрузи, портиерки, защото виждаме екскурзии и бутици с НСО да се организират”, каза Карадайъ.    Другата промяна ще бъде свързана с осигуряването на закрила на застрашени лица. Тези, които могат да си позволят, ще осигуряват средствата за защитата си на НСО.    Според председателя на ДПС думата на 2020 година ще е „рестарт”.    \"Думата на 2019 г. е избор, но освен общ, национален, европейски и световен, в момента това, което се случва в световен план се занимаваме с една тема и тя е екологичната сигурност. Ако правото на живот е основно човешко право, то правото на живот в по-добра среда или правото на здравословен начин на живот, е част от правото на живот. От тази гледна точка искаме да разширим правото на избор на среда и качество на живот, като включваме екологичната сигурност към националният, личният или световният избор. Според речника на Оксфорд, при тях темата за 2019 е климатична спешност\", коментира Мустафа Карадайъ.    \"Ще видим какво ще предложат. Мога да припомня, кои са приоритетите на ДПС. Ние призоваваме системните партии да седнем и да определим националните приоритети, като казваме кои приоритетите в нашата програма. Аз искам пак да ги припомня – чисти храни, въздух, вода, енергия и включването на гражданите във вземането на решенията. От тази гледна точка позовавайки се на конкретния повод, призовавам и БСП и ГЕРБ и ако на тях им допадат нашите приоритети да ги направим национални и да направим стратегия за тяхната реализация\", каза Карадайъ.    \"През 2019 имаше два пъти избори за членове за европейски парламент и за кметове. В тази връзка може да кажем няколко неща. За ДПС като количество на европейските избори бяхме единствената партия, която увеличи абсолютния си брой гласове спрямо последните национални избори. Ние го отчитаме като един много добър успех. По същият начин и на местните избори ние задържахме абсолютния си брой гласове\", обясни още той.    \"Месните избори са много сложни избори, там влияят много процеси и регионални и личностни и бизнес, различни модели на явяване на избори. За ДПС интересното е, че за партийния вот, избора на общински съветници са сравними числата с избора за националния парламент. Това е първата констатация\", посочи председателят на ДПС. \"Второто, което отчитаме като успех са кметовете на общини. Ние влязохме в изборите с 37 кметове, а от тях излязохме с 47, което прави 18% от общия брой кметове в страната. Такъв е процентът на общинските ни съветници в национален план\", добави още Карадайъ.    \"Предсрочните избори не са цел или самоцел, както и властта не е цел или самоцел за ДПС. За нас предсрочните избори са инструмент за постигане на цел. За нас е важно постигане на целите. Това, с което започнахме, че ние трябва да си определим приоритетите за страната и как да ги постигаме, тогава са необходими\", допълни Мустафа Карадайъ.   ", "date": "2019.12.21", "title": "Мустафа Карадайъ: ДПС осигурява на НСО коли и техника за охраната на Доган и Пеевски (СНИМКИ, ВИДЕО)"}
{"url": "http://epicenter.bg/article/Tsvetan-Tsvetanov--Predpolagam--che-Borisov-si-e-sashtiyat--Prosto-ne-sam-go-poznaval-dostatachno-dobre-/202154/2/0", "text": "„Предизвикателства“ е думата на 2019 г. според Цветан Цветанов. Попитан в предаването „Годината“ по Дарик дали му е мъчно за политиката - Цветанов каза, че се чувства добре. Той посочи, че иска да разгърне това, с което се е захванал в неправителствения сектор.    На въпрос защо си е тръгнал от политиката, Цветанов заяви: „Защото така прецених. Реших го заедно със семейството си.“    По думите му той е бил дискредитиран, имало е интерес от неговото дискредитиране. Хора, които са около и в ГЕРБ са имали известни интереси, обясни Цветанов. Той отрече обаче в това роля да има премиерът Бойко Борисов.    Първите опити за моето дискедитиране бяха още през 2010 г. Тогава обявявах имотното си състояние. Това беше практика. Никой обаче не погледна в дълбочина. Те са от 1964 г. до 2008 г. Тогава със съпругата ми си купихме със заем. Другите апартаменти са ми наследство, коментира Цветанов.    Сега никой не се интересува от моите имоти. Сега имам един апартамент, където живея със съпругата ми. Няма смисъл да опровергавам обвиненията, „опитах се да опровергая всичко през 2010г.“, каза още той.    Видя се, че може и без Цветан Цветанов да се взимат избори, добави бившият втори във ГЕРБ.    Попитан защо ГЕРБ загуби ключови градове, сред които Русе и Благоевград, Цветанов заяви: „Това са грешните управленски решения, които се вземат в партията и липсата на диалог“.    „Предполагам, че Борисов си е същият. Просто аз не съм го познавал достатъчно добре. Трябва да се търсят каузи, което обединява институции и политици“, коментира още Цветанов.    „Реалност“ ще бъде думата на 2020 г. според него  ", "date": "2019.12.21", "title": "Цветан Цветанов: Предполагам, че Борисов си е същият. Просто не съм го познавал достатъчно добре "}
{"url": "http://epicenter.bg/article/Korneliya-Ninova--736-319-tona-boklutsi-ot-tretiya-svyat-sa-vneseni-v-Balgariya-za-poslednite-5-godini-/202156/2/0", "text": "534 фирми внасят боклук за преработка от трети страни у нас. Това стана ясно от думите на председателя на БСП Корнелия Нинова в предаването \"Годината\" на Дарик радио. Данните за подобен внос от Европа не са ясни - социалистите са попитали екоминистъра Нено Димов, но той не е дал отговор, обясни още тя. Червените са готови да внесат законодателни промени, за да се спре вноса на отпадъци от трети страни.    \"736 319 тона боклуци от третия свят са внесени в България за последните 5 години - превръщаме се в сметището на света\", категорично заяви председателят на БСП.    \"За мен събитието на 2019-а, което ще бъде и на 2020, е водата, чистият въздух, чистата храна, горенето на боклуците в България. Темата здравословен начин на живот, чиста вода, храна, гора - това е темата на бъдещето. Според мен това беше събитието на 2019-а. С тежки констатации, някои от които съм приготвила да съобщя. Взимам много присърце темата за горенето на боклука. Всичко може да се прости на една власт, грешки се правят, но да превърнеш България в сметището на света, не го проумявам\", коментира лидерът на БСП.    \"Нося ви документи, подписани са от министър Горанов. Само ще прочета едно изречение: \"Общото количество на битови, индустриални, технологични отпадъци и оформени за внос в България през 2014-2019 от трети страни, не ЕС, е 736 319 тона.\" Това са 1000 влакови композиции по 50 вагона, от третия свят са влезли в България за пет години\", каза Нинова.    Тя уточни, че тази информация е отговор на писмен въпрос от народен представител.    \"Общото количество болнични отпадъци, болнични, което ужасно и фармацевтични производства, за същия период, е 3 тона. Болнични боклуци от Африка 3 тона. Досега никой не говори за това и никой не знае\", коментира Нинова.    \"А това е от Нено Димов: \"Такива битови отпадъци, редуцирано гориво РДФ, болнични отпадъци, отпадъци от фармацевтични производства от трети страни извършват внос в България 534 броя фирми.\" Внасят боклука на света в красивата ни България и всичко това го дишаме, ядем и пием. Това е темата на бъдещето\", каза Нинова.    Според нея никой не знае данните за подобен внос от ЕС.   \"Питахме миналата седмица министъра на околната среда в парламента, той каза: \"Не знам\". Как не знаеш, бе\", недоумява Нинова.   \"Ще внесем законова забрана да се внасят боклуци от трети страни\", обяви Нинова. Тя уточни, че това ще се случи още в първия работен ден на парламента.    \"С Европа е по-сложно, защото имаме общи регламенти и трябва да ги съгласуваме с други европейски страни\", обясни лидерът на БСП.    Според Корнелия Нинова думата на 2019 г. е тревога. По думите й тази на 2020 г трябва да е смелост.    \"Мисля, че имаме нужда от смели хора, от отърсване на страха и апатията. Големият проблем на политическата ни система е апатията, страхът да си изразяваш мнението, страхът да правиш реформи\", каза още Корнелия Нинова.        ", "date": "2019.12.21", "title": "Корнелия Нинова: 736 319 тона боклуци от третия свят са внесени в България за последните 5 години!"}
{"url": "http://epicenter.bg/article/Borisov--Radev-se-darzhi-kato-prezident-na-chuzhda-darzhava--koyato-ima-vrazhdebno-otnoshenie-kam-Balgariya-/202157/2/0", "text": "Работа - това е думата на годината, заяви премиерът Бойко Борисов в предаването „Годината“ по Дарик радио.    Метрото в София се строи с пълна скорост, лотовете на „Хемус“ също, „Струма“ се строи на пълна скорост. За Европа - връзката със Сърбия на места се асфалтира. Огромната част се строи, финансирана, платена е. Фирмите си получиха парите, за да раздадат на работниците си коледните бонуси, каза министър-председателят.    Неслучайно всички кредитни агенции показват финансова стабилност, добави той.    Европейската комисия излезе и само преди месец мониторинговият механизъм падна, обяви премиерът и допълни, че на всички нива са казали - България изпълнява поставените критерии.    По темата за еврозоната и влизането на България в чакалнята ѝ Борисов обясни, че тази година са минали успешно стрестестовете на българските банки. „До края на април имаме надеждите, че това ще се случи.“    За завода на Фолксваген у нас, премиерът коментира, че още има надежда, че той може да дойде в България.    Цветанов си знае защо напусна, ние също знаем защо напусна - заради Апартаментгейт напусна, каза Борисов.    Той коментира и Балкански поток. „Балкански поток се нарича отдавна проекта, който ние разработихме с ЕК. Тогава кръстихме газовия хъб „Балкан“. През това време ние си направихме връзките с Турция и Румъния, сега правим тази със Сърбия.“    В момента това, което се изгражда са допълнителни мощности, които могат да доставят от всяка една точка газ, добави премиерът.    „Това са газови магистрали, които правят България стратегически газов хъб“, коментира той.    Във връзка с темата за НСО, Борисов заяви: „Румен Радев отиде един ден на работа с колело, наснима се хубаво. Ама то вали и дъжд, и сняг. Г-жа Радева с какво ще ходи - с рикша ли? И аз карам колело, и мотор... Аз съм готов от утре да тръгнем с колела - да ни се смеят всички. Готов съм и аз да стигна до край в популизма.“    И за 2020 г. според министър-председателя думата ще бъде \"работа\", както и \"отговорност\".    „Те са преплетени. Това е единственото важно нещо. Това, което човек направи можеш да го покажеш и аз винаги съм се ръководил от тази максима. Да оставям след себе си неща, които след това някои много десетилетия да се ползват“, обясни той.    Искате ли да не говорим за човека, който трябва да е обединител, а се държи като опозиционен лидер, коментира Борисов по адрес на Радев. Той е призван да бъде обединител на нацията, държи се като позиционен лидер, а всъщност е първият човек в държавата с най-голямата заплата, с най-големите привилегии, заяви премиерът.    „В същото време говори за собствената си държава като президент на чужда държава, която има враждебно отношение към България. Той като излезе в чужбина, там говори само добре, да, това е факт и външните наблюдатели го знаят. А като дойде тук, освен критика към правителството друго няма. Но той не е казал една дума срещу БСП, срещу ДПС, не е казал една дума срещу управлението на неговата партия, която го направи президент“, допълни още Борисов.    „ЕК излезе и само преди месец и нещо мониторинговия механизъм падна, така както бяхме обещали - в мандата на тази комисия. На всички нива са казали - България е изпълнила своите критерии. Нещо повече, преди няколко дни излезе статистиката на ЕК - за цяла година в България са влезли под 200 емигранти. А през шенгенска Гърция - 67 хиляди. А представете си България да има 67 хиляди мигранти“, обясни още премиерът.    Борисов подчерта, че само за това, което са направили всички трябва да кажат браво на правителството, на граничарите, на всички останали български воини, които са защитили суверенитета, защитили са си границите.    „Моята работа е работа. На другите им е празни приказки. Да приказват и критикуват. Моята баба беше селска жена, но казваше, намери си работа, кусур да намираш“, каза Борисов. По думите му досега никой не е казал какво е направил през това време, а само какъв кусур да намери на направеното от правителството.   \"Едно некадърно управление доведе до кризата с водата в Перник. Управлението на ВиК дружеството в града и това са хора, които вземат заплати. Това им е работата да следят цялата верига от язовира до чешмата\", каза премиерът относно водната криза в Перник.    \"Тук два дни се занимавам с това, заедно с министъра на икономиката, изпратили сме и техника. Искам да уверя хората от Боснек, че в момента машините, което правят е сондажи, сондираме да видим какви са надолу залежите и годна ли е питейната вода за пиене. Говори се, че индустрията получава вода, да тя получава, защото 5-6 000 души от Перник работят в тези заводи и те дават БВП, дават пари за пенсии. Има неща, които когато не се свършат на ниските нива се качват нагоре и хората страдат\", каза Борисов.    \"От днес няма да има празници ще се работи. Казал съм на хората, че на тези светли празници ще работят и ще получат допълнителни възнаграждения, защото ние трябва да делим питейната от промишлената вода и по най-бързият начин да осигурим на гражданите вода. Аз всеки ден се чувам с кмета, защото това е проблем на всеки един гражданин. Не само в България се случва, навсякъде се е случвало. В държавата има десетки ВиК и това им е единствената работа водоснабдяване и канализация. Затова се направиха толкова много проекти за пречиствателни станции, за канализационни системи. В София на 70% бяха на септични ями, тук всичко беше на без канализация, само преди 10 г. Тогава в София нямаше вода и канализация\", обясни още премиерът.    Борисов коментира и изказването на лидера на БСП Корнелия Нинова за внасянето на отпадъците в България.    \"Това, което знам - 97% от циментовите заводи харчат такива горива. Има европейски директиви, които уреждат тези въпроси, ние много внимателно ги спазваме. Ако някой някъде си позволи да направи различно от разрешеното в закона, той трябва да влезе в затвора и да получи своето наказание. И Радев и Нинова се държат като прясно родени бебета. Сякаш са се родили вчера и техните партии не са управлявали 20 г. след демокрацията. Аз като станах кмет, боклукът на София се хвърляше от дерето в Суходол, а другата част се балираше и складираше. Това беше решението на управляващите преди да се появи ГЕРБ. В момента се строят сепариращи инсталации. В София е най-модерният в Европа завод за битови отпадъци\", добави още Бойко Борисов.  ", "date": "2019.12.21", "title": "Борисов: Радев се държи като президент на чужда държава, която има враждебно отношение към България "}
{"url": "http://epicenter.bg/article/Neno-Dimov--Balgariya-e-neten-iznositel--a-ne-neten-vnositel-na-otpadatsi-/202158/2/0", "text": "\"Първото, което ще кажа за последната 2018 г. е, че България е нетен износител, а не нетен вносител на отпадъци. Количеството отпадъци, които България изнася, е по-голямо от количеството, които внася и то от порядъка на 10 пъти. През 2018 внесените отпадъци са 80 000 тона, а изнесените са малко над 800 000, така че България е нетен износител. Едни от най-опасните отпадъци, свързани с излезли от употреба пестициди, изцяло се изнасят и се изгарят в инсинератори в Швейцария, Франция, Белгия. Това не е вярно.\" Това каза министърът на околната среда и водите Нено Димов в интервю за предаването „Годината“ по Дарик в отговор на обвиненията на лидера на БСП Корнелия Нинова, че управляващите са превърнали България в сметището на света.    \"Има два вида отпадъци, които се внасят. Едните са горивата, които са произведени от отпадъци. Те подлежат на разрешителен режим. Нотификация се изисква от МОСВ, за да бъде разрешен вноса за тези видове горива, трябва да има инсталация, която да може да го изгаря. Основно в България, над 97% от горивата се изгарят в циментовата индустрия, това е икономически и екологичен въпрос. Някои емисионни фактори на тези отпадъци се отнасят до емисионните на газа. Тези предприятия през последните 6-7 години използват такъв тип гориво. През 2018 г. са използвани от ТЕЦ-ове, като доколкото знам ТЕЦ, който има издадено разрешително за изгаряне на отпадъци, е в Сливен\", обясни министърът на околната среда.    \"Другият поток отпадъци е от зеления списък, тоест свободно движещи се в Европа. Г-жа Нинова иска да го забрани - ще трябва да предоговори договорености в рамките на ЕС. Това, което сме направили след поредицата сигнали през изминалата 2018 г. Направихме промени в Наредба, която вече е качена за обществено обсъждане и веднага в началото на следващата година ще бъде приета\", добави още Димов.    \"Тя изисква 3 дни преди стартиране на отпадък, от така нареченият, зелен списък, съответната районна инспекция на територията, на която ще бъде доставен, да бъде предупредена. Ние ще се обърнем към Гранична полиция и митниците за контрол на входа. Вкарваме и една дефиниция какво означава отпадък, който подлежи на зелен списък, няма го на ниво ЕС, примесите трябва да бъдат по-малко от 10%. Ако примесите са повече от 10% това означава, че този отпадък използва либерален режим, за който няма право да използва\", каза още министър Нено Димов.  ", "date": "2019.12.21", "title": "Нено Димов: България е нетен износител, а не нетен вносител на отпадъци "}
{"url": "http://epicenter.bg/article/Sergey-Stanishev-/202159/2/0", "text": "\"Изпуснати шансове\" е думата на 2019 г. според президента на ПЕС Сергей Станишев. Той бе гост на предаването \"Годината\" на Дарик радио. За 2020 г. думата ще бъде \"подготовка\", защото всички ще се готвят за парламентарните избори, каза Сергей Станишев. Той посочи, че казва това, защото е реалист, но би искал думата на годината да бъде \"диалог\". Следващите редовни избори за парламент са през пролетта на 2021 г.   Станишев подчерта, че изтичащата година е била трудна за управление, трудна за ГЕРБ, но социалистическата партия не се възползва от пропуските на управляващите.   БСП доброволно се самоизолира и отдръпва от европейското политическо семейство на левицата, изтъква президентът на ПЕС. БСП все повече започва да прилича на популистка, на традиционалистка, консервативна, а не на лява партия, смята Станишев. Корнелия Нинова имаше много силен старт като лидер на БСП на президентските избори, но от този момент нататък губим избори, обърна внимание той. ГЕРБ беше в криза - с \"Апартаментгейт\", с отстраняването на Цветан Цветанов, но БСП пропусна тези шансове, добави той.   \"Всеки може да загуби избори, но не се прави системен анализ, не се анализират грешките, а се замитат под килима. В БСП върви една тревожна тенденция - като че ли се опитваме да имитираме ГЕРБ. Лидерът се извежда над партията - сега с промените в устава, предвиждащи пряк избор на председателя. Ако предлагаш като алтернатива на ГЕРБ нещо, което прилича на ГЕРБ, трудно ще успееш. Хората искат да видят нещо различно\", подчерта Станишев. Социалистическата партия няма как да спечели над ГЕРБ, да бъде алтернатива на ГЕРБ, ако прилича на ГЕРБ, категоричен е той. И обърна внимание на маниера да се взимат еднолични решения и да се налагат на партията.   Според Станишев има леко опростачване в БСП, а социалистическата партия винаги е била възприемана като интелигентната партия.   Президентът на ПЕС отговори и на въпроси, свързани с отпадането на мониторинга към България. Станишев посочи, че мониторингът е въведен от ЕК, която има правото самостоятелно да каже, че България е изпълнила ангажиментите.  \"Аз приветствах това решение за отпадане на механизма, защото той, първо, се поизчерпа. Второ, защото се използваше и се използва досега като някои държави като инструмент за дискриминация за България\", добави по темата Станишев.  В Европа социалистите загубихме битката за големите постове, но спечелихме тези за съдържанието на политиките, каза още президентът на ПЕС.  „Ако говорим за голямата картина, миналия декември бях много по-тревожен за бъдещето на социалдемокрацията в Европа, отколкото съм сега. Ако видите прогнозите тогава на социологически агенции и анализатори - те твърдяха, че социалистите в новия Европейски парламент ще бъдат около 100 - 105. Слава Богу, успяхме това да го избегнем. Просто имахме много ясно и добре разработена стратегия и тактика на кампанията и поведение, което доведе до много по-силен резултат. Сега имаме възможност да формираме много нови европейски политики, най-вече социални\", подчерта Сергей Станишев. И припомни, че през отиващата си 2019 г. социалистите са спечелили в Испания, Португалия, Финландия, Дания. „Сега има почти равенство по брой на премиерите между трите големи политически семейства в Европейския съвет. Като комисари ние имаме 9, ЕНП имат 10“, добави Станишев.           ", "date": "2019.12.21", "title": "Сергей Станишев: БСП все повече започва да прилича на популистка, а не на лява партия! (ВИДЕО)"}
{"url": "http://epicenter.bg/article/Tomislav-Donchev--Prokuraturata-tryabva-da-stoi-vstrani-ot-izpalnitelnata-vlast--SNIMKI--VIDEO-/202163/2/0", "text": "Думата на 2019 г. е „избор“, заяви заместник-министър председателят Томислав Дончев в „Годината“ по Дарик. Той каза, че тази година е била много турбулентна и му е трудно да обяви събитието, което е било най-важно. За 2020 година обаче, според него, дума на годината ще бъде „енергетика“.    Попитан дали ще участва в разговорите при президента в началото на следващата година за промените в Конституцията, Томислав Дончев заяви, че няма как изпълнителната власт да бъде встрани, но все още не се знае кой ще участва в тези дебати.    Относно темата за избор на нов главен прокурор, Томислав Дончев коментира, че е подозрително да има кандидат на правителството. „Според мен прокуратурата трябва да стои встрани от изпълнителната власт“, каза той.    Дончев заяви, че законопроектът за независимия прокурор, който да следи главния прокурор, е „едно предложение“. „Беше проява на решителност... В крайна сметка се инициира дискусия по темата,“ коментира вицепремиерът.    За бедственото положение в Перник, Дончев обяви, че се работи поне по две линии за осигураването на допълнителни количества вода. „Това е основната задача,“ увери той.    Това с НАП беше много сериозна криза и инцидент. Трябва да отделяме повече за киберсигурност, добави още Дончев.    Но най-тежкият възможен инцидент е данните да бъдат унищожени, посочи той. „Затова в тази надпревара държавата трябва да отделя повече спедства.“    „Отговорността е пряко свързана с вината“, коментира още Томислав Дончев.  ", "date": "2019.12.21", "title": "Томислав Дончев: Прокуратурата трябва да стои встрани от изпълнителната власт (ВИДЕО)"}
{"url": "http://epicenter.bg/article/Golyamoto-preselenie-za-praznitsite-zapochna--Hilyadi-tragvat-na-pat-/202136/3/0", "text": "Хиляди тръгват на път за празниците днес. Голямото преселение ще продължи до навечерието на Бъдни вечер и Рождество. Според \"Пътна полиция\" над 250 000 автомобила ще тръгнат по пътищата на страната. Очаква се интензивен трафик.    3600 полицаи ще следят за безопасността на движението. Властите ще използват цялата си техника. На терен са всички налични екипи, уточнява Канал 3.    Полицията ще следи за спазване на ограниченията за скоростта, за опасни маневри и агресивно поведение на водачите на пътя, за правоспособност, ще проверява за употреба на алкохол и упойващи вещества.    Трафикът ще бъде допълнително регулиран. За да не стават колони на „Хемус”, при тунел „Витиня” вече действа реверсивно движение. То ще бъде в сила днес и в понеделник.    От „Гранична полиция” съобщиха, че по всички пунктове са предприети мерки за обработване документите на пътуващите.    От АПИ призоваха тази сутрин шофьорите да се движат с повишено внимание и съобразена скорост на АМ \"Струма\" в района на Сандански и по пътя Благоевград – ГКПП „Кулата” заради гъста мъгла и намалена видимост.  ", "date": "2019.12.21", "title": "Голямото преселение за празниците започна: Хиляди тръгват на път "}
{"url": "http://epicenter.bg/article/Moskva-i-Kiev-podpisaha-protokol-za-prodalzhavane-na-gazoviya-tranzit-prez-Ukrayna-/202133/4/0", "text": "Москва и Киев се договориха за условията за продължаване на доставките на газ през Украйна, каза говорител на \"Газпром\" пред репортери, цитиран от РИА Новости и Агенция \"Фокус\".    \"Руската и украинската страна подписаха протокол от споразумение за продължаване на транзита на газ през територията на Украйна и уреждане на взаимните искания\", каза той. В същото време компанията не разкри подробности за новите газови споразумения.    Настоящият договор за транзита на синьо гориво през Украйна изтича в края на тази година. Москва и Киев обсъдиха възможността за удължаване на споразумението на двустранни срещи и преговори в тристранен формат с участието на Европейската комисия.    Преди това в четвъртък в Германия се проведе среща, в резултат на която вицепрезидентът на Европейската комисия Марош Шефчович обяви, че страните са постигнали „принципно споразумение“. Преговорите продължиха през целия ден в петък в Минск.  ", "date": "2019.12.21", "title": "Москва и Киев подписаха протокол за продължаване на газовия транзит през Украйна "}
{"url": "http://epicenter.bg/article/Boyan-Magdalinchev--Konstitutsiyata-ne-mozhe-da-se-promenya-chesto-i-protivorechivo-/202134/11/34", "text": "     По мое скромно мнение равносметката за ВСС за вече отиващата си 2019 г. е със знак плюс, положителна. Казвам го с убеденост, защото действително годината беше доста напрегната. Не казвам, че сме свършили абсолютно всички задачи. Затова и знакът ни е плюс с условието, че има още доста работа да се върши. Към този момент считам, че ВСС през цялата изминала година изпълни немалка част от своите задължения. Няма как да пропусна в този случай и нещо по-различно, което се случи тази година, а именно това беше изборът за нов главен прокурор. Само искам да подчертая, че този избор отне на практика някъде около 4 месеца, 4 месеца и половина от времето на ВСС. Като почна от 12 юли 2019 г., когато беше утвърден образец на кадрова справка за кандидатите за главен прокурор, и продължи чак до 14 ноември 2019 г., след връщането на предложението на ВСС от страна на президента на Републиката и неговото прегласуване. Този период беше съпроводен с много сериозно внимание, с напрежение. Мисля, че това беше изключително време, през които ние се справихме с това, което Конституцията и законът повеляват на ВСС. Затова казвам, че знакът за мен е положителен в дейността на ВСС през изминаващата 2019 г.         Абсолютно права сте. Такова усещане остана у журналистите, май такова усещане остана в обществото, аз смея да кажа, че такова беше и фактическото усещане в правото. Първо в самия ВСС, че възловият момент през годината в работата на съвета беше изборът на новия главен прокурор и в конкретния случай г-н Иван Гешев. Сега кои стоят зад позицията „за“ или „против“ избора на Иван Гешев, аз мисля, че няма, ако го тълкуваме в смисъла на протестите, които съпровождаха самия избор, или пък подкрепата за г-н Гешев. Общо взето, мисля, че медиите много добре отразихте това, което се случваше през цялото времетраене на избора. Имаше определени фактори, които бяха категорични, много активни, бих казал дори и агресивни срещу избора на г-н Гешев. Защото една немалка част от материалите, които се изнасяха тука, бяха много остри срещу кандидатурата на г-н Гешев. А друга част зад нея. Затова аз няма да ги изброявам поименно, защото те са много известни в обществото благодарение на медиите, които отразяваха целия процес по избора на новия главен прокурор.         Да, г-н Гешев на 18 декември встъпи в длъжност, стана в зала „Тържествена“ на Съдебната палата и с акта за встъпване на длъжност и от този момент започна да тече неговият 7-годишен мандат, който съответно ще изтече на същата дата след 7 години. Така както е разписано в Българската конституция. Какъв нов главен прокурор ще има България? Аз мисля, че има в лицето на г-н Гешев решителен човек, който е твърдо убеден и решен да спазва и да прилага законите, Конституцията и законите на страната. Искрено се надявам да бъде такъв, какъвто той демонстрира пред пленума на ВСС при неговото изслушване, а и според мен това, което той показа в позицията си на зам.-главен прокурор през последните година и половина- две. Мисля, че имаме решителен главен прокурор, който държи на позицията на спазването на закона. Как ще отговори на очакванията на обществото, все се надявам, никой не може да предполага с категоричност, но се надявам, че отговорът и на очакванията на обществото от дейността на новия главен прокурор ще бъдат положителни. Положителни с оглед справянето с престъпността и налагането на законността и закона в страната. Сега, препоръки към дейността на главния прокурор едва ли аз бих бил човекът, който може да му отправя, но дотолкова, доколкото вие поставяте въпроса към мен, бих могъл да отправя препоръка към него в смисъл и в най-малките населени места, и най-обикновеният човек да усети, че държавата стои зад обикновения човек и зад всеки един български гражданин и че законът ще се прилага еднакво по отношение на всички граждани. Без разлика от неговата позиция, неговото състояние или други възможности. Бих желал аз това да го отправя като препоръка към новия главен прокурор. В този смисъл го и казвам. Да се усети присъствието на държавата от всички, дори от най-обикновения човек в най-малкото и отдалечено населено място в нашата страна.         Малко въпросът е зададен странно. Необходимото ли е задаването на правна фигура на прокурор, контролиращ главния прокурор. Ами би следвало, ако така е зададен въпросът, да отговоря не, не трябва да има някой, който да контролира главния прокурор при изпълнение на неговите задължения. Ако говорим обаче от другата гледна точка, която битува в настоящия момент в обществото, а именно може ли да се осъществява извършването на действия за привличането на главния прокурор като обвиняем или за разследване при извършване на умишлени престъпления от негова страна, това е вече съвсем друг въпрос. И тук бих казал няма значение кой какъв е в държавата, всеки носи отговорност за извършените от него деяния, в това число престъпления от общ характер или умишлени престъпления от общ характер. Така че и Конституцията, и законът категорично го предвиждат и те не са разписали никъде, в нито един текст от тях да има субекти, по отношение на които законът да не е достъпен. Затова при наличието на такива евентуални дейния главният прокурор би следвало да носи наказателна отговорност, така както най-обикновеният човек и гражданин в държавата. Възможно ли е някой да разследва главния прокурор? Да, възможно е. Така както е предвидено за всички останали граждани на държавата, така и по отношение на главния прокурор трябва да има възможност за неговото разследване при извършване на умишлено престъпление от негова страна. Друг е въпросът дали разследването може да се извърши, когато се упражнява методическо ръководство по отношение на лицето, което извършва разследването. Това е всъщност деликатният въпрос и важният въпрос. Да се направят такива законодателни промени, че да може да има фигура, която да разследва, и той да не е нито подчинен, нито по отношение на него да може да се извършва методическо ръководство от страна на главния прокурор. Тогава едва ли бихме могли да казваме, че ако той е разследван, би било обективно. Затова казвам, че и в едната, и в другата посока трябва да има разследване, и да има създаден механизъм за това разследване, който да е независим при извършени престъпления, евентуално казвам, защото не трябва да гледаме на фигурата на главния прокурор като на лице, което непременно ще извърши престъпление. И трябва да има независим орган, който ще трябва да го прави това нещо.         По този въпрос аз ще започна малко по-отзад. Ако си спомняте за януари месец 2017 г., ЕК излезе с доклад, с който извърши цялостна оценка за напредъка на България, постигнат през 10-те години членство в ЕС чрез създаването на Механизма за сътрудничество и проверка. Въз основа на този доклад беше очертан много ясен път към прекратяването на действието на Механизма за сътрудничество и проверка, като тогава бяха посочени 17 ключови препоръки. Като Комисията още тогава подчерта, че ако България предприеме действия по изпълнение на тези 17 препоръки, това ще представлява достатъчно условие за прекратяване на действието на Механизма за сътрудничество и проверка. Разбира се, освен ако българската държава не направи нищо, което да доведе до обрат в напредъка на страната. Оттогава Комисията извърши две оценки за напредъка по изпълнението на тези препоръки в доклада от ноември 2017 г., когато за първи път Комисията заключи, че е постигнат значителен напредък от българската държава при изпълнение на препоръките. Въпреки че тогава тя още не беше успяла да отстрани някои от показателите, от тези 6 основни показателя, по които са дадени 17 препоръки, е изпълнено в задоволителна степен, тя, Комисията заяви, че са полагани усилия и решимост и такъв напредък в България би могъл да се постигне, за да се изпълнят препоръките по Механизма за сътрудничество и проверка от януари месец. През ноември месец 2018 г. ЕК в своя доклад стига до заключението, че наблюдението по първия, втория и шестия показател може да се счита за временно прекратено. По отношение на останалите три показателя, свързани с реформата в съдебната система и борбата с корупцията, прие Комисията, че са необходими още допълнителни усилия, за да се гарантира пълното изпълнение на прeпоръките от януарския доклад от 2017 г. А в последния доклад на ЕК от месец ноември 2018 г. Комисията констатира, че в България е постигнат значителен напредък при изпълнение на тези показатели и практически тогава се стигна до извода, че ако България продължава по този начин, фактически това ще бъде основание за прекратяване на Механизма за сътрудничество и проверка. И в ноемврийския доклад на ЕК от 2019 г. тя фактически прие, че са изпълнени всички тези показатели и това е основание да се препоръча на ЕП и на Съвета на Европа за изразяване на становище за прекратяване на мониторинга. Така че на този въпрос по този начин бих могъл да отговоря, че България според решението на ЕК е изпълнила препоръките, 17-те препоръки, които даде още в самото начало, януари месец 2017 г., поради което Механизмът за сътрудничество и проверка може да се счита за прекратен. Разбира се, в заключенията си Комисията, освен че отбелязва усилията, които са положени от българската държава, тя счита, че следва да се обособи национален механизъм, въз основа на който България чрез този механизъм ще може да продължи все по-прогресивно напред в реформата в съдебната система и борбата с корупцията и организираната престъпност. Вследствие на което Министерският съвет на Република България прие постановление № 240/ от 24 септември 2019 г., с което постановление, считано от момента на прекратяването на Механизма за сътрудничество и проверка се създава Национален механизъм за мониторинг за борба с корупцията и организираната престъпност, съдебната реформа, върховенството на закона. Като този Национален механизъм за мониторинг има за цел да се докладва пред обществеността по показателите по върховенството на закона, съдебната реформа, борбата с корупцията по високите етажи на властта и в по-общ план и борбата с организираната престъпност. За тази цел се създава Съвет за координация и сътрудничество, в който Съвет са включени изпълнителната власт и на доброволния принцип на участие в него органите на съдебната власт, като членове на Съвета според постановлението са председателят на Върховния касационен съд, председателят на Върховния административен съд, главният прокурор, главният инспектор към Инспектората на ВСС, председателят на Антикорупционната комисия, министърът на вътрешните работи, министърът на финансите. Съветът има двама съпредседатели според постановлението, а това са вицепремиерът, зам.-председателят с ресор правосъдие и представляващият ВСС, а министърът на правосъдието е зам.-председател. Разписани са в постановлението функциите и правомощията на Съвета и съответно неговите отговорности пред обществото. Участие в Съвета ще взима и неправителственият секретар с т.нар. Граждански съвет, в който влизат неправителствени организации, в това число пет съсловни организации и три от неправителствения сектор. Така че те присъстват на заседанието, имат право да се запознаят с документите, включени в дневния ред на заседанието, а така също впоследствие да се публикуват на интернет страницата на Министерския съвет, на ВСС и на Министерството на правосъдието всички доклади с обсъжданията и взетите решения за по-голяма отчетност пред обществеността. Това, казах още в самото начало, постановление би влязло в сила в момента, в който се прекрати механизмът за сътрудничество и проверка. Така че в национален план ще има такъв механизъм, който да продължава да контролира всички тези процеси, които бяха обект на наблюдение от страна на ЕК през изминалия вече 12-годишен период.         Да кажа - ниското доверие в съдебната система може би от ваша гледна точка и от гледна точка на медиите да е така. Но аз имам малко по-различни виждания за това нещо. Съдебната система някак си така е заложено в нейните функции, че тя не е призвана да доставя само позитивни моменти, а засяга и други интереси. По гражданските дела в 50% от случаите някои от страните, участвали в производството, са недоволни, а в някои случаи и повече. Другата страна в процеса, която е, тя вероятно изразява своята удовлетвореност. В наказателното правосъдие, общо взето, при една осъдителна присъда има 100% недоволни. Дори тогава, когато е постановена присъдата осъдителен, дори тогава въпреки всичко може да е недоволна другата страна, която счита, че наказанието не е достатъчно справедливо по отношение на потърпевшия от престъплението. Или тогава, когато не са присъдени достатъчно суми за обезщетение за имуществени и неимуществени вреди. Така че заложено в дейността на съдебната система е донякъде хората да са малко, как да кажа, по-критично настроени, да не е толкова позитивен резултатът за системата. Аз не съм убеден, че това, което излиза като информация, публична информация, че дейността на съдебната система е плод на непосредствени преки впечатления от лицата, които са имало контакт с нея. Преди две или три години си спомням, че имаше социологическо проучване, ако не ме лъже паметта, това беше някъде есента на 2016 или 2017 г., когато излезе информация, че само 2% от гражданите, които имат достъп, пряк достъп до правосъдието, имат категорична позиция за съдебната система. В останалите случаи отношението на тях към съдебната система е сформирано от познати, чули, разбрали, слухове се носят и т.н. Поради което, ако извадите такова проучване, ще видите, че непосредствените впечатления от дейността на органите на съдебната власт и специално в съдебната система са формирани по косвени пътища. А зад тези косвени пътища в някои случаи може да стоят и други интереси. И затова считам, че съдебната власт изпълнява своите функции, не казвам, че всичко при нас е перфектно, напротив, има си неща, които съдебната система трябва да коригира в своята дейност, но като цяло мисля, че резултатите биха били по-различни, ако имат непосредствени впечатления, ако се имат предвид коментарите на гражданите, които имат непосредствено впечатление от дейността на съдебната система. Дали политици оказват натиск? Ами определени кръгове имат интерес да интерпретират това нещо, че едва ли не в дейността на съдебната система се оказва влияние от определени политически сили. Аз мога да ви кажа, че един обикновен магистрат, да приемем съдия в провинцията едва ли някой би тръгнал да му оказва политически натиск. Няма как да му се окаже политически натиск, ако той си изпълнява съвсем добросъвестно своите служебни задължения. Така че не приемам като аргумент за такова политическо влияние. По-скоро може би там трябва да търсим причината, дали магистратът добросъвестно е свършил своята работа, така както изисква законът от него. Но това са съвсем други въпроси.         Много интересна ми е посоката на дебата, който предлага държавният глава. Ако досега беше темата за избора на главния прокурор, сега виждам, че има сериозно намигване и в друга посока. А именно разширяване на дебата към оценка на структурата и ефективността на ВСС. Искам да го изрека, но все си мисля, че предстои още един избор 2022, това е изборът на председателя на Върховния касационен съд, ако този състав на съвета продължи да съществува, той трябва да избира и председател на ВКС. А не знам дали това може да се разбира като оценка на структурата и ефективността на ВСС. По същество това означава промяна на модела на ВСС. Ако така разчитам думите на държавния глава. Което всъщност не знаем дали не трябва да има и друг орган, ако в тази посока вървят нещата, с оглед решението на Конституционния съд от 2002, че това може да бъде въздействие върху формата на държавното устройство и на държавното управление. Пак казвам, че в началото, досега всичко беше насочено към главния прокурор, а сега се разширява обхвата на вниманието и се насочва вече сериозно към дейността и ефективността на ВСС, освен модела на прокуратурата. Тоест и самата структура на съвета „за“ или „против“ този съвет или пък други промени, създаването вероятно на различни съдебни съвети по отношение на прокуратура и съд, което си е вече съвсем различно нещо от това, за което досега говорехме.         Системни проблеми в Конституцията аз не виждам, но така или иначе в последните години промените, които са свързвани, промените в Конституцията предимно са свързани със съдебната власт. Те започнаха от 2006 г. и продължиха, в това число и последните изменения, които са от 2015 г. Което означава, че донякъде, когато е приемана Конституцията, очевидно някои неща са й били заложени малко по-различно. В сега действащата Конституция е заложена според мен тотална независимост на съдебната власт, независимост от изпълнителната и законодателната власт. И на този възлов момент е подчинено и устройството и дейността на органите на съдебната власт, в това число ВСС и съответно прокуратурата и останалите съдебни органи, които са. Искрено се надявам, че промените, които се правеха през тези няколко изменения в Конституцията, са насочени към избягването на такива проблемни моменти, за които и държавният глава сочи. Същевременно обаче да не се окаже така, че някои промени, които са правени в недалечно време, да се окаже, че сега не са достатъчно добре отработени и някои стари модели да се окажат по-положителни. Имам предвид последните промени от 2015 г., основно се поставяше въпросът там за независимостта на съдийската колегия, тоест на съда от прокуратурата. Поради което ВСС беше разделен на две колегии, съдийска и прокурорска колегия. А сега като че ли доколкото четох и в доклада на Венецианската комисия, има малко по-други препоръки, по-радикални, както те ги наричат, а именно създаването на два различни висши съдебни съвета. А именно ВСС на съдиите и ВСС на прокурорите и следователите. А там отделно от това има и други препоръки на Венецианската комисия, макар и по другия проект, който първоначално беше предмет на обсъждане в обществото, а именно да има възможност и други представители, примерно когато говорим за избор на главен прокурор, извън прокурорите да издигат, да номинират кандидати за главен прокурор. И това беше структурата на ВСС допреди 2015 г. Там нямаше ограничения. Имаше възможност всеки един от членовете на ВСС да се включи и да предложи един или друг кандидат. Да не се окаже, че с промените от 2015 г. пък да не е направено сполучливо това нещо. А тогава се целеше с тях основно по-голяма независимост на съда от някакво въздействие, имам предвид в кадрово отношение или кадровото израстване на магистратите от едната и другата колегия сега, както са, от по-голяма независимост на съда. Един от моментите, от тия, които почнаха да се виждат, че в този си вид сега едва ли не само прокурорите могат да правят предложение за главен прокурор, пък съдиите не могат да правят предложение. А този механизъм, пак казвам, по новата Конституцията от 1991 г. до 2015 г. съществуваше, а ние направихме промяна. Така че не зная дали всички промени, които се правят, могат да бъдат толкова лесно отречени. Все пак Конституцията не може да се променя толкова често, и то примерно противоречиво. Веднъж тръгнеш в едната посока, след това се връщаш обратно. Което не е добро нито послание за стабилност в конституционния порядък, нито пък представлява добро решение за обществото на основните проблеми, които са в държавата.         За 2020 г. няма предварително заложени такива неща, каквито се случиха през 2019 г., в смисъл един по-значим избор. Но така или иначе предстоят доста сериозни въпроси, които трябва да се приемат от ВСС. Вероятно и прокуратурата ще продължи да се преструктурира в посоката, в която се извърши досега през 2019 г. А именно закриването на районни прокуратури, преобразуването на тяхно място на териториални поделения. В съдийската колегия нещата вървят малко по-бавно в тази посока, но трябва да се усеща, че някакви промени следва да се правят и там. Но там пък се изчаква приключването на един проект за единната информационна система, където е включен и анализ за съдебните карти и евентуалното им преструктуриране. Да видим какви ще бъдат там резултатите. Там е предвидена и възможност за пилотно внедряване на преструктурирането в няколко съдилища, да видим накъде ще вървят нещата и как биха били възприети. Така че това може би ще бъде по-силният акцент, евентуално с промяна в съдебната карта на съдилищата и прокуратурите. Иначе другите, така да го кажем, ежедневни неща от страна на ВСС, другите функции, дисциплинарните функции, които се извършват, така че това не мога да очертая като по-същественото, което би могло да се очаква през 2020 г.         Благодаря много, аз също пожелавам на вас и на вашите радиослушатели едни весели коледни празници, здрава и успешна 2020 г.     ", "date": "2019.12.21", "title": "Боян Магдалинчев: Конституцията не може да се променя често и противоречиво "}
{"url": "http://epicenter.bg/article/2019-a--Geopoliticheskite-razmestvaniya-prez-godinata-/202137/11/33", "text": "  От Сирия до Украйна, от Афганистан до Африка, тектоничните плочи на геополитиката продължиха да се разместват през 2019 г. година, заплашвайки демократичните ценности, западните институции, съюзническите организации, които вдъхновяваха миналите 70 години след края на Втората световна война. Трусовете се усещаха още през 2018 г., а 2019 г. ни показа как епицентърът на земетресението се мести безпрепятствено от една точка на планетата към друга.        Годината започна с началото на смъртта на един договор - символ на Студената война. Съединените щати обявиха, че се оттеглят от Договора за ликвидиране на ракетите със среден и малък обсег, подписан от Михаил Горбачов и Роналд Рейгън.    „Докато ние следвахме буква по буква договора, Русия непрекъснато го нарушаваше. Ето защо обявявам, че Съединените щати официално се оттеглят от Договора за ликвидиране на ракети със среден обсег. Може би….Ние нямахме избор. Вероятно ще можем да договорим друго споразумение, към което да се присъединят Китай и други“, заяви американският президент Доналд Тръмп.    За руския му колега Владимир Путин причината за разваляне на договора се крие в Азия, а не в Москва:    „За всички е ясно, че първопричината за излизането на Съединените щати от договора не е Русия и някакви мистични нарушения. Азия е първопричината“.    Сега единствената пречка към ново ядрено въоръжаване се нарича договора Нов старт, който обаче, изтича след 1 година. Дори преди края на неговото действие състезанието започна.     „Създадохме и друго оръжие, което никой в света не притежава. Това е ракетен комплекс, който лети не по балистична, а по плоска траектория, но със свръхзвукова скорост. Такива оръжия няма никой“, похвали се Владимир Путин, а в рамките на 4 месеца след развалянето на споразумението през афгуст, Съединените щати извършиха 4 изпитания на балистични ракети, забранени преди това.    А Китай отказа да влиза в каквито и да е споразумения за разоръжаване. Геополитическият пейзаж се променя и заплашва политическия и икономически ред, за чието създаване Съединените щати работеха толкова усилено, а всичко това е в полза на две други сили - Китай и Русия.        Трусовете само леко разклатиха Китай, но не и достатъчно, за да разместят напълно азиатската тектонична плоча. На 1 октомври танкове, хиляди военнослужещи, ядрени ракети преминаха през центъра на Пекин за 70-годишнината от идването на власт на комунистическия режим. Президентът Си Цзинпин:    „Днес социалистически Китай е непоклатим като скала в изтока. Няма сила, която да разтърси статута на нашата велика нация или да спре Китай по пътя напред“.    В същото време търговската война със Съединените щати сви китайския икономически растеж до най-ниската му точка от 3 десетилетия. Двете най-големи икономики в света не излязоха от горчивия цикъл на търговската война. Наложиха си взаимно мита за стоки на стойност стотици милиарди долари.    „Дълги години Китай източва стотици милиарди долари от нас годишно. Ние построихме Китай отново. Време е това да се промени. Ако не искат да търгуват с нас повече, аз съм съгласен, ще ни спести много пари“, заяви Доналд Тръмп.    Цяла година Пекин и Вашингтон водят преговори за решаване на търговските спорове, в последния месец на 2019-та сключиха предварителна сделка, но най-трънливите въпроси останаха без отговор.    Нищо не разколеба Си Цзинпин. С пропаганда и цензура той превръща външния натиск във вътрешнополитическа сила, а „китайската мечта“ остава все така силна. И все пак 2019-та показа, че тенорът на китайските външнополитически отношения се променя. През март Европейският съюз обяви Китай за „системен съперник.    През юли Вашингтон демонизира китайския телеком „Хуавей“, а мюсюлмански лидери от Имран Хан на Пакистан до принц Мохамед бин Салман на Саудитска Арабия жадуват за китайски инвестиции. През ноември Си Цзинпин пи вино с френския президент Еманюел Макрон в Шанхай, преди да подпише двустранни сделки на стойност 15 милиарда долара. Танковете и ракетите са мощ, но истинската власт и съдба на Китай се крие зад капитализма в комунистически Китай.    В третата си година като президент на Съединените щати Доналд Тръмп физически влезе на територията на Северна Корея на среща на върха с Ким Чен-ун. Неговите три стъпки на демаркационната линия между двете Кореи биха били немислими до преди няколко години. Обяви извънредно национално положение на американската граница с Мексико, призна спорните Голански възвишения за суверенна част от Израел.    За всеки от предишните обитатели на Белия дом дори едно от тези събития, безпрецедентни и исторически, би предопределило президентското му наследство. Но най-непредвидимият американски държавен глава не спря до тук. Тръмп използва властта си, за да отменя регулации, да намали корпоративните данъци и да увеличи разходите за отбрана. Радва се на икономика с рекордно ниска безработица и продължи напълно дисциплинирано да преобразява федералните съдилища, като използва контролирания от републиканците Сенат да назначава консервативни съдии, които ще тълкуват законите за едно поколение напред. Тръмп отново размести тектоничните плочи и извади Съединените щати от още едно ключово споразумение, което би оформило бъдещата световна икономика.    „Изтеглих Съединените щати от ужасното, едностранчиво Парижко споразумение. Това беше пълно бедствие за нашата страна. Парижкото споразумение щеше да е гигантско прехвърляне на богатство от Америка към чужди държави, които са отговорни за замърсяването на планетата“, обяви американският лидер.        Годината все пак не беше лека - започна с доклада на специалния прокурор Робърт Мълър за намеса на Русия в президентските избори през 2016 година. Тръмп обяви, че докладът го оневинява, а руската намеса стана повод за шеги. На среща с Владимир Путин в рамките на срещата на Г-20 в Осака той шеговито се обърна към Путин с призив да не се меси в американските избори, а руският президент превърна темата в истински фарс с брутална шега в отговор на въпрос на американски журналист дали ще продължава да се меси:    „Ще ви кажа една тайна …. Да, задължително ще се месим. За да ви развеселя окончателно всички там. Само не казвайте на никого, нали?“      И точно в деня, в който Робърт Мълър даваше показания в Капитолия, Доналд Тръмп разговаря по телефона с друг чуждестранен лидер - Володимир Зеленски. Така първата половина на 2019 руската намеса в Съединените щати предизвикваше трусове, а втората беше доминирана от Украйна. Председателят на долната камара на Конгреса - Нанси Пелоси:        Така Доналд Тръмп стана третият президент в историята, който беше подложен на импийчмънт от долната камара. Обвиненията - злоупотреба с власт, след като е поискал от Зеленски да започне разследване в Украйна срещу сина на Джо Байдън - един от фаворитите за президентска номинация за 2020, поставил е това като условие срещу отпускането на 391 милиона долара военна помощ за страната, второто обвинение е за възпрепятстване на разследването на Конгреса. 2020 г ще започне с вот в Сената, който най-вероятно ще оправдае Тръмп, но епицентърът на този трус ще е дълбок и ще отеква до ноември следващата година, когато Доналд Тръмп ще се бори за втори мандат.        Треперенето на геополитическия баланс се усети и с решението на Доналд Тръмп да изтегли по-рано американските войски от Сирия и да изостави кюрдските си съюзници:    „Нека някой друг да се бие за тази окървавена територия от пясък“.    Това незабавно беше отиграно в полза на Русия, Турция, Иран и Сирия, а Москва се утвърди като най-мощния играч в Близкия Изток.    „Сирия трябва да бъде освободена от незаконното чуждо присъствие. Дългосрочната стабилизация може да бъде постигната по мое мнение чрез спазване суверенитета и териториалната цялост на Сирия“, каза Путин.    След 6-часова среща в лятната резиденция в Сочи Владимир Путин и турският президент Реджеп Ердоган разчертаха зоните на влияние в Сирия в техен интерес. В североизточна Сирия беше създадена зона за сигурност, охраняване от съвместни руско-турски патрули. Геополитическата промяна стана ясна и с домакинството на Русия на първата по рода си среща на върха на Африка. Владимир Путин прие 40 африкански лидери с идеята да стъпи и на черния континент като велика сила.    Дори Доналд Тръмп призова Русия да се върне в редиците на Г-8, откъдето беше изгонена заради анексирането на Крим:    „Мисля, че е редно Русия да е вътре и да стане Г-8, защото много от нещата, за които говорим са свързани с Русия“.        Другият епицентър на трусовете беше Персийския заливт - Техеран и Вашингтон на няколко пъти бяха на ръба на война след залавяне на ирански петролни танкери, обстрелване на американски дрон. А Владимир Путин посети Саудитска Арабия за първи път от десетки години. Атаката срещу саудитските петролни полена, които не предизвикаха мощен отговор от Вашингтон, все по-острите критики на американския Конгрес след убийството на саудитския журналист Джамал Хашоги през 2018-та, отвориха вратите на Путин за саудитското кралство.    От 2014-та насам Москва и Рияд ставата все по-близки на двустранно ниво, постигнаха споразумение за намаляване на производството на петрол. На 15-ото ежегодно издание на дискусионния клуб Валдай Путин обяви как вижда света - Западът е в упадък, обединена Америка е изключена, а ние сме в зората на нова ера, в която на върха са Русия, Китай и Индия:    „Днес пред нас има две крайности, два възможни сценария за по нататъшния ход на събитията. Първият - прераждане на универсалния модел на глобализацията, превръщането й в карикатура на самата себе си, когато общите международни правила са подменени със закони, административни и съдебни механизми на една държава, както постъпват в момента Съединените щати - разпространяват своята юрисдикция в цял свят. Такъв модел не само противоречи на логиката на нормалните междудържавни отношения, но най-вече не отговаря на предизвикателствата на бъдещето. И вторият сценарий е за фрагментация на глобалното икономическо пространство - това е път на безкрайни конфликти, търговски войни, а може би и не само търговски, говоря за битка без правила, всеки срещу всеки“.        Дори френският президент Еманюел Макрон запя в тона на новия ред и обяви, че НАТО е в мозъчна смърт. На срещата на върха на НАТО в Лондон по повод 70-тата годишнина от създаването на пакта, той защити думите си:    „Знаех, че изявленията ми ще предизвикат реакции и ще разтърсят малко много хора. Но все пак стоя зад тях. На масата нямаме определение за тероризъм. Като погледна Турция - те се бият сега срещу тези, които се биха с нас, рамо до рамо срещу Ислямска държава, а преди това бяха заедно с лидерите на Ислямска държава. Това е проблем със стратегията. Предизвикваме дискусия за това колко плащаме за НАТО и нямаме ясна дискусия за стратегията“.    Когато Еманюел Макрон беше избран за президент през 2017 г., той отпразнува победата не под звуците на Марсилезата, а на фона на Одата на радостта - химна на Европейския съюз. В средата на мандата той използва вакуума с предстоящото оттегляне на германския канцлер Ангела Меркел и се утвърди като лидерът на Континента. И докато Великобритания търси вратата на Брекзит, Макрон се намеси във почти всеки международен проблем - климата, глобалната търговия, санкциите срещу Иран, съперничеството с Китай и руската агресия. Стана инициатор на първата от три години среща на Нормандската четворка за Украйна.    Трусовете на 2019 г. дадоха повод на руския президент Владимир Путин да направи обобщение, което беше посрещнато с остра реакция.    „Така наречената либерална идея, според мен, просто умря окончателно. Западните ни партньори признават, че някои елементи от нея са просто нереалистични - мултикултурализма и така нататък. Когато започна проблема с миграцията, мнозина признаха, че да, за съжаление, това не работи и трябва да си спомним за интересите на местното население. Трябва да разберем, че има нужда да мислим за хората, които са в трудна ситуация по ред политически причини в своята държава“.    Години по-рано - след падането на комунизма, Франсис Фукуяма обяви краят на историята, господството на либерализма с еднополюсния свят, доминиран от Съединените щати. Може би, подобно на Фукуяма, Путин може да не се окаже прав.   Геополитическите земетресения на 2019 г. меняха епицентъра си буквално за часове, не бяха достатъчно силни, за да разтърсят света из основи, но със сигурност ще продължават да разместват тектоничните плочи и през 2020 г.  ", "date": "2019.12.21", "title": "2019-а: Геополитическите размествания през годината "}
{"url": "http://epicenter.bg/article/Sanktsiite-na-SASht-sreshtu--Severen-potok-2--i--Turski-potok--vlyazoha-v-sila-/202132/7/96", "text": "Санкциите срещу „Северен поток-2“ и „Турски поток“, предвидени във военния бюджет за 2020 г., подписан от президента на САЩ Доналд Тръмп, влязоха в сила. Това се посочва в съобщение, публикувано от Министерството на финансите на САЩ, предават ТАСС и Агенция \"Фокус\".    „След като президентът подписа военния бюджет на 20 декември 2019 г., разпоредбите на раздел 7503 (където са изброени санкциите) влизат в сила незабавно“, се посочва в документа.    Според ведомството, за да се съблюдава режимът на американските санкции „страните, които умишлено са продавали, давали под наем или са предоставяли съдове, участващи с полагането на тръбите на дълбочина от 100 фута (30,4 м.) или повече в рамките на строителството на газопроводите „Северен поток-2“ и „Турски поток“ трябва да направят така, че тези съдове веднага да прекратят строителните дейности“.    В същото време са възможни „обосновани изключения“, свързани с обезпечаване на сигурността на самия газопровод, екипажа на съдовете и други лица, както и действия за предотвратяване на „вреди върху околната среда или други значителни щети“.  ", "date": "2019.12.21", "title": "Санкциите на САЩ срещу „Северен поток-2“ и „Турски поток“ влязоха в сила "}
{"url": "http://epicenter.bg/article/Moskva--Berlin-i-Bryuksel-osadiha-amerikanskite-sanktsii-za-gazoprovodite-/202143/7/0", "text": "Руското министерство на външните работи реагира на наложените от Съединените щати санкции срещу газовите проекти \"Северен поток - 2\" и \"Турски поток\". Говорителят на ведомството Мария Захарова обяви, че Съединените щати не издържат на световната конкуренция, предаде БНР.  Във Фейсбук тя написа, че държава с дълг от 22 трилиона долара пречи на другите да развиват своите икономики.    Реакция имаше и на правителството на Германия. Заместник-говорителят на федералното канцлерство Улрике Демер заяви, че Берлин със съжаление приема фактът, че президентът Доналд Тръмп подписа закона, с който се налагат санкции срещу руските газови проекти в Европа.    Против санкциите се обявиха и от Брюксел. Европейският съюз принципно е против налагане на санкции срещу европейски компании, извършващи законна дейност, заяви говорител на Еврокомисията и поясни, че в момента се извършва оценка на ефекта от наложените мерки.    От министерството на финансите на Съединените щати поясниха, че санкциите влизат в сила незабавно. Те предвиждат замразяване на активи и отмяна на американски визи за компании, свързани с изграждането на двата газопровода.  ", "date": "2019.12.21", "title": "Москва, Берлин и Брюксел осъдиха американските санкции за газопроводите "}
{"url": "http://epicenter.bg/article/Misis-Baba-Vselena-pusna-sobstvena-kozmetichna-liniya-sas-zlato/202169/10/0", "text": "Носителката на титлата Мисис Баба Вселена 2016 представи собствената си козметична линия на стилно бутиково събитие, на което присъстваха звезди, приятели на Дони и официални гости. Съпругът на Дони, кметът на Стрелча, Стойно Чачов, неотлъчно бе до любимата си.   „ .” – сподели Дони Чачова по време на представянето.   Първата линия Pure Gold продукти са подходящи за всеки тип кожа. Дневен, нощен и крем за около-очен контур правят кожата свежа, изравняват тена и изглаждат фините бръчици, причинени от влиянието на околната среда, стреса и преумората.   Натуралното българско, розово масло и розова вода в комбинация с мощното противовъзпалително и упокояващо действие с дълготрайна  защита на чистото злато подпомагат клетъчното обновяване и укрепват съединителната тъкан, подхранват в дълбочина и подмладяват кожата.   Дони Козметикс са без парабени,  не съдържат оцветители и аромати, за да не дразнят чувствителната кожа.   Ексклузивното събитие уважиха певицата Нелина, топ-моделът Ива Атанасова, бизнес-дамите Марина Вълканова и Биляна Тончева, дизайнерката Мира Бъчварова, топ-гримьорът Борислав Соколов – Мис Бони, носителката на титлата Мисис Баба – Капка Амзина, в компанията на партньора си Явор Цаков и много други.   Младата поп-звезда Дара Екимова поздрави гостите с класиката „Една българска роза”, а върху гостите се изсипа дъжд от розови листенца, благодарение на ефирна танцьорка на въздушна коприна.   Дони Чачова представи партньорите си Николай Видолов от Нейчъръл Гардън, който произвежда козметичната линия, Десислава Бошнакова и Ива Екимова. Трите дами благодариха на дъщерите си – Руслана, Евелин и Дара.   Гости и присъстващи се насладиха на изкусителните вина на Katarzyna estate и сладката съблазън на Сладкарници Неделя. Дони, Ива и Деси бяха облечени в тематичните цветове на Дони Козметкс – златно, розово и бяло, благодарение на Бутик Резерве, а Евент Декор Диаманти превърнаха пространството на Ред Панда Студио в истинска феерия от рози.     Дони Козметикс ще се продава предимно  он-лайн, а за най-нетърпеливите във ФБ магазина на марката.", "date": "2019.12.21", "title": "Мисис Баба Вселена пусна собствена козметична линия със злато"}
{"url": "http://epicenter.bg/article/Vremenno-e-spryana-rabotata-po--quot-Severen-potok-2-quot--zaradi-amerikanskite-sanktsii/202148/7/0", "text": "Швейцарската фирма \"Олсийз\" (Allseas) - подизпълнител на проекта \"Северен поток - 2\", временно е спряла работа по газопровода, докато не получи разяснения във връзка със санкциите, наложени от САЩ, предаде ТАСС, цитирана от БНР.  \"Олсийз\" преустанови прокарването на тръбопровода до получаване на разяснения от юридическо, техническо и екологическо естество\", се казва в съобщение на компанията оператор по проекта \"Норд стрийм 2\".    \"Приключването на проекта е важно за сигурността на доставките на горива в Европа. Ние ще работим съвместно с компаниите, участващи в проекта, върху приключването му в най-кратък срок\", уверява фирмата.    Законът за санкции срещу проектите за газопроводи \"Северен поток - 2\" и \"Турски поток\" дава на президента на САЩ Доналд Тръмп 60 дни, за да наложи санкции на корабите, които полагат тръбите и на чуждестранните лица, които ги подпомагат, отбелязва ДПА.    Правителството на Германия изрази днес съжаление във връзка с влизането в сила на американските санкции срещу газопроводите и смята, че те представляват намеса в европейските работи, предаде ТАСС. Координаторът на трансатлантическото сътрудничество към правителството в Берлин Петер Байер заяви, че федералното правителство няма да предприеме ответни мерки след санкциите на САЩ, посочва ДПА.    Ролф Мютцених, който оглавява групата на Германската социалдемократическа партия в Бундестага, разкритикува санкциите като \"шантажистки методи\" на Вашингтон.    \"За Тръмп ЕС и Германия явно не са партньори, а васали, които плащат данък\", заявява той в интервю за ДПА. Според германския парламентарист действията на американския президент, одобрил санкциите, са нова стъпка, която ще влоши трансатлантическите отношения.    Говорител на ЕК разкритикува днес американските санкции срещу компаниите, участващи в изграждането на \"Северен поток-2\", предаде \"Франс прес\". Той заяви, че ЕС по принцип е против налагането на санкции на европейски предприятия, извършващи законна дейност.  ", "date": "2019.12.21", "title": "Временно е спряна работата по \"Северен поток-2\" заради американските санкции"}
{"url": "http://epicenter.bg/article/Mariya-Zaharova--Skoro-SASht-shte-poiskat-i-da-sprem-da-dishame--/202155/7/97", "text": "САЩ забраняват на ред страни да развиват реалния сектор от икономиката и скоро може би ще поискат от тях \"да спрат да дишат\". Така говорителката на руското външно министерство Мария Захарова коментира влизането в сила на санкциите срещу проектите за газопроводи \"Северен поток-2\" и \"Турски поток\", предават ТАСС и БТА.  \"Една държава с държавен дълг от 22 трилиона долара забранява на кредитоспособни страни да развиват реалния сектор от своята икономика\", написа днес Захарова във Фейсбук.    \"Американската идеология за живот назаем не издържа световната конкуренция и финансовото министерство на САЩ редовно го потвърждава, издавайки нова \"заповед за икономически арест.\" Скоро ще настоят незабавно да спрем да дишаме. И мнозина дори ще изпълнят това искане\", добави тя.    Сенатът на САЩ одобри във вторник бюджета за отбрана за 2020 финансова година, приет на 11 декември от Камарата на представителите. Документът задължава администрацията да наложи санкции във връзка с руските газопроводи \"Северен поток-2\" и \"Турски поток\".    Според текста двата газопровода ще направят Европа зависима от руския газ и ще застрашат националната сигурност на САЩ. В петък законът бе подписан от президента Тръмп и влезе в сила.", "date": "2019.12.21", "title": "Мария Захарова: Скоро САЩ ще поискат и да спрем да дишаме! "}
{"url": "http://epicenter.bg/article/Feysbuk-e-osuetila-dve-operatsii-za-manipulirane-na-obshtestvenoto-mnenie-/202160/7/0", "text": "Компанията Facebook съобщи, че е осуетила две операции с цел манипулиране на общественото мнение, разбивайки по-специално мрежа, управлявана от територията на Виетнам и САЩ, която изпращала до американците послания в подкрепа на президента Доналд Тръмп, предават БТА и Нова тв.    Интернет гигантът е заличил над 600 акаунта във Facebook и Instagram.    В тези страници, групи и профили са били споделяни главно текстове на медийната групировка \"Епок таймс\", свързана с духовното движение Фалун Гонг, забранено в Китай и на Би Ел - американска пропрезидентски настроена медия.    Лицата, замесени в тази кампания, са използвали фалшиви профили, за да управляват своите страници и групи, да разпространяват постове автоматично и да пренасочват потребителите към други сайтове, уточни Натаниъл Глайкър, ръководител на политиките за киберсигурност на Facebook.    В някои профили били качени и снимки, генерирани от изкуствен интелект, с цел извършителите да се представят за американци. Те споделяли текстове, изображения и монтажи на теми, свързани с политиката на САЩ, процедурата за импийчмънт на Доналд Тръмп, религията, търговията и семейните ценности.    Другата операция, прекратена от Facebook, е била ръководена от територията на Грузия и насочена към жителите на тази кавказка страна, разтърсвана през последните седмици от тежка политическа криза.    През октомври социалната мрежа заяви, че е блокирала 4 операции за манипулиране на общественото мнение, осъществявани от групи, подкрепяни от Иран и Русия, както и друга дезинформационна операция, водена от руска територия в ред африкански държави.  ", "date": "2019.12.21", "title": "Фейсбук е осуетила две операции за манипулиране на общественото мнение "}
{"url": "http://epicenter.bg/article/Gazprom-shte-plati-na-Ukrayna-2-9-miliarda-dolara-/202161/7/0", "text": "Руският газов гигант Газпром обяви днес, че е приел да плати 2,9 милиарда долара на украинската газова компания Нафтогаз, за да се сложи край на дълги съдебни спорове в международни съдилища, предават АФП и БТА.    Москва и Киев постигнаха тази седмица споразумение за удължаването на транзита на руски газ за Европа.    По силата на това споразумение президентът на Газпром Алексей Милер, цитиран от руските агенции, обяви, че неговата група е приела да плати глобата от 2,6 милиарда долара (2,9 милиарда долара с натрупаните лихви), наложена от Стокхолмския арбитражен съд през февруари 2018 година. Именно тя тровеше отношенията между двете компании, припомня Франс прес.    Украйна и Русия трябва да оформят всички постигнати договорености, които са свързани с транзита на руски газ и урегулирането на взаимните претенции, до 29 декември. Това каза днес на брифинг в Киев изпълнителният директор на Нафтогаз Юрий Витренко, цитиран от ТАСС.  ", "date": "2019.12.21", "title": "Газпром ще плати на Украйна 2,9 милиарда долара "}
{"url": "http://epicenter.bg/article/Sergey-Lavrov-e-poluchil-pismo-ot-Donald-Tramp-s-gotovnost-za-prodalzhavane-na-dialoga-/202162/7/0", "text": "Руският външен министър Сергей Лавров заяви, че президентът на САЩ Доналд Тръмп му е изпратил писмо, в което е изразил готовността си да продължи диалога по проблемите в двустранните отношения, предават TACC и Агенция \"Фокус\".    \"Президентът Тръмп изпрати кратко писмо, в което казва, че сме готови да продължим да търсим начини за преодоляване на проблемите в отношенията си\", каза той в интервю за програмата \"Голямата игра\", фрагмент от която беше показан по Първи канал на руската обществена телевизия.    На 10 декември, по покана на американската страна, Лавров направи работно посещение в САЩ. Във Вашингтон той проведе разговори с държавния секретар на САЩ Майк Помпео. Лавров също беше приет от Тръмп в Белия дом.    Според информацията на официалния представител на руското външно министерство Мария Захарова, те са обсъдили по-конкретно проблемите в Афганистан и ситуацията в Сирия, сигурността, разоръжаването и стратегическата стабилност.  ", "date": "2019.12.21", "title": "Сергей Лавров е получил писмо от Доналд Тръмп с готовност за продължаване на диалога "}
{"url": "http://epicenter.bg/article/Za-parvi-pat-ot-1803-godina--V--Notr-dam--nyama-da-ima-rozhdestvenska-liturgiya-/202165/7/0", "text": "За пръв път от 1803 г. в парижката катедрала \"Нотр дам\" няма да бъде отслужена рождественска литургия. Осем месеца след пожара от 15 април огромен строителен кран, надвесен над храма, изчаква момента да махне скелето, което застрашава конструкцията, предават Нова тв и БТА.    Кранът ще извърши най-деликатната операция от всички, целящи да гарантират сигурността на обекта - истинска херкулесова задача. Акцията се очаква да започне в началото на февруари. Предстои да бъдат демонтирани една по една 10 000 тръби - общо 250 тона метал, споени и заварени от априлския пожар.    Работа за месеци, изискваща предварителна подготовка, тъй като е твърде сложна. Деформираното и вече крехко скеле - гигантска паяжина в небето, застрашава свода и равновесието на катедралата.    \"Нотр дам\" - бижу на готическото изкуство, е в състояние на \"абсолютна спешност\", изискващо незабавна помощ.    За да се изпълни пожеланието на президента Еманюел Макрон храмът да бъде възстановен за пет години, строителите няма да имат новогодишна ваканция. Редица дейности текат и в момента, при все че други са прекъснати, съобщи специалният представител на президента Макрон за реконструкцията генерал Жан-Луи Жоржлен.    Пожарът в \"Нотр дам\" предизвика мощна вълна от съпричастие във Франция и по целия свят - досега са потвърдени дарения и обещания за дарения в размер на 922 милиона евро, добавя АФП.  ", "date": "2019.12.21", "title": "За първи път от 1803 година: В „Нотр дам” няма да има рождественска литургия "}
{"url": "http://epicenter.bg/article/Standartat-na-zhivot-v-Sarbiya-e-s-30--po-nisak-ot-tozi-v-Balgariya-/202173/7/51", "text": "Стандартът на живот в Сърбия, измерен в съответствие с БВП на глава от населението е с 30% по-нисък от този в България, с 60% по-нисък от Румъния и с 80% от Унгария.    Тези три страни са постигнали общ икономически ръст от 35% от 2010 г. насам, докато за Сърбия ръстът е само 20%, заяви председателят на фискалния съвет Павле Петрович.    В интервю за „Business Magazine” той увери, че Сърбия има потенциал за икономически растеж от 5% годишно, което би помогнало за намаляване на разликата с тези държави от Централна и Източна Европа (ЦИЕ), но че „едва успява да достигне до 3,5%“.    „Вярно е, че Сърбия има ръст на БВП от 4,8% през третото тримесечие и е на второ място след Унгария по бърз растеж в Централна и Източна Европа, но през първата половина на годината беше начело заедно с Албания и Босна и Херцеговина”, каза Петрович.    Той добави, че „обществеността е слабо информирана“, че ускоряването на икономическия растеж през втората половина на 2019 г. се дължи предимно на изграждането на газопровода „Турски поток“ и съответно на 35% ръст в строителството.    Всички останали сектори на икономиката, според него, поддържат подобен растеж, както през първата половина на годината. Това означава, че когато по-голямата част от строителните дейности по тръбопроводите приключи, до края на 2019 г. икономическият растеж на Сърбия вероятно ще се върне към обичайната си тенденция от максимум 3,5% годишно.     ", "date": "2019.12.21", "title": "Стандартът на живот в Сърбия е с 30% по-нисък от този в България "}
{"url": "http://epicenter.bg/article/Iliyana-Yotova--Za-Balgariya-2019-a-beshe-porednata-izgubena-godina-/202145/11/34", "text": "         За съжаление 2019 г. бе поредната изгубена година. Година, в която можехме като общество, като институции, да проведем по-сериозен разговор помежду си за това какво трябва да правим занапред, за да наредим България сред първата десетка на развити държави в ЕС. Трябва да върнем увереността на българските граждани за това, че е важно да бъдем общество, а не поданици на една територия. Да определим и работим по няколко основни приоритета за сериозно икономическо развитие на страната. За да останат младите хора у нас, а не да търсят късмета си навън. 2019-а беше година на два избора и изпълнена с много политиканстване. Преобладаваха политическите сблъсъци пред реалната мисъл за развитие.         Взаимодействие означава действие в една посока. Като говорим за институции, това означава всички да работим по общи приоритети за страната. Всеки е предложил своята визия, преодолени са различията, намерено е златното сечение и се работи в тази посока.  В края на тази година не мога да се сетя за едно значимо събитие в развитието на вътрешно и външнополитическия живот на страната, което е да е резултат от такова взаимодействие между институциите.         За съжаление, оценката ми по този въпрос не е положителна. Имаше два типа избори, в който доминираха не добрите предложения – онова, което ще защитаваме на европейската сцена или какви ще бъдат приоритетите на местната власт, а по-скоро личните нападки, квалификациите, обидните думи. Езикът на омразата зае трайно място в обществените ни отношения. Всичко това още повече детронира българските институции в съзнанието на българските граждани. Много хора го показаха на местните избори, като не отидоха до урните. Най-страшното, което родиха разделението и агресията помежду ни, е апатията.         Нямаме изградена стройна политика и добра координация между институциите. Въпросите на българите зад граница са разпределени в няколко министерства, различни агенции. Все още ни липсва добре подредената политика по приоритети. Имаме много работа в тази посока.  През тези три години се срещнахме с голяма част от нашите общности. Стремим се да очертаваме и решаваме проблемите на всяка една от тях поотделно, защото са различни. Първа точка в моя дневен ред е запазването на българския език и идентичност. Това е нишката, която свързва общностите ни зад граница.  Ползотворно работим заедно с българите в чужбина. Те могат да разчитат изцяло на подкрепата на президентската институция за отстояването на техните права и интереси.         Много силна беше 2019 г. в конкретната ми работа с българските общности. Заедно с колегите от Министерство на образованието и науката, на Министерство на вътрешните работи, на различни агенции, успяхме да облекчим престоя и обучението на децата от български произход от историческите ни диаспори. Проведохме много разговори с университетските ръководства и със самите студенти, с които направихме редица студентски лаборатории. Целта ни беше да направим образованието в България по-привлекателно за тях, а не те да предпочитат Русия, Украйна, Румъния. Да учат в България и с нея да свързват бъдещето си развитие. Именно този труден и дълъг процес е пример, че при добро желание и поставени цели е лесно да се преодолеят противоречията. Благодаря чрез вас на колегите от изброените институции, защото успяхме да намерим разумния компромис помежду си така, че днес приемът и престоят в страната ни на студентите с български произход трябва да бъде улеснен. А не както досега – да ги каним да учат в България и едновременно с това да се отнасяме към тях като мащеха.         Надявам се 2020 г. да бъде по-спокойна година, да бъде годината на трезвия размисъл за бъдещето на страната. За мен е важно да започне разговорът за България. Разговорът за това как да се преодолеят различията в българското общество, които станаха изключително дълбоки – между българите, които живеят в големите градове и имат възможност за развитие, и онези, които останаха в малките общини, как да се преборим с регионалните неравенства. Нищо не подсказва пресичане на тази тенденция. Днес децата ни дори не са равностойни, когато тръгват на училище. Различно е развитието на детето в големия град и в малкото село.  Въпросът за неравенствата ще бъде един от най-големите през следващите години. С общи усилия трябва да изработим политиките, които да преодолеят огромните разлики.  Това трябва да бъде големият разговор за България. Не можем да говорим за силно общество, за национални каузи, когато стартът за всеки от нас е много различен. Институциите трябва да намалят напрежението помежду си в името на разрешаването на тези проблеми.  Повече мисъл е необходима за преодоляване на бедността, която е страшен проблем за България. Неслучайно във всички класации сме на последните места.  Например през 2019 г. здравеопазването не намери своята реформа. В 21-ви век е позорно да говорим за това, че мнозина от нашите граждани нямат достъп до елементарно медицинско обслужване. Това трябва да бъде на първите страници в папките на всеки политик.  Трябва да гледаме с позитивизъм на настъпващата година. Ако знаем какво искаме, убедена съм, че ще го постигнем. Макроикономическите показатели на страната ни не са лоши. Социалните проблеми обаче никой няма да ни ги реши отвън, колкото и пари да се изсипят от еврофондовете и колкото политики да бъдат съгласувани с Брюксел.  Много благодаря на вашата агенция за съвместната работа и през тази година. Нека си спомним за основателя на Агенция и Радио „Фокус“ Красимир Узунов, който беше един невероятен човек. Светла му памет. За съжаление, го загубихме, но той ни остави ценен пример.     ", "date": "2019.12.21", "title": "Илияна Йотова: За България 2019-а беше поредната изгубена година "}
{"url": "http://epicenter.bg/article/Golyamoto-pazaruvane--Kak-da-opazim-debitnite-karti-i-bankovite-si-smetki--/202142/4/0", "text": "„Във времето около празниците, случаите с неправомерно източване на пари от картите ни, зачестяват. Това обикновено е един интензивен период, в който хората пазаруват, обменят стоки и стават по-небрежни към това да опазват информацията за банковите си карти”. Това каза експертът по киберсигурност Борислав Сестримски в студиото на „Събуди се” по Нова тв.    „Скимингът остава водещ при измамите, но банките се грижат за банкоматите и сигурността на абонатите. Редовно се правят проверки за скимиращи устройства. Разбира се, потребителите трябва да се стараят да прикриват своя ПИН код, когато го въвеждат, защото дори да има такова устройство, ако камерата не запише кода, картата остава в безопасност”, каза още специалистът.    Експертът съветва да съхраняваме безконтактните си карти в специални защитни кейсове.    „Добре е това да се прави, за да не могат тези, които носят скимиращи устройства, да се докосват до парите ни. Разбира се, тези пари също са проследими, така че всеки, който стане жертва на такава атака, може да поиска разследване по случая”, посочи Борислав Сестримски.  ", "date": "2019.12.21", "title": "Голямото пазаруване: Как да опазим дебитните карти и банковите си сметки? (ВИДЕО)"}
{"url": "http://epicenter.bg/article/Iliyana-Yotova--Nadyavam-se-2020-g--da-bade-godinata-na-trezviya-razmisal-za-badeshteto-na-stranata-/202131/2/0", "text": "Надявам се 2020 г. да бъде годината на трезвия размисъл за бъдещето на страната.Това каза вицепрезидентът на Република България Илияна Йотова в интервю за Агенция „Фокус“ за равносметката от 2019 г. Тя изрази надежда годината да бъде и по-спокойна.    „За мен е важно да започне разговорът за България. Разговорът за това как да се преодолеят различията в българското общество, които станаха изключително дълбоки – между българите, които живеят в големите градове и имат възможност за развитие, и онези, които останаха в малките общини, как да се преборим с регионалните неравенства. Нищо не подсказва пресичане на тази тенденция. Днес децата ни дори не са равностойни, когато тръгват на училище. Различно е развитието на детето в големия град и в малкото село“, посочи вицепрезидентът.    Йотова обърна внимание, че въпросът за неравенствата ще бъде един от най-големите през следващите години.    „С общи усилия трябва да изработим политиките, които да преодолеят огромните разлики. Това трябва да бъде големият разговор за България. Не можем да говорим за силно общество, за национални каузи, когато стартът за всеки от нас е много различен. Институциите трябва да намалят напрежението помежду си в името на разрешаването на тези проблеми“, обясни Илияна Йотова.    Вицепрезидентът заяви, че е необходима повече мисъл за преодоляване на бедността, която е страшен проблем за България. По думите й неслучайно във всички класации сме на последните места.    „Например през 2019 г. здравеопазването не намери своята реформа. В 21-ви век е позорно да говорим за това, че мнозина от нашите граждани нямат достъп до елементарно медицинско обслужване. Това трябва да бъде на първите страници в папките на всеки политик.    Трябва да гледаме с позитивизъм на настъпващата година. Ако знаем какво искаме, убедена съм, че ще го постигнем. Макроикономическите показатели на страната ни не са лоши. Социалните проблеми обаче никой няма да ни ги реши отвън, колкото и пари да се изсипят от еврофондовете и колкото политики да бъдат съгласувани с Брюксел“, коментира още Йотова.    „Много благодаря на вашата агенция за съвместната работа и през тази година. Нека си спомним за основателя на Агенция и Радио „Фокус“ Красимир Узунов, който беше един невероятен човек. Светла му памет. За съжаление, го загубихме, но той ни остави ценен пример“, каза вицепрезидентът.  ", "date": "2019.12.21", "title": "Илияна Йотова: Надявам се 2020 г. да бъде годината на трезвия размисъл за бъдещето на страната "}
{"url": "http://epicenter.bg/article/Obshtina-Pernik-obyavi-bedstveno-polozhenie-/202135/2/98", "text": "Община Перник обяви бедствено положение, потвърдиха за Агенция \"Фокус\" от пресцентъра на общината. Това се случи на свиканото от кмета Станислав Владимиров заседание на кризисния щаб.    На него присъства и министърът на икономиката Емил Караниколов.    \"Добрата новина от последната една седмица е, че има раздвижване в държавната администрация в София, защото близо месец това чудене какви точно мерки да се предприемат и по какъв начин трябва да бъдат направени, ни идваха малко в повече”. Това заяви преди заседанието пред NOVA кметът на Перник Станислав Владимиров.    „Вече има конкретни действия и конкретни стъпки. Министърът на икономиката г-н Караниколов ще бъде в Перник, за да поеме координацията на всички спешни действия, които веднага след въвеждането на бедственото положение ще бъдат предприети от страна на държавата”, каза още той.    „Действията, които ще се предприемат, са сондажи, изграждане на съоръжение и подкрепа на плана на инженер Русев, който е изключително евтин, но всички се надяваме да бъде ефективен. Той най-добре познава планината, всички водохващания и всички пещери”, допълни Станислав Владимиров.   Относно протестите в Перник кметът каза, че е нормално всички да са гневни.    \"По-скоро вече трябва всички ние да се обединим за действията, които трябва да направим, за довеждането на повече вода в язовир \"Студена\". Да, всички сме гневни, но това не мисля, че ще ни помогне с тази ситуация\", коментира Станислав Владимиров, цитиран от БНТ. Започват дейности за увеличаване на притока към яз. „Студена“.    „Министерски съвет отпусна средства за ремонт на пречиствателната станция, за да избегнем влошаване на качеството на водата, ако се наложи да влезем в мъртвия обем. Най-големият проблем към момента е липсата на приток към яз. „Студена“. По данни от тази сутрин в язовира са влезли само 26 литра, а оттокът е 274 литра. Огромна е разликата между приток и разход, затова волята на държавата, волята на премиера е с всички средства и възможности, с които в момента разполага държавата, още от утре да започнат строително-монтажни работи, с които да увеличим притока към яз. „Студена“, обясни вчера кметът.    Станислав Владимиров коментира, че въвеждането на воден режим в Перник е закъсняла мярка, но за този месец са спазени параметрите, зададени от Министерството на околната среда и водите за отток от 1 млн. кубика месечно.    „Липсата на валежи и безбройните аварии по улиците на Перник наложи този режим да бъде затегнат и от днес ние сме в едноразов воден режим, с което се надяваме да спестим малкото количество вода, останало в яз. „Студена“, каза още кметът.    Регионалната здравна инспекция в Перник следи ежедневно параметрите за качеството на водата и към момента не са отчетени отклонения, увери Станислав Владимиров. Общината оказва съдействие на училищата и детските градини за изграждане на допълнителни хидрофорни съоръжения. Ремонтиран е и резервоара на областната болница, за да не се налага прекъсване на водоподаването, отбеляза Станислав Владимиров. Ще се търси възможност за по-облекчен режим за празничните дни, добави той.  ", "date": "2019.12.21", "title": "Станислав Владимиров: Община Перник обяви бедствено положение "}
{"url": "http://epicenter.bg/article/Izleze-komiks-na-romana--Pod-igoto---VIDEO--/202141/2/0", "text": "След спора около осъвременяването на „Под игото”, архитект от Русе преведе от френски език комикс по Вазовия шедьовър, публикуван през 60-те години на миналия век.    Едноименният комикс е дело на художника Жак Наре, от края на 60-те години на миналия век. Парижката публика очаква с нетърпение всяка следваща глава в продължение на цяла година. По това време архитект Орлин Неделчев е бил дете. Споменът за българския роман във френската преса не го оставя, докато не се наема да преведе комикса.    „Стори ми се несправедливо това произведение да остане в архивите на френските вестници”, разказа Неделчев в предаването \"Събуди се\" по Нова тв.    Навремето за френския читател текстът на „Под игото” е бил адаптиран, така че да бъде разбран. Но авторът на българския вариант на комикса не може да се съгласи с това.    „Смятам, че никой ученик или никой читател не заслужава текстовете да бъдат принизени до неговото ниво, а напротив трябва читателят да се извиси до нивото на автора”, поясни Неделчев.    Авторът е категоричен, че преводът от чуждия език е 100 процента коректен и няма нищо общо със скорошния спор около осъвременяването на оригиналния Вазов език.  ", "date": "2019.12.21", "title": "Излезе комикс на романа „Под игото“ (ВИДЕО) "}
{"url": "http://epicenter.bg/article/Goranov--Na-1-yanuari-2023-godina-balgarite-shte-zapochnat-da-pazaruvat-vmesto-s-levove-s-evro--VIDEO--/202144/2/0", "text": "На 1 януари 2023 година българите ще започнат да пазаруват вместо с левове с евро. Това прогнозира в \"Годината\" на Дарик радио финансовият министър Владислав Горанов.    Той потвърди, че очаква страната ни да влезе във вaлyтния мexaнизъм ЕRМ ІІ, наричан \"чaĸaлнятa\" нa Eвpoзoнaтa, за рождения му ден през април следващата година. Там се стои не по-малко от две години, добави Горанов. \"ЕRМ ІІ\" е думата на 2020-та, според министъра на финансите. А за 2019 г. думата е \"растеж\".   Що се отнася до изтичането на личните данни на над 5 милиона българи от НАП, една от номинациите за събитие на годината на Дарик радио, Владислав Горанов коментира, че няма лоша криза.  ", "date": "2019.12.21", "title": "Горанов: На 1 януари 2023 година българите ще започнат да пазаруват вместо с левове с евро (ВИДЕО) "}
{"url": "http://epicenter.bg/article/Kristalina-Gergieva-e-Politik-na-2019-g--v-klasatsiyata-na-Darik-radio-/202146/2/0", "text": "Дарик радио избра за Политик на 2019-та Кристалина Георгиева, която в рамките на годината оглави двете най-мощни световни финансови институции – Световната банка и Международния валутен фонд (МВФ).    От февруари 2019 г. Георгиева стана временно изпълняващ длъжността президент на Световната банка след оставката на корееца Джим Йон Кин.    В края на септември Георгиева беше избрана за управляващ директор на МВФ от 24-членния Изпълнителен съвет, представляващ 189-те държави-членки на МВФ. Това стана след като през август на драматични гласувания на 28-те страни членки на Европейския съюз тя получи подкрепата да бъде общият европейски кандидат за поста.    Тя е компетентна, пасва като дялан камък и е голям успех за България – това бяха част от акцентите в германските вестници по повод номинирането на Георгиева. Бордът на управителите на МВФ дори промени правилата на организацията, за да може кандидатът за най-високия пост да е по-възрастен от 65 години, тъй като Георгиева навърши 66 години на 13 август.    Така от 1 октомври Кристалина Георгиева стана първият директор на МВФ от развиваща се икономика и втората жена на този пост.    Тя зае 15-то място в класацията на Форбс за стоте най-влиятелни жени през 2019 г. Начело на класацията за девета поредна година е канцлерът на Германия Ангела Меркел, следвана от председателя на Европейската централна банка Кристин Лагард, говорителя на Камарата на представителите в САЩ Нанси Пелоси и новия председател на Европейската комисия Урсула фон дер Лайен. След Георгиева в класацията остават американската телевизионна водеща Опра Уинфри – на 20-то място, британската кралица Елизабет Втора – на 40-то място и младата екоактивистка Грета Тунберг, която е на последното стотно място.    За 24-ти пореден път Дарик радио посочва за Политик на годината българи, които значително са повлияли на политиката и историята на България и света през съответната година. Това става след номинации от екипа на радиото, слушатели, други медии, както и досегашни Политици на годината.    Политик на годината в класацията на ДАРИК РАДИО досега са били Петър Стоянов през 1996 г., Иван Костов през 1997 г., 1998 г. и 1999 г., Надежда Михайлова през 2000 г., Симеон Сакскобургготски през 2001 г., Георги Първанов през 2002 г., 2003 г. и 2004 г., Бойко Борисов през 2005 г., 2007 г. и 2008 г., Сергей Станишев през 2006 г., Цветан Цветанов през 2009 г. и 2010 г., Росен Плевнелиев през 2011 г. и 2012 г., Протестиращият човек през 2013 г., Кристалина Георгиева през 2014 г., Ирина Бокова и Йорданка Фандъкова през 2015 г., Румен Радев през 2016 г., българските евродепутати Ангел Джамбазки, Андрей Ковачев, Искра Михайлова и отново Сергей Станишев през 2017 г. и Протестиращите майки през 2018 г.    Сред номинираните за Събитие на 2019 г. пет събития в класацията две бяха свързани с избори – политическите за Европейски парламент и за общински съветници и кметове и изборът на главен прокурор.    „Резултати от изборите в Европейския съюз” е най-честото търсене в Google от България през 2019-та, отчетоха от търсачката в годишната си класация. Междувременно се проведоха и парламентарните избори във Великобритания с подкрепата за консерваторите и тяхната политика за Брекзит, който е с важно значение както за бъдещето на Европа и България като част от нея, така и за голямата българска общност там. Ето защо Дарик радио избра за Събитие на 2019 г. ИЗБОРИТЕ ПРЕЗ ГОДИНАТА.    Събитие на годината досега бяха: през 1996 посещението на цар Симеон Втори в България, през 1997 януарските протести срещу управлението на Жан Виденов, през 1998 далаверите в митниците, през 1999 поканата към България за членство в Европейския съюз, през 2000 падането на шенгенските визи, през 2001 терористичните атаки на 11 септември, през 2002 година поканата към България за членство в НАТО, през 2003 войната на мутрите, през 2004 приключването на преговорите с Европейския съюз, през 2005 Договорът с Европейския съюз, през 2006 потвърждаването на датата 1 януари 2007 за членството на България в Европейския съюз, през 2007 освобождаването на българските медици в Либия, през 2008 изборите в Съединените щати, през 2009 икономическата криза, през 2010 кризата в здравеопазването, през 2011 кризата в Европа, през 2012 атентатът в Бургас, през 2013 г. протестите, през 2014 случаят КТБ, през 2015 г. миграционната вълна в Европа, през 2017 г. изпитанията за Европа с мигрантите и терора, през 2017 г. договорът с Македония и през миналата 2018 г. Българското европредседателство.  ", "date": "2019.12.21", "title": "Кристалина Гергиева е Политик на 2019 г. в класацията на Дарик радио "}
{"url": "http://epicenter.bg/article/Maya-Manolova--Ne-pretsenih-zaloga-za-vlastta-i-zatova-ne-spechelih-izborite--VIDEO--/202147/2/0", "text": "Мая Манолова обяви, че не е преценила залога за властта и затова не е спечелила изборите. „Беше впрегнат целият криминален, икономически... ресурс. Тези избори бяха купени“, коментира тя в „Годината“ по Дарик радио.    Със сигурност можеше да бъда по-добра, заяви още Манолова за отиващата си 2019-а и допълни, че гласовете, необходими, за да спечели изборите, ги е имало.    \"Хората, които застанаха зад мен бяха както с дясна ориентация, така и с лява\", каза още Манолова.    \"Когато един мандат започва с купени гласови и с корупция, той как продължава? ... В изборния ден подадохме над 30 сигнала за купени гласове\", коментира тя и обяви, че делото за купените гласове, заведено от нея, е на първа инстанция.    \"Изготвя се съдебна експертиза. Това, за което ние пледирахме, е да се отворят чувалите и да се види как съществуват протоколи с различни фабрични номера или просто празни такива. Надяваме се поне някои от тези чували да бъдат отворени\", добави Манолова. „Върховенството на правото е в чувалите.“    „Важно е следващите избори да има надежда за хората, че ще отидат да гласуват“, добави бившият омбудсман.    „Със Слави мислим по сходен начин“, каза още тя. „Разговаряли сме. Решенията за подкрепа се вземат заедно. Залогът за изборите беше борбата срещу авторитарната власт. И го направиха 200 хил. души, коментира Манолова.    \"Вярвам, че гражданската енергия, гражданскака структура може да се окаже по-важна от партията - това ни различава със Слави,\" каза още тя.    Мая Манолова отново отбеляза, че „Изправи се България“ няма да прерасне в партия. „Но не съм казвала, че няма да участва в избори. Важна е каузата, важна е идеята.“    Според Манолова Събитието на 2019 са местните избори - „защото пряко участвах в тях, бях персонално ангажирана. Моделът на управление беше тежко ударен на тези избори.“    Думата за 2020 г. ще бъде „Изправи си“, каза още Манолова.  ", "date": "2019.12.21", "title": "Мая Манолова: Не прецених залога за властта и затова не спечелих изборите (ВИДЕО) "}
{"url": "http://epicenter.bg/article/Yordanka-Fandakova--Rabotim-s-dalgosrochna-viziya-po-proekta-na-byudzheta-na-Sofiya-za-2020-g--/202149/2/0", "text": "\"Работим с дългосрочна визия по проекта на бюджета за 2020 г. в столицата\". Това каза кметът на Столична Община Йорданка Фандъкова по време на семинар на тема „Проект за бюджет на Столична община за 2020 г.“, предаде репортер на Агенция „Фокус“.    \"Обикновено и този път, разбира се, по традиция завършихме с презентацията на главния архитект. Искам през нея да ви обърна внимани, че всъщност става дума за една обща, дългосрочна визия, не работа на парче. Често получаваме тези упреци, когато коментираме конкретен проект, но разбира се, нашата работа е и конкретна. Обръщам внимание, че работим с дългосрочна стратегия и визия. Реализираме я през различните сектори\", каза още Фандъкова.    Тя подчерта, че всеки от секторите има своята обща визия.    \"Отново ние ще коментираме в рамките на следващата година всеки конкретен проект, всяка конкретна задача, за да може не само да планираме, не само да работим визионерски, но да постигаме и конкретни резултати с много много работа. Искам да призова към отговорност, към прагматизъм в следващия по-малко от месец и половина, които остават до приемането на проекта за бюждет. Надявам се всички политически групи да подходят наистина отговорно, както сме заявявали пред гражданите на София, за да можем да постигнем един консенсус и да постигнем най-важното в един бюджет\", заяви още Фандъкова.    Според нея колкото градът изкарва, толкова трябва да харчи.    \"Всички сме изкушени да искаме повече неща да направим. Ние трябва да се съобразяваме с възможностите на града, със стандарта на хората, с възможностите на оперативните програми. Знаете, че екипът ми полага максимални усилия\", каза още Фандъкова. Тя посочи, че общината се възползва от всички програми.    \"Понеже вчера имаше въпроси за размера на проекта на бюджет. Отново ще кажа, че всъщност дори в увода вчера стана ясно, че имаме два големи проекта, за които имаме пълна готовност да кандидатстваме. Ще положа максимални усилия да бъде успешно. Тези средства ще дойдат още през следващата година. Проектът на бюджет, който се предлага може само да нараства\", допълни още Фандъкова.    Кметът на София напомни, че единият от проектите е реконструкцията на част от Борисовата градина.    \"Проект, който сме подготвили и с който се надяваме да получим финансиране по Оперативна програма \"Региони в растеж\". Другият голям проект, това безспорно е проектът за ВиК\", допълни още кметът на столицата. По думите й за него са блокирани с многократни потвърждения от МОСВ за София около 400 млн. лв.    \"Условие, за да можем да се възползваме от този ресурс, който ще реши голяма част от проблемите на много квартали на София, е да бъде прието регионалното прединвестиционно проучване. Той беше представен от екипа на г-жа Савина в предишните дни. Апелирам изключително много към отговорно отношение към него. Това е документът, на база на който можем да се възползваме от безвъзмездно финансиране, да заложим нашето съфинансиране и да продължим решаването на този сериозен, екологичен и чисто битов въпрос\", допълни още Фандъкова.    Бюджетът на столицата е направен така, че да не подлага на риск финансовата стабилност на града ни, увери кметът.    По думите й е важно да се види картината на бюджета и да се види, че предложението за бюджет за следващата година е мислено в цялост.    \"Направено е така, че да не подлагаме на риск финансовата стабилност на града ни. Един от най-важните фактори за развитие на икономиката на града е финансовата стабилност. Това се подчертава от всички инвеститори, с които разговаряме. Както, разбира се, и инфраструктурата и най-важния фактор – хората - подготвените и образованите кадри. На база на това правим и нашите стратегии\", увери Фандъкова.    \"Надявам се през 2020 г. да постигаме и консенсус по важните въпроси - промяната се случва през работа, не през декларации\", отбеляза градоначалникът.    \"Искам да благодаря много на целия ми екип, които положиха огромни усилия. В година без избори имаме много повече време. Започваме работа от лятото, обсъждаме и след това можем с вас малко по-спокойно да проведем срещите и дискусиите. Този път времето беше ограничено\", обясни още Фандъкова.    Кметът на столицата обърна внимание, че Столична община е силно мотивирана да започне работа от ден първи на 2020 г. след като се приключи с приемането на много важни документи на 30 декември.    \"Благодаря на всички общински съветници за готовността, без значение от празниците, да продължим работата за София и да продължим промяната на града. Промяната се случва през работа, не през декларации, не през приказки. Те си имат своето място, важни са, за да може да се постига консенсус, но работата не трябва да се спъва. Благодаря за интереса от страна на общинските съветници, на тези от вас, които проявихте интерес и присъствахте. Искам отново да мотивирам формата на представяне на бюджета. Смятам, че това е важна форма на спокойствие“, допълни още Фандъкова.  ", "date": "2019.12.21", "title": "Йорданка Фандъкова: Работим с дългосрочна визия по проекта на бюджета на София за 2020 г. "}
{"url": "http://epicenter.bg/article/Mlad-mazh-e-naragan-smartonosno-v-plovdivskiya-kv---quot-Stolipinovo-quot--/202153/3/0", "text": "Млад мъж е намушкан смъртоносно в пловдивския квартал \"Столипиново\". Това съобщиха от пресцентъра на ОД на МВР Пловдив.    Към 12.00 часа днес е получен сигнал за възникнал скандал между две лица на ул. \"Батак\".    Пристигналите на мястото екипи на Специализирани полицейски сили и 06 РУ са установили починал на място 26-годишен мъж вследствие на смъртоносна прободна рана във врата.    Задържан е соченият за извършител на престъплението, който е на 24 години.    Ситуацията е овладяна и няма напрежение сред живеещите в квартала.  ", "date": "2019.12.21", "title": "Млад мъж е наръган смъртоносно в пловдивския кв. \"Столипиново\" "}
{"url": "http://epicenter.bg/article/Evgeni-Ivanov--Nezavisimostta-na-prokuraturata-shte-bade-zastrashena--ako-bade-izvadena-ot-sadebnata-si/202168/3/0", "text": "\"Щеше да е по-добре да е по-конкретно формулирана темата на срещата при президента. Откакто съществува, Конституцията е променяна 6 пъти – 5 от тях в частта на съдебната власт. Основният закон трябва да се пази и уважава\". С тези думи започна участието си в предаването \"Офанзива\" с Любо Огнянов по Канал 3 председателят на Асоциацията на прокурорите Евгени Иванов.    \"От около 15 години слушам все желания да се извади прокуратурата от съдебната система. Имало е много желаещи да участват в срещата при президента, но не всички са успели да присъстват. Всички колеги са притеснени от опитите прокуратурата да бъде извадена от съдебната система, независимостта на прокурорите ще бъде застрашена. Всеки политик иска да има удобна за него прокуратура, но това не е полезно за държавата\", сподели той.    \"Тези, които искат да извадят прокуратурата от съдебната система, са постоянно в медиите, организират протестите. В работата си съм смел, но сега представлявам съсловие. Политиците, когато искат да вдигнат имиджа си или да изместят фокуса, се заемат със съдебната система. Лесно е да се прави имидж на гърба на прокуратурата\", добави Иванов.    \"Предложението за независим прокурор бих нарекъл екзотично. Такива безпочвени обобщения не харесвам. Не ми допада тезата, че дадени магистрати по дефиниция са зависими, а други не. Навсякъде има опасности от зависимости. От доста време се работи по правила за разследване на тримата големи. На равни начала бяха поставени, това е правилният подход\", коментира той.    \"Никой не може да се произнася за нещо, което касае него, има самоотвод. Това, че прозрачност и отчетност на прокуратурата ще се постигне, като се увеличи политическата квота и заседанията на прокурорската колегията се водят от министъра на правосъдието – за мен това е подчинение на прокуратурата. Независимостта на прокурорите трябва да се брани\", заяви Евгени Иванов.    \"За мен предложението за надзорник на главния прокурор е заимствано от американската система. Но какво ще прави той, ще чака 7 години главния прокурор да допусне грешка, за да го разследва? Ако на съдебен контрол подлежат и отказите да се образува досъдебно производство, на съда няма да му остане време да правораздава\", завърши той.  ", "date": "2019.12.21", "title": "Евгени Иванов:Независимостта на прокуратурата ще бъде застрашена, ако се извади от съдебната система"}
{"url": "http://epicenter.bg/article/Prof--Asen-Baltov--Protestat-na-meditsinskite-sestri-beshe-pribarzan-/202139/2/0", "text": "Протестът на медицинските сестри беше прибързан, каза директорът на столичната болница \"Пирогов\" проф. Асен Балтов в предаването \"Денят започва с Георги Любенов\" по БНТ. Той заяви, че здравните работници не са изчакали новия рамков договор.    Според проф. Балтов в него са предвидени механизми за обезпечаване на по-добро заплащане, въпреки че е трудно изпълнимо при малките болници. А за да бъдат постигнати оптимални заплати и там, малките лечебни заведения трябва да бъдат преструктурирани в по-големи.    Директорът на \"Пирогов\" заяви още, че проверките на полицията, които предстои да бъдат направени в болниците, ще изяснят някои от проблемите.    \"Може би ще покажат някаква цикличност, която се получава примерно как едни и същи пациенти са приемани няколко пъти през годината, което ако имаш подобна диагноза, е ясно, че едва ли става дума за едно излекуване, а по-скоро за едно отново приемане в болница, за да се попълни някаква бройка\", обясни той.    Проф. Балтов коментира и пожара, който възникна в \"Пирогов\". Той заяви, че причините за трагичния инцидент, при който загинаха двама души, все още не са ясни, защото разследването не е приключило и експертизата не е готова.  ", "date": "2019.12.21", "title": "Проф. Асен Балтов: Протестът на медицинските сестри беше прибързан "}
{"url": "http://epicenter.bg/article/Radev--Silno-trevozhno-e--che-imame-15-20--nedeystvitelni-byuletini--reshenieto-e-mashinno-glasuvane-/202140/2/0", "text": "Думата на 2019 г. е \"безветрие\". Мисля че това е олицетворение на липсата на промени във въздуха, който дишаме, така и в управлението на държавата. Много бих искал да кажа, че е \"демокрация\", но аз не виждам промяна в управлението. Думата на следващата 2020 година ще е \"отговорност\".  Това каза президентът Румен Радев в интервю за предаването „Годината“ по Дарик.    Радев коментира и изборите, които се проведоха в страната ни тази година.    \"Ако четете социологическите изследвания от местните избори, има някои, които показват, че хората не вярват, че със своите действия могат да предизвикат промяна. Най тежкото последствие е загубата на доверие. Особено ако вземем последните местни избори\", каза още той.    \"Много са слабостите и аз свиквах заседания на ЦИК, на институции и преди и след изборите. Това е силно тревожно, един огромен брой недействителни бюлетини 15-20%, а се приема, че 3% е прага за недействителни бюлетини по европейските стандарти. Купен корпоративен вот, неактуализирани избирателни списъци на много места\", добави държаният глава.    \"Всички тези проблеми изискват нашето внимание, това е удар по демокрацията. Ще поканя още през януари изпълнителната власт и парламентарните партии, за да обсъдим някои важни стъпки. Няма да бързам с Консултативен съвет, ще направя такъв, ако видя че не се вземат мерки. Този път трябва да постъпим като цивилизована държава преди следващите парламентарни избори. Шест месеца преди тези избори всичко трябва да е установено. Ако има законови промени, да бъдат приключени, да да се актуализират избирателните списъци и най-важното - да бъдат доставени машини за машинно гласуване\", обясни още президентът.    По думите му това е мярката срещу манипулацията при отчитане на резултатите.    \"Ако върнем лентата обратно, март 2021 имаме избори, връщаме 6 месеца, а ако върнем още 9 месеца за обществена поръчка... Означава, че януари месец трябва да се пусне поръчката за закупуване, а в бюджета за 2020 г. няма такава позиция. Българският бюджет е аморфно понятие, така че правителството може да бръкне в него и да извади няколко милиарда. Това е порочна практика. Законодателят трябва да вземе решение за дистанционно гласуване, не може да се хвалим, че сме държава с дигитализация и да се страхуваме от такова гласуване\", допълни Румен Радев.   Аз не водя война с никого, подчерта президентът. Интересуват ме резултатите от управлението на Бойко Борисов, допълни той.    \"Преди 10 години ние бяхме заедно с Румъния, даже бяхме по-добре. Сега да вземем Румъния - какви са пенсиите там? Ако вземем статистическите дании, ние сме на 51% от средното европейско ниво, Румъния на над 60%... Само за 10 години Румъния се придвижи с 10 пункта напред. А ние само с три... Тази политика, която води правителството продължава да залага на ниски заплати и ниски данъци\", отбеляза Румен Радев.    \"България е с ограничени ресурси. Нашият единствен начин да догонваме Европа, това е човешкият капитал. Трябва да има друга политика, много по-догонваща\", коментира още държавният глава.    Американският президент Доналд Тръмп казва „America first“  . Ние трябва да се учим от президента Тръмп, каза още Румен Радев и допълни, че трябва да се защитават интересите на България.    Президентът коментира и проблемите около НСО, които в последно време са във фокуса на общественото внимание. Той подчерта че привидно ръководи службата, но тя всъщност оперативно се управлява от други. Радев каза ясно, че ако от него зависи решението - Пеевски и Доган няма да имат охрана от НСО.   \"Решението кой да влезе в списъка с допълнително охранявани лица от НСО се взима от тричленна комисия, в която влизат началникът на НСО, шефът на Държавната агенция “Национална сигурност“ (ДАНС) и главният секретар на МВР. Реално ДАНС и МВР взимат решенията кой да бъде охраняван. НСО няма право да откаже, а само организира охраната”, заяви президентът и добави, че това става на базата на установени твърдения на ДАНС и МВР за заплахи към хората в списъка.    Президентът подчерта че привидно ръководи службата, но тя всъщност оперативно се управлява от други. И допълни, че МВР и ДАНС са на пряко подчинение на премиера, затова Бойко Борисов трябва да отговоря на “всички въпроси за охраната на г-н Доган и на г-н Пеевски”.    “Тази седмица помолих, защото мога да моля, а не да заповядам, началника на НСО да събере комисията. Резултатът е категоричен – от МВР и ДАНС твърдят, че има заплаха и охраната им (на Пеевски и Доган) трябва да продължава. Нека българският законодател прецени за това дали трябва да се смали охраната. Има хора, които преценяват степента на заплахата”, коментира Румен Радев.   Той обяви, че ще предложи промени в Конституцията. На въпрос какво точно ще поиска да се промени, президентът даде за пример индивидуалната конституционна жалба. Той подчерта, че всеки българин трябва да може да сезира Конституционния съд.  Това е един от факторите за гражданско общество, подчерта държавният глава. Радев допълни, че подобна възможност е разписана в законите на много европейски държави.  \"Аз мисля, че имаме сериозен системен проблем. За това инициирах тези дебати за промяна на Конституцията. Конституцията за мен е ясна и походът към правова държава не може да започне с погазване на Конституцията, няма как да го направя. За това подписах указа за Иван Гешев. За мен е важно да има този дебат. Някои чакат президентът да каже какво да промени и ние да коментираме. Аз искам да направим обратният процес, как го виждат като проблеми, като възможна промяна и академичната общност и обществото и НПО. Как го виждат тримата големи в съдебната система, как го вижда прокуратурата, как го виждат политическите партии, изпълнителната власт\", каза още президентът.  \"Да се проведе този широк дебат да се очертаят проблемите и необходимите промени. Трябва да бъдем много внимателни, защото в Конституцията не трябва да се произволно. Това е много сериозна материя, преместването на една дума може да има дългосрочни последствия. Трябва да има един добър анализ на риска. За мен трябва да има промени, защото тази Конституция постиган ли заложеният е него проект за демократична правова държава. ако погледнем показателите ние не сме постигнали този проект. Трябва да си зададем въпросите къде не успяваме въпреки тази демократична Конституция\", добави Радев.    \"Според нея трябва да има разделение на властите, но на практика няма. Според нея трябва съдебната власт да бъде независима, но тя не е. бариера ли е срещу авторитаризма, не е бариера. Дава ли защита на правата на хората, не, не ги дава. Има много въпроси, които трябва да дебатираме и да търсим промяна, която ще изведе България от това състояние. До момента и от академичната общност и от НПО има много добър анализ, има добри и рационални предложения. Аз не бързам да давам някакви конкретни предложения. В началото на януари продължаваме с консултациите. Както казах с тримата големи, ще поканя и министъра на правосъдието. От там нататък политическите партии.\", посочи държавният глава.    Той уточни, че няма да има обща среща, защото те водят до лични отношения. \"Искам всеки да си каже каквото мисли. В същото време с хората от академичната общност и от НПО, те изразиха желание да обсъждат в работни групи в президентството. Ще работим и с тях, за да стигнем до рационално предложение. Задължително трябва да е следващата година, трудна е материята, но тя не може да се точи във времето. Аз ще предложа промени в Конституцията, защото тя не може да изпълни в искания обем замисъла в нея. Това означава, че ще бъде разгледан и един по-широк обхват на Конституцията, не само главният прокурор, не само съдебната власт, но и правата на гражданите и други механизми, които да гарантират развитието на България като демократична държава\", допълни още той.   Относно проекта за разширяването на Националната библиотека, президентът заяви, че го подкрепя. ", "date": "2019.12.21", "title": "Радев: Ако решението зависи от мен, Пеевски и Доган няма да имат охрана от НСО! (СНИМКИ, ВИДЕО)"}
{"url": "http://epicenter.bg/article/Emil-Karanikolov-za-bezvodieto-v-Pernik--Darzhava-i-obshtina-rabotyat-v-palna-koordinatsiya-/202150/2/0", "text": "", "date": "2019.12.21", "title": null}
{"url": "http://epicenter.bg/article/Yordanka-Fandakova---quot-Metro-quot--e-dumata-za-2019-g---SNIMKI--VIDEO--/202164/2/0", "text": "„Метро“ е думата за 2019 г. според столичния кмет Йорданка Фандъкова. Над 82 хиляди са продадените зелени билети в петък, което е с около 10% повече от 10 декември миналата година, когато също беше работен ден, обясни Фандъкова в предаването „Годината“ по Дарик. По думите ѝ около 20 хил. е разликата с дните, когато билетите са по 1.60 лв.    Тя обясни още, че общината инвестира повече средства в миенето на улиците, защото това е един от начините да се намали концентрацията на фини прахови частици (ФПЧ).    По думите ѝ зеленият билет не е панация. „И нито една мярка не може да реши проблема с мръсния въздух. Затова трябва да се предприемат редица мерки“, каза Фандъкова.    Само във вчерашния ден са направени над 40 проверки за нерегламентирано горене на отпадъци, обяви столичният кмет.    Контролът е много важен, а също така и наказанията, коментира тя.    Във връзка с идеята за увеличаването на данъците, Фандъкова заяви: „Аз нито веднъж не съм обещавала в предизборната кампания, че няма да се увеличават данъците“.    Нека да си дадем сметка, че няма как да искаме да дишаме чист въздух и в същото време колите, които замърсяват повече, да плащат колкото тези, които замърсяват по-малко, обясни тя.    Това е една малка стъпка, ние предвиждаме и редица други мерки, за да може наистина да продължим подобряването на качеството на въздуха. Ние бихме искали да дишаме по-често чист въздух, коментира още Фандъкова.    Модернизацията на градския транспорт е един от най-важните начини да доведем хората в него и да ги свалим от колите, добави тя.    Думата за 2020 г. според Фандъкова е „работа“.  ", "date": "2019.12.21", "title": "Йорданка Фандъкова: \"Метро\" е думата за 2019 г. (СНИМКИ, ВИДЕО) "}
{"url": "http://epicenter.bg/article/Krasimir-Karakachanov--Duhat-v-armiyata-se-promenya--VIDEO--/202166/2/0", "text": "При договарянето на покупката на нови патрулни кораби и бронирани машини за армията, страната ни ще настоява те да бъдат обвързани с производство в България. Това заяви в „Годината” по Дарик радио вицепремиерът и министър на отбраната Красимир Каракачанов.    Военният министър се похвали, че тенденцията за недокомплект в армията се обръща и тази година постъпилите в армията са с над 300 повече от напусналите.    Духът в армията се променя, посочи Красимир Каракачанов и обобщи 2019 година в думата „Възраждане”.  ", "date": "2019.12.21", "title": "Красимир Каракачанов: Духът в армията се променя (ВИДЕО) "}
{"url": "http://epicenter.bg/article/Aleksandar-Yordanov--Makedonskiyat-ezik-e-prosto-dialekt-na-balgarskiya/202167/2/0", "text": "Имаме дълг към предшествениците ни, тези, които са създали България. Отношението ни към националната ни история и българския ни език не е въпрос на политика или наука, а на оцеляване като народ в тези сложни времена. С тези думи започна участието си в предаването \"Офанзива\" с Любо Огнянов по Канал 3 бившият посланик в Македония и настоящ евродепутат от СДС Александър Йорданов.    \"Имаме дълг да съхраним себе си като народ. В Македония антибългарската кампания е в постоянно действие от момента, в който хората попадат под комунистически режим. Това е официална държавна политика. Ако бъде премахнат, практически ще рухне цялата фалшива пирамида на изгражданото самочувствие на Македония след 1944 г. ,базирано на комунистическа идеология\", сподели той.    \"Лазар Колишевски и Михайло Апостолски са инициатори на избиването на хиляди българи през 1945 г., на Коледа. Македонците продължават да обслужват комунистическия поглед, обяснение за своята държава. Не са се разделили с това си мислене. Няма как държава с комунистическо мислене да е член на ЕС, ние ги подкрепяме, но в рамките на този период на преговори – 5 години, те би трябвало поне наполовина да се разделят от комунистическата интерпретация на себе си\", коментира Йорданов.    \"Няма международна практика за признаване на езици. В САЩ, Австралия и Нова Зеландия говорят на английски и това не им пречи. Становището, че македонският език е писмено-регионална форма на българския език е отдавна. Споровете са част от политика на идентизъм и търсене на скандал и конфликт, от това се хранят хора от години в Македония. Няма никаква наука, има политика, но постоянно се смесват. Политиката започва да подменя научната истина\", каза още той.    \"Македонският литературен език се ражда по комунистическа идея. Партийното поръчение може да накара държавите да се смеят. Нямали са време този език да го направят книжовници. Българският език обаче е оформен именно от книжовници. През 1943 г. разлика в съзнанието на македонците между български и македонски народ няма, Левски, Ботев и Раковски са националните им герои. Сега ако попитате дали някой е чувал за Паисий, няма да намерите никой\", добави евродепутът.    \"Какъв ще да е бил Гоце Делчев, за да допусне за душеприказчик българския поет Пейо Яворов? Тук се разбива теорията за враждуващите ни народи. Ние сме общ народ, с обща история, само доктрината на македонизма не се чувства част от нашата общност. Македонският език е просто диалект на българския език от историческа гледна точка. Петрич и Сандански знаят македонския литературен език, без да са го изучавали в училище. Това е доказателството, че става дума за диалект, регионална форма, която в Македония наричат национален език. Нехранимайковци са тези, които са готови да продадат България за псевдолиберални интереси,\" категоричен е евродепутатът.  ", "date": "2019.12.21", "title": "Александър Йорданов: Македонският език е просто диалект на българския (ВИДЕО)"}
{"url": "http://epicenter.bg/article/Hamid-Hamid--Zeleno-liberalna-rozova-formatsiya-i-podsadimi-oligarsi-iskat-da-ovladeyat-prokuraturata-/202170/2/0", "text": "\"Г-н Доган задълбочено анализира докъде достигнахме с демократичните промени. За съжаление в последните години доста отстъпление на демократическите процеси, не сме в правилната посока, въртим се в кръг и се лутаме. Не развиваме тези процеси. Променят се правата, които търсят гражданите\". С тези думи започна участието си в предаването \"Офанзива\" с Любо Огнянов зам.-председател на ПГ на ДПС Хамид Хамид.    \"Няма нищо общо между г-н Доган и консултациите при президента Радев. При нас става дума за промяна на политическия модел докато консултациите при държавния глава са опит да се отговори на нагласите на част от неправителствения сектор за промени в съдебната система.  Не мисля, че изваждането на прокуратурата не може да промени политическия модел или да доразвие демокрацията в страната. Обществото трябва да се върне в демократичните устои. Властта упражнява властта заради самата власт, стреми се да остане на власт по всякакъв начин. Няма визия как да помогне на хората, така се отдалечава от хората, обществото реагира. Властта не може да се управлява в името на самата власт, а в името на хората\", коментира той.    \"Управлението с настоящата демокрация – парламентарното е най-справедлив и най-удачен. Президентските републики са рядкост, обикновено в по-големи и мощни държави със силни икономики. Слаби актьори бяха цялата политическа класа. Те се лутаха като в транс ден да мине друг да дойде без ясна визия и постигане на ясни приоритети за догонване на държавите от Европа. Това постоянно хвалене как сме постигнали успехи не се споделя от хората\", сподели Хамид.    \"Има задкулисно съглашателство, което намери израз в закона за държавния бюджет по въпроса със субсидиите. Противоположни по идеология партии намериха начин да се обединят за собствените си пари, а не заради хората. Националистите, които внесоха предложение за 8 лв. партийна субсидия кумуват на задкулисието. Съгласието на БСП беше грозно\", заяви той.    \"Приветстваме готовността за дебат. Самите средства как се разходват останаха в тайна за обществото. За какво са нужни средствата на партийните хората не знаят. Те виждат само как се издържат телевизии, трупат депозити. Трябва да се обясни на обществото за какво са необходими и как най-добре да бъдат финансирани партиите.  Преходът донесе свобода и плурализъм. Той донесе права и свободи, които с времето се развиха. Трябва да видим исканията на хората, защото правата им също се развиват. Не са същите като преди 30 години. Нуждите на хората са по-различни. Много идеи не се доразвиха, а се изкривиха. Икономиката не тръгна в желаната посока. Правата на хората бяха ограничени. Изкриви се най-много навлизането на популизма и национализма в политиката, това отне на хората демокрацията\", сподели още Хамид Хамид.    \"Не мисля, че мнозинството в парламента го има вече, камо ли то да е стабилно. Няма алтернатива, няма приоритети, няма съгласие по основни трасета, по които да се движи държавата. Ще продължим да се лутаме в мрак и в транс още една година. Има отстъпление от демократичния процес при изборите. Срастването на една партия с държавата навява мрачни спомени отпреди 30 години. Използването в държавния процес на държавните структури силово чрез заплаха или облаги да променят нагласата на избирателя е сериозно отстъпление\", допълни той.    \"Напрежението между министерски съвет и президент излезе извън нормалните взаимоотношения, изостри се тона, появиха се лични нападки, това ще се задълбочи. Не мисля, че са нужни промени в мястото на прокуратурата, тя трябва да е в независимата съдебна система, при всяко друго положение тя би била зависима от парламента. Това са опити да бъде овладяна прокуратурата. Две са групите, които го искат – зелено-либералната розова извънпарламентарна формация и едни обвиняеми или подсъдими олигарси. Те се крият с дебели мустаци в Белград, други демонстрират своите червени бузки по приемите, но се чува, че са вложили сериозни средства срещу българската прокуратура. Целта е да се подчини главния прокурор на някакви други цели, а не на закона. Този модел с контрольор е много опасен за държавата. Зависим главен прокурор е опасен за обществото, да има контрольор на премиера, на президента, на председателя на ВКС...\", коментира още Хамид Хамид.  ", "date": "2019.12.21", "title": "Хамид Хамид: Зелено-либерална розова формация и подсъдими олигарси искат да овладеят прокуратурата "}
{"url": "http://epicenter.bg/article/Filip-Popov--Formatsiyata-na-Maya-Manolova-ne-predstavlyava-opasnost-za-BSP--VIDEO--/202171/2/0", "text": "\"Рестарт на демократичната система би било рестарт на една и съща система. За да има реален рестарт трябва да има нов вид система по отношение на изборно законодателство. За да го направим трябва да свикаме Велико народно събрание\". С тези думи започна участието си в предаването \"Офанзива\" с Любо Огнянов по Канал 3 секретарят на ПГ на \"БСП за България\" Филип Попов.    \"Консултациите при президента касаят модела на прокуратурата като част от съдебната власт. Не са обвързани с рестарт на цялата демократична система. Всяка година от началото на прехода се опитваме да я рестартираме, но натискаме грешния бутон. Парламентаризмът е много по-демократично издържан като процес и възможности, отколкото президентската република. Има и минуси, но повече са плюсовете\", каза той.    \"Мястото на прокуратурата е в съдебната власт. Като я извадим, къде ще отиде? В изпълнителната власт, като независима агенция? Тя и сега е независима. Ако тя е в изпълнителната власт ще бъде крайно сриване на демокрацията\", сподели Попов.    \"Беше направен опит от Реформаторския блок да се раздели ВСС на две колегии, това доведе до сътресения. Заиграването с темата „съдебна власт” не би довело до предизборен ефект. Ако има, той ще бъде краткотраен. Опасно е това говорене\", заяви той.    \"Не може да говорим за разцепление в БСП, всичко беше коректно към партията. Формацията на Мая Манолова не представлява опасност за БСП. Такъв проект като нейния, както и на Слави Трифонов, са с цел да се обере негативния вот. 60% от българите не виждат смисъл да гласуват, не виждат своя представител. Не се знае те към кого от новосъздадените формации биха се насочили. Такива нововъзникнали формации имаше, те искат да са Царя Спасител, Крали Марко. Не би следвало обаче да се подкрепят\", добави Филип Попов.  ", "date": "2019.12.21", "title": "Филип Попов: Формацията на Мая Манолова не представлява опасност за БСП (ВИДЕО) "}
{"url": "http://epicenter.bg/article/Naprezhenieto-eskalira--Protestirashti-sreshtu-vodnata-kriza-v-sblasak-s-politsiyata-kray-Pernik--VIDEO--/202172/2/0", "text": "Напрежението в Перник ескалира. По-рано днес имаше и сблъсъци между протестиращи и полицията. Градът е на воден режим повече от месец. А днешното решение идва след заседание на Кризисния щаб, предава Нова тв.    Предприетите мерки не успокоиха перничани и те отново излязоха на протест. Около 18.30 часа недоволните опитаха да преодолеят кордона от жандармеристи в кв. \"Изток\" и да блокират магистрала \"Струма\". Органите на реда им попречиха.   Държавата и общината в лицето на министъра на икономиката Емил Караниколов и на кмета Станислав Владимиров се събраха сутринта в града. И решиха - в Перник ще има бедствено положение. Това развързва ръцете на държавата за извънредни строително-монтажни дейност. А целта е да се направят нови сондажи, за да се потърсят още водоизточници за града.    Перник обяви бедствено положение за седмица. Започват спешни аварийни строително- монтажни дейности, които да увеличат притока на язовир \"Студена\". Държавата и местната власт ще работят заедно на терен.    “Сондиране в така наречения карстов басейн над язовир \"Студена\". Изграждане на съоръжение, което да хване горната част на река Струма и да бъде насочена директно към язовир “Студена”, обясни кметът на града Станислав Владимиров.    Министърът на икономиката Емил Караниколов обясни, че след няколко дни ще има информация за дебита, който влиза от Струма към водния басейн.    Работен план за това как липсващите количества вода да бъда намерени има инж. Атанас Русев. „Предвижда да се оптимизират всички възможни води в южната част на планината Витоша, без да се нарушава абсолютно никакъв естествен баланс и тази вода постъпва в язовир Студена”, каза той.    Идеята му включва и използването на подземни водоизночици. „Нашият план намери пълно одобрение от МРРБ, преди дни трябваше да бъде подписано споразумение от кмета на Перник.    “Нашият план намери пълно одобрение от МРРБ, преди дни трябваше да бъде подписано споразумение от кмета на Перник с министерството, но той отказа да го направи”, каза още инж. Русев.    Кметът определи тези твърдения като неверни. Според Владимиров сега всичко било в ръцете на държавата. А той бил \"За\" всяка една капка вода, която се осигури за язовир \"Студена\".    ”Знаете, че има и проект на инженер Русев. Неговият план е най-евтин, държавата ще даде и на него зелена светлина”, коментира градоначалникът.    Държавата и общината се заричат - там където има течове, те да бъдат спрени. Въздухът и водата са най-ценния ресурс, в момента всяка капка ни трябва. Основна цел е да се осигури възможност за нормален живот в Перник да няма проблеми с водата.    При нужда кризисният щаб може да удължи срока на бедственото положение, за да бъдат извършени необходимите дейности по намирането на резервни водоизночници за Перник.  ", "date": "2019.12.21", "title": "Напрежението ескалира! Протестиращи срещу водната криза в сблъсък с полицията край Перник (ВИДЕО) "}
{"url": "http://epicenter.bg/article/Kiril-Domuschiev--NOVA-shte-prodalzhava-da-poddarzha-imeto-si-na-balgarskata-televiziya--VIDEO-/202174/2/0", "text": "„NOVA ще продължава да поддържа името си на българската телевизия”. Това заяви пред Николай Дойнов собственикът на „Адванс Медия груп” Кирил Домусчиев.    „Ние още като купихме телевизията, заявихме нашето желание тя да се развива като „Българската телевизия”. Да запазим тази марка, която NOVA вече си беше изградила. В това направление ние не само, че не спряхме до тук, но увеличихме инвестициите. През следващата година нашите зрители със сигурност ще гледат нови сериали, нови риалитита, които са направени тук – в България”, каза още Домусчиев.    Той сподели и какви са трудностите в управлението на медии.    „Трудното е по-скоро преценката кое би се харесало на зрителя. Иначе като мениджмънт, като организация смятам, че компанията е на много високо европейско, ако не и на световно ниво”, каза собственикът на „Адванс Медия груп”.    По думите му тази година „Нова Броудкастинг Груп” ще има рекорден резултат – и като приходи, и като печалба.    „Ние сме най-гледаната телевизия. Ние сме телевизията на младите хора. Това го показват всички видове агенции, така че това е бъдещето. Предполагам, че на база всички инвестиции, които правим, следващата година ще бъде още по-добра”, заяви още Кирил Домучиев.     ", "date": "2019.12.21", "title": "Кирил Домусчиев: NOVA ще продължава да поддържа името си на българската телевизия (ВИДЕО)"}
