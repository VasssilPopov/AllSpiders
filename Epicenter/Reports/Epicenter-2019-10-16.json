{"url": "http://epicenter.bg/article/Rumen-Radev--Futbolat-e-ogledalo-na-sastoyanieto-na-darzhavata-/195890/2/0", "text": "\"  предаде Агенция \"Фокус\".    „Не трябва да съдим за футбола като някакво единично дело и явление в държавата.  Вчерашните действия са блестящо доказателство за това. Не искам в никакъв случай да се превръщам в адвокат на президента на БФС, най-малкото заради липса на характер на терен и заради самата игра. За мен е  , допълни още Радев. Според него това е станало практика за много други институции. „  Нито една организация не носи отговорност за поведението си на феновете\", допълни още държавният глава. Според него нито една федерация не може да изземе органите на реда и държавата.    допълни още държавният глава.   Не трябва да допускаме генерализация на България като расистка държава, каза още президентът Румен Радев пред медиите.   \"Крайно неприятно е България, която спаси 50 000 евреи, която не допусна нито един от тях да бъде изпратен в лагерите на смъртта  Не трябва да допускаме генерализация на този проблем.    , продължи държавният глава. По повод вчерашния Съвет за сигурност за ситуацията в Сирия, държавният глава коментира: \"Първо представителите на службите за сигурност ни увериха, че няма пряка заплаха за сигурността на страната. Трябва да признаем факта, че при внезапен масиран мигрантски натиск, България няма капацитета да се справи сама. Затова и аз апелирам, че трябва да сме много активни и да използваме всички възможни лостове и механизми на ЕС.   допълни още Радев. Според него трябва да е ясно коя държава, с какво участва. Във връзка с освобождаването на австралиеца Джок Полфриймън, осъден за убийството на студента Андрей Монов и пуснат предварително,   ", "date": "2019.10.16", "title": "Румен Радев:  Каквото e управлението на държавата, такова е и на българския футбол! (ВИДЕО)"}
{"url": "http://epicenter.bg/article/Karakachanov-otgovori-na-Radev--/195903/2/0", "text": "\" Така вицепремиерът и министър на отбраната Красимир Каракачанов отговори на упрека на президента Радев, че състоянието на българския футбол е отражение на състоянието на цялата държава.     Каракачанов определи думите на Радев като заяждане. \"Като беше правителството на Сергей Станишев, по-хубав ли беше футболът? А като беше правителството на Орешарски?\", попита той.   Вицепремиерът остро реагира на скандала в родния футбол след загубата на България от Англия в понеделник вечерта, която бе белязана с расистки скандирания, нацистки поздрави, оставка на шефа на БФС Борислав Михайлов и арести.   “  Полицията арестува вече някои.  , без да използва сила, защото имаше опасност иначе да се разбунтува цялата агитка\", заяви Каракачанов в отговор на въпрос защо изведената агитка не е била арестувана още на стадиона.   Полицията арестува някой, когато оказва съпротива.   Силови действия в агитката могат да предизвикат разбунване на цялата агитка. Полицията си е свършила работата, без да използва сила. Това е похвално, заяви Каракачанов.    Попитан защо . Защо не се огледаме дали част от агитките не се занимават и с друга дейност, освен да подкрепят отборите.  \".    Има достатъчно мерки, които да се вземат и много по-стегнато и твърдо да се действа. В крайна сметка човек отива на стадиона да гледа спорт, а дори да реши да си изхвърля негативната енергия – не по този начин. Не можеш да правиш неща, които знаеш, че ще доведат до санкции, заяви вицепремиерът.   В отговор на въпрос ще поиска ли по-строги санкции за футболните хулигани, той каза:  \"   Попитан дали поставя под общ знаменател еколозите и футболните хулигани, Каракачанов отговори с въпроса \"Не е ли едно и също?\", на което получи отговор от журналисти: \"Някак си не е\".    За вас не е, но за мен е. И едните нарушават закона, и другите нарушават закона. За едните искаме по-строги мерки, за другите не искаме. Започнем ли да разделяме закона на морален и неморален, няма закон.   коментира вицепремиерът.    Футболното хулиганство не е оправдано.  , добави Каракачанов.   Според мен проблемът на българския футбол е, че   Затова от 10 години спрях да ходя да гледам футбол. Какво да гледам  още в първия кръг. Проблемът е в липсата на училищен, на детски и младежки спорт. Тук държавата трябва да се намеси, заяви Каракачанов.    ", "date": "2019.10.16", "title": "Каракачанов към Радев: По времето на Станишев и Орешарски футболът в по-добро състояние ли беше?"}
{"url": "http://epicenter.bg/article/Dimitar-Nikolov--Planetariumat-do-Morskata-gara-shte-bade-nay-novata-emblema-na-Burgas-/195960/2/0", "text": "  „Огледалният Планетариум до Морската гара бързо ще се превърне в нова атракция и емблема на Бургас“. Това съобщи кандидатът на ГЕРБ за кмет на града Димитър Николов.    Той ще бъде разположен пред сградата на Морската гара в зоната за обществен достъп до пристанището и ще представлява сферична метална конструкция с модерен архитектурен дизайн и осигурена достъпна среда за хора с увреждания.    Последен модел оборудване ще осигурява на жителите и гостите на Бургас възможността чрез 3D прожекции да се докоснат до магията на нощното небе и загадките на необятния Космос, които често остават скрити от очите им. С помощта на специално разработени научни и софтуерни програми ще се разкриват тайните на звездния небосвод, за да отведат посетителите на космическо пътешествие до близки и далечни планети и галактики.    Със своя капацитет от 50 места Планетариумът ще предоставя възможност за организиране на групови посещения и провеждане на изнесени часове по георграфия, физика и астрономия на учениците от Бургас и региона.    Той ще е с 12-метров купол и чрез 2D и 3D визуализации ще показва познатия ни космос. Там децата ще получават знания по астрономия, физика и изобщо в сферата на точните науки. Със специфичната си форма бургаският планетариум ще прилича на този в Бристол и на популярното в цял свят бобено зърно в Чикаго. Планетариумът и Детският научен център, който вече се изгражда на 1-ия и 2-рия етаж в сградата на Морска гара, завършват цялостната концепция за изграждане на единен градски образователен център, в който чрез съприкосновение с науката по забавен и увлекателен начин деца и родители ще изграждат нови знания и умения.  ", "date": "2019.10.16", "title": "Димитър Николов: Планетариумът до Морската гара ще бъде най-новата емблема на Бургас "}
{"url": "http://epicenter.bg/article/Georgi-Markov-se-sreshtna-s-Viktor-Orban--/195962/2/0", "text": " Срещата е била по инициатива на министър-председателя на Унгария и се е състояла в резиденция „Кармелита” в Будапеща по-рано днес, научи    Поводът е книгата на бившия конституционен съдия, посветена на унгарския политик - \"Феноменът Виктор Орбан\".   Виктор Орбан е бил приятно изненадан и от факта, че авторът на книгата Георги Марков познава толкова добре политиката на правителството му, както и от факта, че тя се пропагандира зад граница.   Българският депутат е съобщил, че книгата е представена с голям успех във Варна, Поморие, Казанлък и Дупница и предстои през ноември да бъде презентирана и в други градове на страната.   На срещата е присъствал и вицепремиерът на Унгария Шандор Пинтер.", "date": "2019.10.16", "title": "Георги Марков показа на Виктор Орбан книгата, която написа за него "}
{"url": "http://epicenter.bg/article/Asotsiatsiyata-na-otselelite-ot-Holokosta-protestira-sreshtu-dumite-na-Radev-za-spasyavaneto-na-evreite-/195965/2/0", "text": "С остра декларация по повод думите на президента Румен Радев, че било “недопустимо народ, който е спасил ВСИЧКИТЕ си евреи, да бъде обвързвам с расизма” излязоха от Асоциацията на оцелелите от Холокоста в България и техните деца.    В тази връзка Асоциацията на оцелелите от Холокоста в България и техните деца най-енергично протестира срещу използването на една подменена версия за съдбата на евреите като нееднократно употребяван аргумент в полза на авторитета на българската държава.    Нееднократно сме заявявали и посочвали ролята на държавния антисемитизъм от периода 1936-1944, в резултат на който българските евреи са били подложени на унизителни и тежки преследвания, а техните братя и сестри от окупираните от царска България територии - депортирани от българските власти в нацистките лагери за изтребление, пишат от Асоциацията.          Президентът Румен Радев е заявил днес, че било “недопустимо народ, който е спасил ВСИЧКИТЕ си евреи, да бъде обвързвам с расизма”.    В тази връзка Асоциацията на оцелелите от Холокоста в България и техните деца най-енергично протестира срещу използването на една подменена версия за съдбата на евреите като нееднократно употребяван аргумент в полза на авторитета на българската държава. Нееднократно сме заявявали и посочвали ролята на държавния антисемитизъм от периода 1936-1944, в резултат на който българските евреи са били подложени на унизителни и тежки преследвания, а техните братя и сестри от окупираните от царска България територии - депортирани от българските власти в нацистките лагери за изтребление.    Тези факти са безспорно исторически доказани и тяхното отрицание от българския държавен глава е оскърбление към паметта на загиналите и на хилядите страдалци. Ние никога няма да се съгласим с подобна подмяна и не желаем еврейството в България непрекъснато да бъде инструментализирано по срамен начин, както господин Радев си позволява да го прави.    В речите си по този повод двама израелски президенти, Шимон Перес и Рьовен Ривлин са изразили категорично позиция по отношение на историческите факти, с която господин Радев би трябвало да се съобрази. Българският народ е велик и достоен и негови синове и дъщери са помагали на евреите през тежките години на преследвания, които нашите семейства помнят, както и помнят поименно своите спасители.    Това не променя историческата истина, че българската държавност през различни периоди е преследвала евреите като такива, както и фактът, че антисемитизмът е бил идеология на масови организации.    Президентът Радев би трябвало да отчете, че някои от тези организации се възраждат под безразличния поглед на управляващите, което води логически до организирани прояви като факелни шествия, чествания на исторически компрометирани с антисемитизъм личности, подмяна на историята и други.    Една от многото такива прояви е и поведението на футболните фенове на последния мач, което стана причина световната общественост най-после да обърне внимание на опасно Възраждане на тенденции от времето на фашизма и националсоциализма.    Изразяваме нашето разочарование от позицията на президента, който вместо искрено да признае тревожните факти, се ангажира със словесна козметика на случилото се на стадион “Васил Левски”.  ", "date": "2019.10.16", "title": "Асоциацията на оцелелите от Холокоста протестира срещу думите на Радев за спасяването на евреите "}
{"url": "http://epicenter.bg/article/Ekip-na-amerikanskite-VVS-idva-u-nas-vav-vrazka-s-obuchenieto-na-novite-F-16-/195966/2/0", "text": "Екип на американските Военновъздушни сили идва в България следващата седмица, за да бъдат обсъдени възможностите за обучение на новите изтребители Ф-16 в авиобазата „Граф Игнатиево“, съобщава БНР.    Командирът на военновъздушните сили генерал-майор Цанко Стойков обясни:    \"Ще обсъждаме критериите, изискванията, възможностите, схемата за обучение на летателния и на инженерно-техническия състав. През ноември месец очакваме втори екип, логистичен, отново от ВВС на САЩ, който ще дискутира с нас въпросите по инфраструктурата\".    Командирът на военновъздушните сили отбеляза, че договорите за авиационната техника вълнуват не само хората от ВВС, а са на вниманието на цялата държава.    България плати около 2,2 милиарда лева за осемте самолета. Първите машини трябва да дойдат до средата на 2023 г., а последните - в началото на 2024 г.", "date": "2019.10.16", "title": "Екип на американските ВВС идва у нас във връзка с обучението на новите Ф-16 "}
{"url": "http://epicenter.bg/article/Anatoliy-Velichkov--MO-predprie-deystviya-v-kratak-srok-da-osiguri-izpravna-i-moderna-tehnika-za-VVS-/195971/2/0", "text": "„Ясно заявена е високата политическа амбиция на ръководството на Министерството на отбраната в кратък срок да подсигури военната авиация с изправна и модерна техника, за което са предприети съответните действия. По същия начин стои въпросът и за системата на противовъздушна отбрана“. Това каза днес заместник-министърът на отбраната Анатолий Величков на тържеството по повод празника на Военновъздушните сили, съобщават от МО.    Отбелязването на 107-ата годишнина от първия боен полет и празника на ВВС започна с военни ритуали за отдаване на почит към летците, загинали във военно и в мирно време. Военнослужещите от ВВС поднесоха венци и цветя пред Паметника на летеца, в Алеята на летците и пред Паметника на загиналите летци в София. В тържествения ритуал пред Паметника на летеца участва президентът и върховен главнокомандващ Въоръжените сили Румен Радев.    В тържественото събрание-концерт по повод празника участва и заместник-началникът на отбраната генерал-лейтенант Димитър Илиев. „Сигурен съм, че тази година ще бъде паметна за Военновъздушните сили по няколко причини. Реализирано в договори бе мащабното възстановяване на летателна техника на ВВС. След дълги години усилия вече имаме подписан договор за доставка на нова летателна платформа. Възстановено е и Висшето военновъздушно училище в Долна Митрополия“, посочи заместник-началникът на отбраната в обръщението си към личния състав на ВВС.    Заместник-министър Анатолий Величков и генерал-лейтенант Димитър Илиев наградиха военнослужещи и цивилни служители от ВВС, отличени със заповеди на министъра на отбраната и началника на отбраната за проявен висок професионализъм и за принос към Военновъздушните сили.    Награди връчи и командирът на ВВС генерал-майор Цанко Стойков.    „Модернизацията на ВВС е много важен процес, осигуряващ реално успешното справяне със стратегическите предизвикателства за националната сигурност“, посочи той в изказването си. Той пожела на военнослужещите и цивилните служители от ВВС здравето и доблестта, чувството за национална чест и лично достойнство да ги следват по пътя и занапред.  ", "date": "2019.10.16", "title": "Анатолий Величков: МО предприе действия в кратък срок да осигури изправна и модерна техника за ВВС "}
{"url": "http://epicenter.bg/article/Ivan-Portnih--Ako-naistina-sam-zamesen-v--quot-skandal-quot--v-Izrael--kak-lichno-posreshtnah-Netanyahu--/195974/2/0", "text": "\"   Това написа във Фейсбук кандидатът на ГЕРБ за кмет на Варна Иван Портних по повод разпространените информации, че е бил арестуван миналата година в хотел, намиращ се в курортния град Хайфа, заради хулигански прояви и опит за посегателство над сервитьорка.    Според от съперниците му за кметския пост във Варна - Костадин Костадинов, заради деянието си Портних е бил позорно изгонен от Израел, като е получил забрана да посещава страната с поставен черен печат. Лидерът на \"Възраждане\" призова Иван Портних да се оттегли от надпреварата.    \"Фактите и снимките говорят сами. За съжаление, тези предизборни похвати могат единствено да имат непредвидими последици върху добрите взаимоотношения на Община Варна с бизнеспартньори от Израел, с които в момента активно работим по проект в сферата на транспорта и дигиталните технологии\", пише още Иван Портних във Фейсбук.  ", "date": "2019.10.16", "title": "Иван Портних: Ако наистина съм замесен в \"скандал\" в Израел, как лично посрещнах Нетаняху? "}
{"url": "http://epicenter.bg/article/Prokuraturata-reshava-kakvi-obvineniya-da-povdigne-sled-arestite-v-BFS-/195871/3/0", "text": "Очаква се днес прокуратурата да прецени на кого и какви обвинения ще бъдат повдигнати след арестите вчера в БФС, съобщи БНР.  Вчера ГДБОП, Националната полиция и спецпрокуратурата влязоха в сградите на Българския футболен съюз в Бояна.    Говорителят на главния прокурор Румяна Арнаудова заяви, че разследването е по подозрение за извършени престъпления против спорта и по-конкретно за корупция.    Разследват се различни съдийски назначения, както и резултати от мачове във футболното ни първенство.    ГДБОП разпита председателя на съдийската комисия и още 4-ма души от Българския футболен съюз.    Президентът на Българския футболен съюз Борислав Михайлов подаде оставка заради инцидентите по време на футболната среща в понеделник между България и Англия, която беше прекъсвана два пъти след расистки прояви на фенове.", "date": "2019.10.16", "title": "Прокуратурата решава какви обвинения да повдигне след арестите в БФС "}
{"url": "http://epicenter.bg/article/MVF--Svetovnata-ikonomika-e-v-retsesiya-/195873/4/0", "text": "Според Международния валутен фонд (МВФ) световната икономика расте толкова бавно по време на световна финансова криза. Експертите виждат причините за това в търговските конфликти и геополитическите рискове. Според МВФ през 2019 г. глобалната икономика ще нарасне с три процента. Това е най-лошата цифра след кризата през 2008-2009 г., предаде БГНЕС.    Това са заключенията на доклада „Перспективи за развитието на световната икономика: глобален спад в производството, растеж в търговските бариери“, публикуван от МВФ във вторник, 15 октомври.    През 2020 г. глобалната икономика очаква растеж от 3,4 процента, се казва в документа. В същото време МВФ прогнозира забавяне на растежа на повечето световни икономики. Така икономиката на ЕС според доклада през 2019 г. ще се увеличи само с 1,2 процента, а през следващата – с 1,4 процента. Причините за това развитие според експертите са търговските конфликти между отделните държави (преди всичко спорът за митата мжду САЩ и Китай), както и „несигурността, свързана с геополитическите рискове“.    Според експерти на МВФ ръстът на руската икономика през 2019 г. ще бъде 1,1 процента. За сравнение: Световната банка прогнозира икономическия растеж за Русия тази година в рамките на един процент. Прогнозата на МВФ за Руската федерация за 2020 г. е 1.9 процента.    Що се отнася до Германия, през първата половина на 2019 г. търсенето на стоки, произведени в Германия на международния пазар, беше по-ниско от очакваното. Това беше една от причините растежът на германската икономика през тази година, от гледна точка на експертите на Международния валутен фонд, да бъде едва 0,5 процента. През следващата година тази цифра трябва да е 1,2 процента. Това е с 0,5 процента по-малко от прогнозираното през юли.    Германският канцлер Ангела Меркел, изказвайки се в Берлин вчера, нарече настоящото развитие на ситуацията „тревожно“, а евентуалното нерегламентирано излизане на Великобритания от ЕС като един от факторите, които повлияват на настоящата негативна ситуация.", "date": "2019.10.16", "title": "МВФ: Световната икономика е в рецесия "}
{"url": "http://epicenter.bg/article/Kakvoto-kazhe-visshiyat-sadiya--saglasyavame-se--/195901/11/0", "text": " В последните години две събития накараха внушителна част от обществото да застане зад една позиция -  . Разбира се и в двата случая онези, които бяха на алтернативното мнение, макар и пренебрежимо малко откъм обществена представителност, използваха контролираните от тях комуникационни канали, за да заглушат гласa на обикновените хора и да попречат на възродилото се чувство у българина да съхранява своите чест и достойнство, както и да се бори за тържествуване на справедливостта.     ръководеният от Лозан Панов Върховен касационен съд, се оказа неспособен да излезе със становище. Така най-висшата съдебна инстанция в държавата не успя да изрази позиция по делото, което Конституционният съд бе образувал. Това дава основание да се направят поне два изключително притеснителни извода – налице е липса на социална ангажираност у част от върховните съдии, които дотолкова са се изолирали в своята самодостатъчност, че настроенията на масите не ги вълнуват, зависимостите на най-високо ниво в съдебната система са достигнали такова ниво, че с лекота се използват за постигането на конкретни лобистки, икономически или политически цели, които често са облечени в съдебни решения, които както знаем се изпълняват, а не се коментират. Казусът с условното предсрочно освобождаване на Джок Полфрийман и последвалите събития само потвърждават това.     както премиерът трети мандат Бойко Борисов го нарича, и да влезе в ролята на адвокат на убиеца. В позицията на председателя на ВКС от понеделник, в която той високомерно настоя за незабавното освобождаване на Полфрийман от центъра за чужденци в Бусманци, няма нищо изненадващо, освен това, че в нея липсваше обвинението към българския съд, че неправилно е осъдил австралиеца, че той не само е невинен, но е и \"жертва\", като почти 12 години е прекарал като арестант и затворник за убийството на студента Андрей Монов, за което България на всяка цена трябва да бъде осъдена от вездесъщия Европейски съд по правата на човека.    Що се отнася до давленията и демонстративния натиск на председателя на ВКС над съдебния състав, който разглежда искането на главния прокурор за преразглеждане на предсрочното освобождаване на австралиеца, то е пример за градиращото усещане у Панов за неговата недосегаемост. И част от един друг сценарий.     както и за всичко останало, да се стигне до реакция от Съдийската колегия на Висшия съдебен съвет или поне на нейни отделни представители. Така се и случи, с оглед изразеното от Боян Магдалинчев и Севдалин Мавров възмущение от писанията на Панов. Само че той точно това е целял, дори не самият Лозан Панов, който отдавна е показал, че е един фигурант в чужди пиеси, а тези, които му определят ролите и поведението. След като така и не успяват да организират масовост на пошлите протести срещу номинацията на Иван Гешев за главен прокурор, то с провокацията на Панов срещу съдебния състав на ВКС се търси ответна реакция, която да породи за пореден път познатите от изминалите години акции по \"спасяване\" на \"най-висшия съдия\", който повече от две години не спира да го играе \"жертва\" и да твърди, че \"тези дни ВСС ще го отстранява\".     възмущението на общественици като Борислав Цеков, на журналиста Петър Волгин и на много други, провокирани от арогантността на Панов, то най-правилното в тази ситуация е той да бъде оставен свободно да унищожава и малкото останало доверие на хората в съдиите. С позицията в защита на убиеца Джок, председателят на ВКС направи всичко това, което и най-големите радетели за прочистване на съдебната система от политическите и лобистки зависимости не са и мечтали. Публично известно е, че мнозина от съдиите във ВКС никога няма да възприемат Панов като авторитет и до последния му ден като председател, ще го третират като \"чуждо\" за институцията тяло, което в науката се определя като \"паразит\".    които все пак са имали известни колебания по адрес на неговата персона. Не ВСС, а Калин Калпакчиев като председател на Управителния съвет на Съюза на съдиите в България, трябваше да реагира на атаката на Панов срещу съдиите от понеделник, повторена дословно от Полфрийман пред журналисти във вторник вечер. Само че ССБ ще замълчи, с което тотално ще потвърди пълната си несъстоятелност като съсловна организация и за пореден път ще разкрие същината си – самозабравила се група от съдии, изпаднали в тотална зависимост от политически, корпоративни и лобистки интереси. Лозан Панов от дълго време говореше за зависимости в правосъдието, в конкретната ситуация той ги онагледи, като самоизобличи и себе си.     Това трябваше да се случи още през 2017 г., при това от предишния състав на ВСС. Миналото и причините това да не се случи вече нямат значение. Сега трябва \"най-висшият съдия\" да бъде оставен на спокойствие да руши правосъдната система, за да може след около две години да започне изграждането й \"на чисто\". Така държавата няма да е упреквана, че прави чистка на съдии, какъвто е казусът с Полша. И без това, както е тръгнало, все повече съдии с изразени пристрастия напускат системата – Калоян Топалов, Методи Лалов, а тези дни се разбра и за Таня Маринова-Радуловска, която за кратко бе председател на ССБ, но вече е адвокат. Пътят е открит и за останалите – дали в политиката, дали в бизнеса, дали в адвокатурата, все ще има места за Панов, Калпакчиев, Тодорова и сие. Пък и за тях ще е по-добре, че току-виж Инспекторатът на съдебната власт, след скорошната смяна на състава и на главния съдебен инспектор, вземе, че и проработи.     които влизат в системата, още отсега да разберат, че от тях се очаква единствено да са независими, а не да се групират, в името на обслужването на опитите за овладяване на съдебната система от външни сили или за да уредят кариерното си израстване.     Поведението на единия и решението на другия в услуга на един убиец ги изобличи напълно. Заради това трябва да бъдат оставени на показ, за да виждат хората лицата им, така ще знаят защо у нас липсва върховенство на закона, а по просто казано – защото я няма справедливостта. Защото има безродници, които с нищо не се различават от активираните футболни хулигани, които по поръчка изпълниха чужд план, който да представи България като расистка държава. За всеки нормален човек е ясно, че българите ни най-малко нямат расистки убеждения, колкото и това да се опитва да се внуши от чужди политици и медии от държава, която \"по случайност\" също се е загрижила за свободата на Джок Полфрийман.   ", "date": "2019.10.16", "title": "Каквото каже висшият съдия… съгласяваме се! "}
{"url": "http://epicenter.bg/article/-Vzglyad--Svadata-mezhdu-Erdogan-i-NATO-raboti-v-polza-na-Rusiya/195917/11/0", "text": "САЩ наложиха тежки санкции срещу най-големия си военен съюзник, Турция, поради военната операция в Северна Сирия. Всички държави от Европейския съюз и повечето страни членки на НАТО подкрепиха Вашингтон. Нарастващият спор в рамките на Алианса може да засегне и разположените в Турция ядрени оръжия. Доналд Тръмп във вторник разреши въвеждането на санкции срещу редица министерства и висши турски служители. Според държавния секретар на САЩ Майк Помпео, Вашингтон по този начин упражнява натиск върху правителството да прекрати турската офанзива в Североизточна Сирия. По-късно Министерството на финансите на САЩ заяви, че турското министерство на отбраната и енергетиката, както и министърът на отбраната Хулуси Анкар, министърът на вътрешните работи Сюлейман Сойлу и министърът на енергетиката Фатих Дьонмез са също в списъците на санкциите. От своя страна вицепрезидентът на САЩ Майк Пенс заяви, че новообявените санкции ще останат в сила или ще се \"засилят\", докато Анкара \"не започне незабавно прекратяване на огъня, прекрати насилието и се съгласи да договори дългосрочно уреждане на въпросите по границата\" със Сирия , съобщава Интерфакс. Натискът върху Анкара не се ограничава до това. Изпълнявайки обещанието си за „унищожаване на турската икономика“, Тръмп обяви увеличение на митата за стоманата до 50% и прекратяване на по-нататъшните преговори с турците за сключване на търговска сделка на стойност 100 милиарда долара. Трябва да се отбележи, че през 2018 г. Тръмп вече увеличи митата върху турската стомана и алуминий, но през май 2019 г. САЩ намалиха митата върху вноса на стомана от Турция до 25%.  Ръководителят на Пентагона Марк Еспър, който планира през следващата седмица да посети централата на НАТО в Брюксел, където възнамерява да \"упражни натиск\" върху съюзниците на САЩ, за да предприемат колективни мерки срещу Турция, не остана настрана.  В същото време Белият дом сериозно обмисля възможността за извеждане на ядрено оръжие от базата „Инджирлик“ в Турция. Според The New York Times през уикенда \"Държавният департамент и Министерството на енергетиката тихо обмислят плановете за извеждане на около 50 тактически ядрени оръжия под американския контрол от „Инджирлик“. Това според източниците на изданието ще означава \"край на съюза между Турция и САЩ\". В същото време Анкара е притискана и от Европа. Външните министри на страните-членки на ЕС единодушно осъдиха действията на Ердоган срещу кюрдите. „Ние вярваме, че това, което прави Турция, е погрешно“,заяви Федерика Могерини пред Deutsche welle. Освен това, според германския външен министър Хайко Маас, страните от ЕС са обещали да спрат износа на оръжие за Турция.  Според ориенталиста Станислав Тарасов настоящата криза в отношенията между евроатлантическите страни и Турция \"показва разпад на НАТО отвътре\", а турската операция \"Извор на мира\" само ускорява този процес, но не е основната му причина.    „В крайна сметка конфликтът започна, след като Анкара реши да закупи руски системи за противовъздушна отбрана С-400 от Москва. И това противоречи на военно-техническите и икономическите интереси на страните, участващи в НАТО“, каза Тарасов пред вестник „Взгляд“. „В същото време не се говори за разпадането на НАТО: Уставът на Алианса не предвижда прогонване на един от членовете, докато той самият не го пожелае. И докато Турция не прояви такова желание, тя ще остане в НАТО, без значение колко я критикуват другите държави“, каза експертът. Подобна гледна точка споделя и доцентът по политически науки във Финансовия университет при правителството на Руската федерация Геворг Мирзаян. Според него отношенията между Турция и САЩ вече не могат да бъдат наречени съюзнически, но те все още не са успели да станат противници. Следователно кризата в отношенията между Вашингтон и Анкара „все още няма да засегне външната политика на НАТО“.  „Но самият Ердоган не може да не реагира на агресивния натиск на Запада. Ако мълчи и търпи - собствените му избиратели няма да го разберат. Следователно той ще заплаши да напусне НАТО, ще каже, че ще изгони американците от базата „Инджирлик“, но няма да превърне думите в действия, докато Западът не пресече червените линии\", заяви Мирзаян пред изданието.  Според него, въпреки заплахите, САЩ също няма да започнат да изнасят ядрени оръжия от „Инджирлик“, надявайки се, че след Ердоган ще дойдат на власт в Турция \"разумни хора, с които да преговарят\". В същото време Тарасов смята, че Белият дом умишлено пуска слухове за премахването на ядрените оръжия от „Инджирлик“, използвайки тази тема като елемент на изнудване и натиск. „Проблемът е също, че американската военновъздушна база „Инджирлик“ бързо губи стратегическото си значение. Според неограничения отбранителен план, подписан от Помпео, САЩ укрепват базата си в Гърция в случай, че трябва да напуснат Турция. Съществува и Кипър, като алтернатива на „Инджирлик“. Следователно американците имат място за маневри“, обясни Тарасов. Следователно, според експертите, Ердоган е принуден да маневрира и да се възползва от противоречията в НАТО, като същевременно укрепва отношенията с Русия.  „Турците намаляват своите политически възможности в западна посока и стават все по-зависими от нормалните отношения с Русия. В този случай трябва да се запасяваме с пуканки и да гледаме, без да се намесваме,“ обясни Мирзаян. Той отбеляза, че „след като Тръмп се кара с Турция, това означава, че няма да може да използва страната за никакви антируски цели“. „За нас това е полезно. Освен това виждаме, че турската операция позволи на Башар Асад да си върне контрола над кюрдите. Дали това беше направено със съгласието на Турция или тя е била изиграна е друг въпрос. Но засега всичко, което се случва, е изцяло в интерес на Русия“, заключи Мирзаян.  ", "date": "2019.10.16", "title": "„Взгляд“: Свадата между Ердоган и НАТО работи в полза на Русия"}
{"url": "http://epicenter.bg/article/Hristo-Stoichkov-se-razplaka-zaradi-rasistkiya-skandal/195893/8/0", "text": "Легендата на българския футбол Христо Стоичков не остана безучастен след разразилия се расистки скандал в мача на представителния ни тим срещу Англия.    В момента страната ни е нападана от европейските медии заради прояви на расизъм по време на европейската квалификация с “Трите лъва”. Камата не скри сълзите си, докато говореше по наболялата тема за телевизия \"Tudnusa\", съобщи Sportal.bg.   : Би ли казал, че това те огорчава, че те натъжава?    : Да, разбира се! Какво да направя?!    : Какво е решението?    : Да не се допускат до стадиона или по-тежко. Като в Англия от години. Пет години, без да стъпват на стадиони нито на национален отбор, нито на мачове в страната. Хората не заслужават да страдат. Мислиш ли, че се чувствам добре?!  ", "date": "2019.10.16", "title": "Стоичков се разплака в ефир заради расисткия скандал: Поне 5 години да не стъпват на стадиона!"}
{"url": "http://epicenter.bg/article/Zvezdata-ot--quot-Otchayani-saprugi-quot----Felisiti-Hafman--vleze-v-zatvora/195884/10/100", "text": "\r\n През следващите две седмици актрисата Фелисити Хъфман, прочула се с ролята си в сериала \"Отчаяни съпруги\", ще бъде известна като затворничка No.77806-112, след като се яви във федерален затвор в Калифорния, за да излежи 14-дневната си присъда. \r\n \r\n \r\n \r\n 56-годишната Хъфман се е явила доброволно в затвора в Дъблин в района на залива на Сан Франциско, Калифорния, придружена от съпруга си, актьора Уилям Мейси, съобщават представителите на актрисата от TASC Group. \r\n   \r\n Затворът, в който Фелисити Хъфман ще прекара две седмици, е с ниска степен на охрана. В миналото в него е лежала друга известна особа - \"Холивудската Мадам\" Хайди Флайс. Подобно на останалите затворнички Хъфман ще получи униформа и бельо и към нея ще се обръщат с номера ѝ. Актрисата ще дели стая и тоалетна с три жени. \r\n   \r\n През септември Фелисити Хъфман беше осъдена на 14 дни затвор, след като се призна за виновна по обвиненията, че е платила подкуп, за да улесни влизането на дъщеря си София в престижен университет. На актрисата бяха наложени също глоба от 30 000 долара, 250 часа обществено полезен труд и едногодишна пробация. В корупционната схема бяха обвинени над 50 души. \r\n   \r\n Източник: Дир.бг \r\n   \r\n    \r\n \r\n", "date": "2019.10.16", "title": "Звездата от \"Отчаяни съпруги\" - Фелисити Хъфман, влезе в затвора"}
{"url": "http://epicenter.bg/article/Klafuti-s-yabalki/195937/9/14", "text": "плодове - 5-6 ябълки  брашно - 125 г  бакпулвер - 1/2 пакетче  захар - 100 г  ванилия - 1 пакетче  яйца - 4 броя  прясно мляко - 250 мл  Разбийте добре яйцата със захатра и ванилията и добавете пресятото с бакплувера брашно. Отново разбийте добре, накрая прибавете прясното мляко.    Намажете малка тава или форма за печене с масло и покрийте плътно дъното с нарязаните на едро ябълки. Отгоре излейте сместа внимателно, за да не се разместят плодовете.    Сложете Клафутито да се пече в предварително загрята на 200 градуса фурна за около половин час.    Поръсете готовия сладкиш с пудра захар.", "date": "2019.10.16", "title": "Клафути с ябълки"}
{"url": "http://epicenter.bg/article/Ministarat-na-otbranata-shte-prisastva-na--Badi-voynik--v-Plovdiv/195927/2/0", "text": "Министърът на отбраната Красимир Каракачанов ще присъства на събитията от информационната кампания „Бъди войник“ в град Пловдив на 17 октомври, четвъртък. Това съобщиха от пресцентъра на Министерството на отбраната.   Пловдив е 27-ият град, в който се провежда кампанията за популяризиране на военната професия „Бъди войник“. Проявите в него ще бъдат своеобразна кулминация на празника на Военновъздушните сили (ВВС) послучай 107-ата годишнина от тяхното създаване (16 октомври) и Деня на военните парашутисти и празник на 68-а бригада „Специални сили“ (18 октомври).    На тях ще присъстват още заместник-началникът на отбраната генерал-лейтенант Димитър Илиев, командирът на ВВС генерал-майор Цанко Стойков, началникът на гарнизон Пловдив и командир на Силите за специални операции (ССО) бригаден генерал Явор Матеев, командирът на Националната гвардейска част (НГЧ) полковник Кънчо Иванов.    От 16.00 ч на площад „Централен“ в град Пловдив ще бъде разположена информационна борса за набиране на войници и матроси за Българската армия. На нея са представени с информационни материали Сухопътните войски, ВВС, Военноморските сили, ССО, Регионалната служба „Военна полиция“, НГЧ, Централното военно окръжие.   Присъстващите ще могат да се запознаят с възможностите, условията и сроковете за кандидатстване и постъпване на служба в Българската армия. В информационната борса участват и представители на Националния военен университет „Васил Левски“, които ще разясняват условията за прием и обучение във висшето военно училище.    По същото време над площад „Централен“ ще се проведе динамичен показ на военнослужещи от ВВС от авиобазите в Крумово и Граф Игнатиево. Показът включва изпълнения на различни видове задачи, сред които: разузнаване и атака по земна цел, мисия по търсене и спасяване, симулиране на въздушна цел, мисия Air Policing и др. В него ще участват хеликоптери Ми-24 и Кугър, самолети L-39 ZA, C-27J, МиГ-29, Ан-2.    Военнослужещи от ССО ще изпълнят парашутни скокове, както и други задачи от бойната и физическа подготовка като: спускане по способа „бързо въже“ от хеликоптер, стрелба с маркиращи боеприпаси, военни ръкопашни техники, демонстрация по неутрализиране на терористи и освобождаване на заложник и др.    От 18.30 ч във Военния клуб в Пловдив започва традиционният концерт на Представителния ансамбъл на Въоръжените сили и Представителния духов оркестър на ВВС. Концертите на „Бъди войник“ са своеобразен жест към граждани и гости за дългогодишната подкрепа, взаимното уважение и неразривната връзка между армията и обществото. В концертите на „Бъди войник“ звучат обичани бойни маршове, патриотични и модерни музикални произведения на изявени български изпълнители от Представителния ансамбъл на Въоръжените сили. Към тях ще се присъединят и местните групи Клуб по спортни танци „Парадайз Данс“, танцова формация „Етноритъм“ и модерен балет „Електра“. „Бъди войник“ се реализира с любезното съдействие на Община Пловдив.    Преди началото на кампанията „Бъди войник“, от 15.30 ч в присъствието на военнослужещи и цивилни служители от гарнизон Пловдив ще бъде отслужен благодарствен молебен.", "date": "2019.10.16", "title": "Министърът на отбраната ще присъства на „Бъди войник“ в Пловдив"}
{"url": "http://epicenter.bg/article/Pravitelstvoto-prie-pozitsiya-na-Balgariya-za-perioda-2021---2027-g-/195928/2/0", "text": "България се застъпва за развитие на кохезионната политика в най-слабо развитите региони в следващата Многогодишна финансова рамка (МФР) за периода 2021 - 2027 г. , съобщиха от правителствената информационна служба. Такава е позицията на страната ни за заседанието на Европейския съвет на 17-18 октомври в Брюксел, която днес бе одобрена от Министерския съвет. Балансът между традиционните политики и новите приоритети следва да бъде преди всичко политически. България ще продължи да отстоява важността на запазването на мястото и ролята на традиционните политики в следващия седемгодишен бюджет на ЕС и на осигуряването на адекватно финансиране за тях. Сред останалите теми, които ще бъдат обсъдени на заседанието в Брюксел, са новият Стратегически дневен ред на ЕС за периода 2019—2024 г., климатичните промени, миграцията и разширяването на Съюза.  Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новият Председател на Европейската комисия, Урсула фон дер Лайен, ще представи намеренията на Комисията. Европейските лидери ще обсъдят и международните аспекти на борбата с изменението на климата, предвид предстоящата в Сантяго де Чили в периода 2-13 декември 2019 г. 25-та Конференция на страните по Рамковата конвенция на ООН относно изменението на климата (СОР25). Въпросът за миграцията също ще бъде във фокуса на вниманието европейските лидери. Европейският съвет ще заседава и по чл. 50. Лидерите на държавите членки ще обсъдят актуалното състояние на преговорите с Обединеното кралство.", "date": "2019.10.16", "title": "Правителството прие позиция на България за кохезията в периода 2021 - 2027 г."}
{"url": "http://epicenter.bg/article/Mustafa-Karadaya-ot-Kardzhali--DPS-e-pazitel-na-edinstvoto-v-stranata-/195929/2/0", "text": "„Българският етнически модел проповядва философията на толерантността и заедността“, с тези думи председателят на Движението за права и свободи Мустафа Карадайъ се обърна към хората в кърджалийското село Мост.  Карадайъ каза, че по време на избори ни е забранено да си говорим на майчиния език. ГЕРБ вкараха националистите във властта, без да има нужда от това и резултатът е такъв, че ГЕРБ и БСП се състезават кои са по-големи националисти, обяви той. Всеки ден виждаме в НС, по медиите и в законодателството, че стъпват в полето на национализма. ГЕРБ взимат властта и обръщат тази власт против нас в законодателството, каза още Карадайъ.    Карадайъ обясни, че във всички международни стандарти се посочва, че в условията на демокрация трябва да има информиран избор. Това е ценността – информирания избор, а не езикът, каза той. От Венецианската комисия има поне 15 препоръки за вдигането на тази забрана. Нашата политика не е разделението и противопоставянето. Нашата политика е Българският етнически модел, в който се проповядва толерантността и философията на заедността, бе категоричен лидерът. Всеки със своето различие, отстоявайки своятаидентичност с достойнство, да бъдем заедно и да градим нашите общини и нашата държава. Това дава резултат вече от 30 години, заяви Мустафа Карадайъ.    Пред препълнената зала с привърженици и симпатизанти на ДПС Мустафа Карадайъ подчерта, че ДПС докара демокрацията в нашата Родина и трябва да я опази. ДПС е пазител на единството на страната, заяви той.    За ДПС формулата на отворено управление означава включването на активните и свободни граждани в процеса на взимане на решения и в контрола на изпълнението на решенията, обясни лидерът. След тези избори сме решени да приложим този модел на отворено управление във всички общини, в които управлява ДПС. Ще начертаем параметрите на такъв тип управление и ще го направим във всички общини, които се управляват от ДПС, каза още той.    Председателят на ДПС каза, че моделът на заедността дава своя продукт. Днес имаме няколко общини, където не живеят мюсюлмани, но местната власт е на ДПС. Тази година жребия ни задължи общините на ДПС да не са по-малко от 55, подчерта Карадайъ.    След тези избори ще видите, че ДПС ще има много сериозно разширение извън нашите традиционни райони, каза зам.-председателят на ПГ на ДПС Йордан Цонев. Ще видите, че ДПС ще управлява общини, в които не живеят етнически турци. Видяхме го и на евроизборите. Ще видите, че много мои братя и сестри етнически българи не само че работят и живеят с нас в ДПС, но вече организират групи и цели общности, които разбират, че политиката на ДПС през тези 30 години е правилната политика за България, заяви Йордан Цонев.    „Заедно трябва да продължим по пътя напред като се противопоставим на опитите за разделение, противопоставяне и на национализма“,каза зам.-председателят на ДПС и кмет на Кърджали инж. Хасан Азис.    На предизборната среща присъстваха и народните представители Адлен Шевкед и Ерол Мехмед, членът на ЦОБ Ердинч Хайрула и областният председател на ДПС Кърджали Изет Шабан.", "date": "2019.10.16", "title": "Мустафа Карадайъ от Кърджали: ДПС е пазител на единството в страната (ВИДЕО)"}
{"url": "http://epicenter.bg/article/Stanishev-s-pismo-do-Tusk--Evropeyskite-lideri-da-reshat-za-starta-na-pregovorite-sas-Skopie-i-Tirana-/195934/2/0", "text": "В писмо до председателя на Европейския съвет Доналд Туск, от името на лявото политическо семейство в Европа, лидерът на ПЕС Сергей Станишев настоя въпросът за започването на преговори за членство в ЕС с Република Северна Македония и Албания да бъде включен в дневния ред на срещата на европейските премиери, която започва в четвъртък в Брюксел.    Във вторник Съветът на министрите не успя да постигне съгласие за започване на преговори с двете страни заради категоричния отказ на Франция. Европейската комисия е на мнение, че кандидатите са изпълнили всички необходими критерии, а европейските министри вече трети път отлагат решението в рамките на малко повече от година.    В писмото Станишев посочва, че семейството на ПЕС винаги е подкрепяло процеса на европейска интеграция на страните от Западните Балкани: „Никога не сме преставали да бъдем конструктивно ангажирани с провеждането на необходимите реформи, в тясно сътрудничество с партии, лидери, институции и гражданското общество в региона, дори във времена, когато политиката на Разширяване не стоеше високо в дневния ред на ЕС. Винаги сме правили това водени от убеждението, че тези страни са неразделна част от нашата Общност на народи, от нашия Съюз на ценности и споделен мир, сигурност и просперитет, и че не трябва да пестим усилия, за да им помогнем да постигнат същото ниво на развитие, на което се радваме ние в ЕС.“    Той посочва, че Северна Македония и Албания са извървели дълъг и труден път по пътя си към еврочленството и специално подчертава ролята на прогресивните премиери Зоран Заев и Еди Рама: “[Те] положиха много политически усилия, проведоха болезнени реформи и взеха редица трудни решения, за да се придвижат напред по пътя към ЕС“. И продължава: „Да пренебрегнем постиженията на тези две страни сега, както и собствената си политика на Разширяване и поетите от ЕС ангажименти, би било фатална политическа грешка. Като министър-председател на България по време на нашето присъединяване към ЕС, твърде добре познавам огромните усилия, които са нужни в процеса на преговори и във финалната фаза преди присъединяването. Знам също и как страхът от отлагане на членството отеква в общественото мнение. [...] – подхранва разочарование и чувство на безсилие и неудовлетвореност у хората.“    „Ако ЕС не спази поетите ангажименти сега, това разочарование в обществата ще разруши доверието, което те сега имат в ЕС, и ще разпали разрушителния анти-европейски популизъм и национализъм. Не можем да си позволим възраждането на национализма да подкопае положените до момента усилия за мир и помирение в този още крехък регион на млади демокрации, където раните от миналото все още не са напълно излекувани.“, се казва още в писмото.    „Ето защо се опасявам, че ако се провалим сега, не просто ще подкопаем доверието в ЕС, а ще застрашим политиката по Разширяване и процеса на европейска интеграция на Западните Балкани за дълго време напред. Не бива да се проваляме. Дължим го не само на народите на страните от Западните Балкани, но и на всички европейски граждани. Те очакват решителни действия и отговорно лидерство, а не просто сигнали“, завършва Станишев.   Писмото може да видите тук -  :  ", "date": "2019.10.16", "title": "Станишев с писмо до Туск: Европейските лидери да решат за старта на преговорите със Скопие и Тирана!"}
{"url": "http://epicenter.bg/article/VAS-othvarli-2-zhalbi-sreshtu-resheniya-na-TsIK-za-prekrateni-pravomoshtiya-na-chlenove-na-OIK-/195936/2/0", "text": "Върховният административен съд отхвърли две жалби срещу решения на ЦИК за прекратени правомощия на членове на ОИК в общините Димово и Макреш поради установена несъвместимост. И в двата случая лицата са били едновременно членове на ОИК (община Димово и община Макреш) и кандидати за общински съветници в съседни общини. Според справка на ЦИК има установени общо 94 такива случая в цялата страна, съобщиха от ВАС.    Съгласно чл. 81 от Изборния кодекс за членовете на ОИК се прилагат ограниченията по чл. 66, ал. 1, т. 1. от Изборния кодекс, който предвижда, че „докато заема длъжността си, член на избирателна комисия не може да бъде „кандидат, …за съответен вид избор.“ В конкретния случай изборите са за \"общински съветници и кметове\", тоест, така наречените местни избори. Въпреки, че се избират органи на местното самоуправление и местната администрация, изборите се произвеждат едновременно в цялата страна, на национално ниво на датата 27 октомври 2019 година. Затова използваният от законодателя израз \"съответния вид избор\" се отнася за всички общини на територията на страната. Не е използван изразът \"съответната\" или \"същата\" община.    Съгласно чл. 3, ал. 3 от Изборния кодекс \"едно лице не може да участва в повече от едно качество в един вид избор – кандидат, наблюдател, застъпник, представител на партия, коалиция или инициативен комитет, член на избирателна комисия, анкетьор, придружител и друго подобно\".    Решенията на двата тричленни състава на ВАС са окончателни.  ", "date": "2019.10.16", "title": "ВАС отхвърли 2 жалби срещу решения на ЦИК за прекратени правомощия на членове на ОИК "}
{"url": "http://epicenter.bg/article/Pencho-Milkov--Horata-s-uvrezhdaniya-tryabva-da-badat-priobshteni-kam-zhivota-v-Ruse-/195938/2/0", "text": "  “Ще променим средата така, че да предоставя достъп на хора с увреждания и те да бъдат равноправни участници в обществения живот”, заяви Милков пред представители на Съюза на инвалидите в Русе. “Когато хората с увреждания биват включени в обществения, професионалния и социалния живот, те дават гориво на онези, които усещат слабост и примиренчески отказват да излязат от домовете си. Ние, физически здравите хора, които в ежедневието си сме толкова облекчени от всякакви удобства и въпреки това продължаваме да се оплакваме от тежката си участ, не можем да оценим всичко, онова, което имаме. Познавам сляп адвокат. Познавам и адвокат, чийто ръце липсват от раменете. И двамата не спират да работят и споделят, че трудностите облагородяват човек. Вярвам, че има възможност хората с увреждания да бъдат пълноценно включени в социалния и професионалния живот на Русе и ако спечеля кметския пост ще работя за това.” С тези думи кандидатът за кмет на Русе, издигнат от коалиция “БСП за България” се обърна към гражданите от Съюза на инвалидите в Русе, дошли да се срещнат с него.    От своя страна те споделиха редица проблеми, чието решение не могат да намерят. Членовете на клубовете по места са предимно възрастни хора, защото се оказва много трудно да бъдат привлечени млади членове, на които организацията няма какво да предложи. Ролята на Съюза на инвалидите е останала встрани от социалната функция на подкрепящ и съдействащ орган. Младите хора все по-често се оказват изолирани от обществения и професионалния живот в града и роля на общината е да предложи и намери начин те да бъдат приобщени.    Присъстващите на срещата коментираха, че има голяма потребност от Социалния патронаж, организиран от Община Русе, но за съжаление и тази услуга не работи добре, особено за малките населени места, където често се случва, най-вече през зимния сезон, хора с увреждания да остават по два, три дена без храна. В списъците с нуждаещите се от услугата трудно се включват нови хора, а хранителните продукти се карат от други населени места без да бъдат използвани ресурсите, които града ни предоставя.    В разговора Пенчо Милков изтъкна, че заедно с екипа си имат изключителната мотивация да се преборят в настоящата кампания, за да се случи промяната в Русе. В неговата програма за управление специално място е отделено и за хората с увреждания, така че да заемат своето достойно място в живота на Русе.   “Ще променим средата така, че да предоставя достъп на хора с увреждания и те да бъдат равноправни участници в обществения живот. Дълги години не бяха изградени подстъпи, рампи и асансьори към обществени сгради и и публични места, за да могат хората с увреждания удобно и лесно да ги посещават. Ще се заемем с това”, заяви Милков.", "date": "2019.10.16", "title": "Пенчо Милков: Хората с увреждания трябва да бъдат приобщени към живота в Русе!"}
{"url": "http://epicenter.bg/article/Na-ucheben-poligon--Novo-selo--se-provezhda-taktichesko-uchenie--Stomanen-shtit-2019-g--/195940/2/0", "text": "На Учебен полигон „Ново село” на 16 и 17 октомври 2019 г. се провежда тактическо учение „Стоманен щит – 2019 г.” на тема „Отбрана на танков батальон в главните сили на пехотна бригада без съприкосновение с противника“. Това съобщиха от пресцентъра на министерството на отбраната.    Чрез сертификационното учение се оценяват способностите на 61-ви танков батальон от Центъра за подготовка на специалисти – Сливен за развръщане и за изпълнение на задачи в национални или коалиционни операции в съответствие със стандартите на съюзното командване на НАТО по операциите.    В тактическото учение участват до 350 военнослужещи, 31 танка Т-72, 7 броя верижна бронетанкова техника и 32 броя автомобилна техника.    Офицер, планиращ „Стоманен щит – 2019 г.”, е командирът на Сухопътните войски генерал-майор Михаил Попов, а провеждащ учението е командирът на Центъра за подготовка на специалисти полковник Любомир Вачев.    Началникът на щаба на Сухопътните войски бригаден генерал Николай Караиванов ще наблюдава провеждането на двудневното учение и ще осъществява контрол на групата за оценяване.  ", "date": "2019.10.16", "title": "На учебен полигон „Ново село” се провежда тактическо учение „Стоманен щит-2019 г.” "}
{"url": "http://epicenter.bg/article/Meditsinski-spetsialisti-se-barikadiraha-v-zdravnoto-ministerstvo-/195942/2/0", "text": "Бунт на медици в центъра на София. Лекари и медицински сестри се обединиха в протеста си срещу здравното ведомство. Те блокираха булевард „Княгиня Мария Луиза”, а част от сестрите обявиха, че няма да напуснат сградата на министерството, докато не бъдат решени проблемите им.    Срещата между здравния министър Кирил Ананиев и протестиращите медици приключи малко преди 16 часа. Стана ясно, че двете страни са се договорили, а министър Ананиев е поел ангажимент да изпълни много от исканията на протестиращите, съобщи Нова телевизия.   Сестрите отрекоха, че е имало барикада в сградата на здравното министерство. Спекулациите се появиха след SMS на една от протестиращите, че те няма да напуснат ведомството, докато не започне реално изпълнение на исканията им.    „Имаме уверението, че Министерството на здравеопазването наистина ще подкрепи тези законови промени, които касаят отделни съсловни организации за всяка една регулирана медицинска професия”, заяви един от протестиращите медици.", "date": "2019.10.16", "title": "Медици блокираха бул. \"Мария Луиза\" и здравното министерство, Ананиев ще изпълни исканията им"}
{"url": "http://epicenter.bg/article/Pravitelstvoto-prie-izmenenie-na-pravilnika-za-TELK/195943/2/0", "text": "Правителството прие изменение и допълнение на Правилника за устройство и организация на работата на органите на медицинската експертиза и на регионалните картотеки на медицинските експертизи. Причините за предложената промяна в правилника са свързани с практически проблеми в неговото прилагане и някои несъответствия с други нормативни актове. Това съобщават от Пресцентъра на Министерски съвет.    Практическите проблеми в прилагането на правилника се отнасят до организационни и кадрови въпроси в органите на медицинската експертиза и регионалните картотеки на медицинските експертизи. Такива проблеми са: изискването в заседанията на териториалните експертни лекарски комисии (ТЕЛК) да участва лекар с придобита специалност по профила на заболяването; липсата на точен регламент за създаване на ТЕЛК и за промяна в състава на ТЕЛК.    Също така затруднения в начина на определяне на броя и профила на специализираните състави на НЕЛК; изискването в регионалните картотеки на медицинските експертизи (РКМЕ) да работят само лекари с призната медицинска специалност или с не по-малко от 5 години стаж по медицина; липса на образци за някои основни документи; неефективен механизъм в процедурата на обжалване на експертните решения на ТЕЛК, свързан с връщането им от Националната експертна лекарска комисия за ново разглеждане; невъзможност документите за явяване пред ТЕЛК да се подават от упълномощени лица и други.    При опита да се приложи сега действащия правилник са установени затруднения в начина на определяне на броя и профила на специализираните състави на НЕЛК. Трудно за изпълнение е и изискването в регионалните картотеки на медицинските експертизи (РКМЕ) да работят само лекари с призната медицинска специалност или с не по-малко от 5 години стаж по медицина.    В страната липсват и образци за някои основни документи. Практиката показва неефективен механизъм в процедурата на обжалване на експертните решения на ТЕЛК, свързан с връщането им от Националната експертна лекарска комисия за ново разглеждане, както и проблеми с подаването на документи от упълномощени лица.    От МС уверяват, че всички тези проблеми се преодоляват с измененията и допълненията в Правилника. Създават се процедури, които максимално улесняват хората с увреждания и органите на медицинската експертиза. Осигурява се информационна база данни, която ще се ползва от всички заинтересовани страни.", "date": "2019.10.16", "title": "Правителството прие изменение на правилника за ТЕЛК"}
{"url": "http://epicenter.bg/article/Krasen-Kralev--Prezidentat-Radev-za-poreden-pat-proyavi-svoyata-nekompetentnost/195945/2/0", "text": "  Трябва ли да разбираме от изказването му днес, че президентът подкрепя расистките прояви по трибуните, които влязоха в заглавията на световната преса и посрамиха България?          \"Означават ли думите му, че Румен Радев защитава извършителите на престъпления в спорта и по-конкретно корупционните практики при съдиите, каквито се разследват в момента? Казва ли българският президент, че държавата в лицето на правителството и министър-председателя трябва да стои безучастно при получаването на данни за извършване на престъпления в дадена спортна организация?   Ще използвам възможността да запозная президента Радев с конкретни разпоредби от Устава на УЕФА и от българското законодателство, за да не се изказва неподготвен.    БФС е федерация като всяка друга лицензирана спортна федерация в България и се подчинява на законите и разпоредбите на българското законодателство.   Обърнете внимание на член 19 от Устава на УЕФА, господин президент, който определя кое е вмешателство. Вмешателство може да бъде само директното назначаване на президент на Българския футболен съюз или Изпълнителен комитет, дори и за определен кратък период, каквото в момента няма.    и не очаквам последици за страната ни по този въпрос.   заради незадоволителните резултати във футбола ни, заради расистките прояви по време на провелата се футболната среща с Англия и поради необратимите последици, довели до нарушаването на имиджа на страната ни като една от най- толерантните страни в света. Господин Михайлов има правото да се съобрази с този призив, или не.    След   Подчертавам, че не трябва да оневиняваме дисциплинарната комисия на БФС, която носи огромна вина за случилото се на двубоя с Англия. Тъй като до момента няма нито едно наказание за расизъм в пълния му обем въпреки санкциите, които понасяме в Европа.    Аз ще се въздържа от по-нататъшни коментари и заключения по темата по няколко причини:    1. В петък предстои заседание на Изпълнителния комитет на БФС, на което трябва да бъдат взети изключително важни решения, свързани с бъдещето на федерацията. 2. В момента тече разследване на БФС по член 321, алинея 6 от Наказателния кодекс, която се отнася за \"Престъпления против спорта\", по-конкретно \"корупционни престъпления\", което касае дейността на съдийската комисия към БФС и нейния председател Йордан Сталев. 3. СДВР провежда специализирана операция по издирване на феновете, показали расистки жестове по време на мача България - Англия. До момента петима от тях вече са открити и задържани.      Нека да оставим специализираните органи да си свършат работата, да бъдат оповестени пред обществото конкретни данни и факти.   Сигурен съм, че ако използваме неприятния случай от последните дни и успеем да изрежем тумора навреме ще постигнем оздравяването на българския футбол\".  ", "date": "2019.10.16", "title": "Красен Кралев: Президентът Радев за пореден път прояви своята некомпетентност"}
{"url": "http://epicenter.bg/article/Tsatsarov--Geshev-i-shefovete-na-spetsialnite-sluzhbi---iznenadvashto-v-SASht-/195946/2/0", "text": "Главният прокурор Сотир Цацаров и заместникът му Иван Гешев са на посещение в САЩ. Визитата е по покана на американската страна за периода 14-17 октомври.    В посещението, освен главният прокурор и заместник-главният прокурор, участват още председателят на Държавна агенция „Национална сигурност“ Димитър Георгиев, председателят на Държавна агенция „Разузнаване“ Атанас Атанасов и изпълняващият длъжността директор на Служба „Военна информация“ Велко Атанасов, уточняват от прокуратурата.    В работната програма са включени срещи във Федералното бюро за разследване, Съвета за национална сигурност към Белия дом, както и в други правоохранителни органи във Вашингтон.    Основна тема на разговорите е сътрудничеството между правоохранителните органи на САЩ и България, обменът на информация, противодействието на корупцията и организираната престъпност, прането на пари, както и действията в защита на националната сигурност.  ", "date": "2019.10.16", "title": "За първи път! Цацаров, Гешев и шефовете на всички спецслужби - изненадващо в САЩ "}
{"url": "http://epicenter.bg/article/Georgi-Svilenski-v-Kresna--Zastavame-zad-zhitelite-na-Kresna-i-tehnite-prava/195949/2/0", "text": "\"Ние няма да допуснем държавата да упражнява натиск - върху който и да е български гражданин, в която и да е българска община, една седмица преди изборите\". Това заяви зам.-председателят на ПГ на \"БСП за България\" и член на Националния предизборен щаб Георги Свиленски след среща с досегашния кмет на Кресна и кандидат за нов кметски мандат в общината Николай Георгиев. Свиленски бе в малката община по повод сигналите на десетки граждани, че полиция влиза в домовете им, за да проверява адресната им регистрация.   Кандидатът за кмет на Кресна обясни, че от седмица, вместо да се провежда нормална предизборна кампания, в града обикалят шест полицейски екипа, които са изпратени по жалба на представители на ГЕРБ.   \"Полицаите влизат по няколко пъти в къщите на хората, включително в тъмната част на деня, и без да се съобразяват с конкретната ситуация, притесняват по безпрецедентен начин гражданите\", обясни Георгиев и заяви, че това се прави няколко дни преди изборите. Той припомни и местните избори през 2015 г., когато в малката община под Пирин се изсипа жандармерия, без да има каквато и да е необходимост от това.  \"Избирателните списъци и регистрацията на гласоподавателите е извършена преди шест месеца и държавата имаше всички инструменти да провери кой и как се е регистрирал в този период, а не да го прави в седмицата преди изборите\", коментира Гeорги Свиленски. Той бе категоричен, че БСП не се противопоставя срещу това - органите на реда да защитават гражданите и техните права да гласуват свободно и честно. \"Заставаме зад жителите на Кресна и техните права и няма да допуснем върху тях да се упражнява натиск, да бъдат заплашвани и предупреждавани, да бъдат принуждавани да подписват протоколи, предупредителни и каквито и да било, без да имат основание органите на полицията и други органи на държавата да правят това\", заяви Свиленски.  ", "date": "2019.10.16", "title": "Георги Свиленски: Заставаме зад жителите на Кресна и техните права!"}
{"url": "http://epicenter.bg/article/Putin-pokani-Erdogan-v-Kremal/195858/7/0", "text": "Президентът на Русия Владимир Путин е поканил турския си колега Реджеп Таийп Ердоган да посети Русия с работна визита и поканата е била приета, съобщиха от пресслужбата на Кремъл, предава ТАСС, цитиран от \"Фокус\". „Владимир Путин покани Таийп Ердоган да посети Русия с работна визита в близките дни. Поканата е приета“, се отбелязва в съобщението.  Освен това в него се казва, че лидерите на двете страни са се изказали за продължаване на процеса по политическо разрешаване на конфликта в Сирия и са изразили намерението си да способстват за свикването на Конституционен комитет под егидата на ООН в края на октомври в Женева. Също така президентите са потвърдили ангажираността си в крайна сметка да обезпечат териториалната цялост на Сирия, съобщават от Кремъл.  ", "date": "2019.10.16", "title": "Путин покани Ердоган в Кремъл. Визитата е приета"}
{"url": "http://epicenter.bg/article/-Doyche-Vele--Tova-e-shans-za-Balgariya/195864/7/0", "text": "Първите сериозни икономически последици след започването на турската военна операция в Сирия са вече факт: германският автомобилен концерн „Фолксваген“ отложи подписването на готовия инвестиционен проект..     Това пише Андрей Гурков в анализ за „Дойче Веле“.   Дълго подготвяното инвестиционно решение вече беше прието, оставаше само официалното подписване на договора. Но заради започналата на 9 октомври турска военна операция срещу кюрдите в Северна Сирия, на 15 октомври „Фолксваген“ спря строежа на новия автомобилен завод. Германският концерн възнамеряваше да го построи в западния турски град Маниса, намиращ се близо до пристанището в Измир. За целта в началото на октомври регистрира там дъщерна компания с капитал от 150 милиона евро. Автомобилен завод: България или Турция очакват инвестиция за 1 млрд. евро „Управителният съвет на акционерното дружество „Фолксваген“ отложи решението за новия завод“, съобщи пресслужбата на концерна и добави, че „ние много внимателно наблюдаваме ситуацията и следим развитието на нещата с голяма тревога“.   Прави впечатление, че в изявлението става дума само „за новия завод“. Турция в тази фраза не се споменава, от което може да се направи изводът, че вече взетото принципно решение в полза на тази страна може да бъде и преразгледано.   Например, в полза на члена на Европейския съюз България, която също активно се стремеше да привлече такава мащабна инвестиция, каквато е заводът на най-големия автомобилостроител в света. „Фолксваген“ възнамерява да разположи новата производствена мощност по-близо до пазарите на Източна и Югоизточна Европа.   По данни на германските медии става дума за инвестиции в размер около 1 милиард евро и завод с капацитет до 300 хиляди автомобила годишно, в който ще работят около 4000 души. Строителството се планира да започне в края на 2020 г., а през 2022 г. ще започне производството на моделите „Фолксваген Пасат“ и „Шкода Суперб“.   В момента те се произвеждат в германския град Емден и чешкия Квасин, но тези предприятия на концерна са решили да се преориентират към производството на електромобили и джипове.   Смъртта на гражданското население ще погребе проекта И ето сега проектът, който изпълнителният директор на „Фолксваген“ Херберт Дийс обсъждаше това лято с турския президент Реджеп Тайип Ердоган, се оказа заплашен от срив.   В Германия и по-рано звучеше критика по адрес на решението в полза на Турция, обещала, по непотвърдени данни, значителни държавни субсидии. Херберт Дийс и Ангела Меркел Тя беше предизвикана от значителното влошаване през последните години на ситуацията с демократичните свободи и човешките права, включително зачестилите арести на германски граждани под фалшиви претексти.   Ръководството на концерна, на свой ред, акцентираше върху това, че Турция отдавна е кандидат за членство в ЕС. Но настоящото широкомащабно нахлуване на турската армия на територията на Сирия, което Германия осъди заедно с останалите страни на Евросъюза, сериозно промени ситуацията.   Ако тази военна операция доведе до смъртта на още цивилни, а първите съобщения за жертви вече се появиха, то германският концерн няма да може на този фон без сериозни щети за своя имидж да подпиши инвестиционното споразумение с Турция.   Германските политици може да наложат вето Освен това, правителството на федерална провинция Долна Саксония, в която се намира централата на „Фолксваген“ във Волфсбург, и която – като най-голям акционер в концерна – има право на вето, може да блокира сключването на споразумение в днешната ситуация.   В Долна Саксония управлява коалиция от социалдемократи и християн-демократи, които управляват и на федерално ниво. Двете партии осъдиха действията на Анкара в Сирия.   Премиерът на Долна Саксония – социалдемократът Щефан Вайл, направи недвусмислено изказване на 15 октомври: „За момента положението е такова, каквото е. Не мога да си представя милиардна инвестиция на „Фолксваген“ в Турция“. Според политика, турската военна операция в Северна Сирия е очевидно нарушение на международното право, тя ще доведе до изострянето на положението в региона, и ще предизвика огромен бежански поток. Щефан Вайл, премиер на Долна Саксония   В същото време Щефан Вайл подчерта, че решението за изграждането на завода в Турция за момента е отложено, а не отменено. Важен шеф във \"Фолксваген\" обяви ще го бъде ли заводът в Турция По-нататъшната съдба на проекта ще бъде обсъдена в средата на ноември на следващото заседание на Надзорния съвет, чийто член е той. До тогава не трябва да се очакват никакви официални решения.   За момента не е ясно колко дълго концернът е готов да изчаква и кога ще започнат да го пресират сроковете, свързани с твърдо планираната смяна на производството в заводите в Емден и Квасин. Санкциите на САЩ и ЕС ще задълбочат кризата на турската икономика Турската военна операция вече доведе до това, че САЩ наложиха 50% мито на вноса на турска стомана и спряха преговорите за търговско споразумение с Турция.   Възможни са по-нататъшни американски санкции, а също така наказателни мерки на ЕС. Всичко това може сериозно да дестабилизира турската икономика, която и без това вече е съществено отслабена от неотдавнашната тежка рецесия. Така че ръководството на „Фолксваген“ при взимането на окончателното решение за новия завод ще трябва да отчита не само политическите фактори, но и променящата се заради започналата война макроикономическа ситуация в Турция. В случай на нейното силно влошаване, ще се появят допълнителни аргументи в полза на България.   ", "date": "2019.10.16", "title": "„Дойче Веле“:  Това е шанс за България"}
{"url": "http://epicenter.bg/article/Erdogan-othvarli-priziva-na-Tramp--Turtsiya-nyama-da-spre-nastaplenieto-v-Severna-Siriya-/195866/7/0", "text": "Турският президент Реджеп Тайип Ердоган заяви, че отхвърля призивите на американския президент Доналд Тръмп да обяви примирие и да спре турското военно настъпление в Североизточна Сирия, а също, че не го тревожат американските санкции заради офанзивата, предадоха Асошиейтед прес и Ройтерс, като се позоваха на турската телевизия НТВ.    Казват ни \"Обявете примирие\". Никога не бихме могли да обявим примирие, заяви турският лидер пред придружаващите го журналисти в самолета на връщане от посещение в Азербайджан.    Ердоган каза, че преговорите с Вашингтон и Москва за сирийските градове Кобане и Манбидж продължават и отбеляза, че не смята за нещо лошо навлизането на сирийските правителствени войски в град Манбидж, стига районът да бъде прочистен от терористи. \"Не можем да обявим примирие, докато не прочистим този район\", допълни той.    Турският президент каза, че в отговор на предложение на Тръмп за посредничество е заявил пред него, че страната му няма да преговаря с терористична организация.    Ердоган съобщи, че вчерашната атаката откъм Манбидж, при която беше убит един турски войник и ранени осем, е била предприета от сирийските правителствени сили в района.    Президентът обяви също, че алтернативи на американските изтребители Ф-35 са налице и вече са започнали да постъпват оферти.    Анкара и Вашингтон влязоха в конфронтация заради покупката от Турция на руски зенитни ракетни комплекси С-400, които според САЩ се несъвместими с отбранителните средства на НАТО и застрашават самолетите Ф-35, припомня Ройтерс.    Пред журналистите в самолета Ердоган каза, че през ноември-декември доставките на руските системи С-400 може да бъдат напълно завършени.", "date": "2019.10.16", "title": "Ердоган отхвърли призива на Тръмп: Турция няма да спре настъплението в Северна Сирия!"}
{"url": "http://epicenter.bg/article/Zaev-zaminava-za-Bryuksel-v-posleden-opit-da-izdeystva-data-za-nachalo-na-pregovori-s-ES/195867/7/0", "text": "Премиерът на Северна Македония Зоран Заев заминава за Брюксел в последен опит да издейства дата за начало на преговори за присъединяване към Европейския съюз, съобщава Нова телевизия. Министрите по европейските въпроси на страните членки отново не успяха да постигнат съгласие за започване на преговори с Албания и Северна Македония.    Франция, Холандия и Дания блокираха решението, тъй като имат опасения за реформите в двете балканските държави. В четвъртък и петък в Брюксел ще се проведе европейска среща на върха, като основните теми ще бъдат Brexit и перспективата за членство на Скопие и Тирана. Блокираното от Париж разширяване ще бъде и сред темите, които Ангела Меркел и Еманюел Макрон ще обсъдят днес на общо заседание на правителствата на франция и германия във френския град Тулуза. ", "date": "2019.10.16", "title": "Заев заминава за Брюксел в последен опит да издейства дата за начало на преговори с ЕС"}
{"url": "http://epicenter.bg/article/Emil-Harsev---quot-Folksvagen-quot--ne-se-e-otkazal-ot-Turtsiya/195857/2/0", "text": "Аз мисля, че \"Фолксваген\" не се е отказал от Турция, но ясно огласеното решение е да се отложи взимането на решение за тази инвестиция.   Това каза в студиото на предаването \"Сутрешен блок\" по БНТ Емил Хърсев, финансов анализатор.   Твърде сериозно се поставя въпроса, който според мен трябваше да си поставят в самото начало - какви са критериите и как изобщо се избира локацията за една такава инвестиция, подчерта той.  Хърсев каза, че е имало изказване на един от членовете на надзорния съвет на концерна \"Фолксваген\", което е поставило много въпроси. \"В това число и въпроси, които ние трябваше да си поставим - какви са тези състезания, какъв е този спринт и надпревара да се дават субсидии на частни фирми и по какъв начин изобщо се допуска този механизъм на наддаване на субсидии, при който естествено, че нито една европейска държава не би могла да конкурира една централизирана и авторитарна държава като Турция\", уточнява Емил Хърсев.   Твърде сериозно се поставя въпросът - как ще се избира локацията за такова решение, каза Хърсев. За него най-странният елемент от цялата сага е с чуждестранните инвеститори, тъй като не е видял и не е чул ръководен фактор в България, който да каже - ако дадем 400 млн. евро как страната ни ще ги получи обратно.  Има много основания да се постави въпросът за корупцията във \"Фолксваген\". Предложен е максимумът от нашата държава и този подарък от близо 300 млн. лв. не е много обоснован, каза той.    Заключението на финансовия анализатор е, че ние би трябвало малко по-трезво да оценяваме нещата си и възможностите си. Хърсев настоя да се разбере по какъв начин се харчат държавните пари, когато става въпрос за стимулиране на чуждестранни инвестиции.    Според Хърсев страните, които ползват безмитен режим с европейското икономическо пространство трябва да не спъват конкуренцията и да не субсидират над нормите.  След огромния международен отзвук срещу инвазията на Турция в Северна Сирия, вчера германският автомобилен гигант \"Фолксваген\" отложи окончателното решение дали да построи автомобилен завод в Турция. Това стана заради опасенията за потенциални последствия върху репутацията на компанията.  ", "date": "2019.10.16", "title": "Емил Хърсев: \"Фолксваген\" не се е отказал от Турция"}
{"url": "http://epicenter.bg/article/Boris-Kasabov--Ostavkata-na-Bobi-Mihaylov-be-ochakvana--ne-sam-gledal-tolkova-bezpomoshten-i-zhalak-natsi/195861/2/0", "text": "Оставката на Боби Михайлов е напълно очаквана. Резултатите ги няма никакви, а изстъпленията на стадиона ускориха нещата. Сега се размишлява дали има намеса на държавата, защото всички знаем, че това е забранено. За мен няма намеса, защото премиерът призова за оставката на Боби Михайлов.    Това каза в сутрешния блок на БТВ спортният журналист Борис Касабов, който коментира оставката на Борислав Михайлов и расисткия скандал по време на мача България - Англия.   \"Расисткият скандал беше предизвестен още от първия мач в Лондон. Англичаните имат голям проблем с расизма. Само за последния месец има над 20 сигнала за расизъм по техните терени. Явно те видяха една вратичка и решиха да прехвърлят топката в нашата половина - да ни изкарат нас расистите. Преекспонираха темата, опитаха да прехвърлят отговорността, тук им се вързахме и още преди седмица се говореше, че такова нещо ще стане на стадиона. Вчера четох английската преса. Заглавията бяха Животните 0 - Лъвовете 6. Не могат да ни наричат така. Тези 15 човека не са публиката на България. За съжаление сега ще има апокалипсис за българския футбол. Ще ни накажат жестоко за скандалите. Ние сме малка държава, на терена не играем нищо и ще си го отнесем. По този начин УЕФА и ФИФА ще покажат, че водят борба с расизма\", категоричен бе журналистът.    \"Оставката на Боби Михайлов беше очаквана. Аз не съм гледал толкова безпомощен и жалък национален отбор. В понеделник нямахме един жълт картон. Резултатите показват дали управлението на Борислав Михайлов е успешно, но със сигурност не е само той виновен. При нас всичко е сбъркано тотално.   Всичко в българския футбол е покрито с мъгла и той е оставен да се движи на автопилот. Ще видим какво ще случи с оставката. Най-вероятно ще бъде приета на Изпълкома, но ще трябва да се свика Конгрес на БФС, което ще отнеме още 2-3 месеца. Това означава, че сегашното ръководство ще остане начело на БФС в следващите няколко месеца\", разкри Касабов.  ", "date": "2019.10.16", "title": "Борис Касабов: Оставката на Боби Михайлов бе очаквана, но той ще остане на поста си още 3 месеца"}
{"url": "http://epicenter.bg/article/Milko-Lazarov-izleze-s-oproverzhenie-zaradi-publikuvano-nevyarno-saobshtenie-/195887/2/0", "text": "Преди няколко дни щаба на Мая Манолова изпратиха съобщение до медиите  за нейна среща с интелектуалци и хора на изкуството, а сред имената на присъствалите беше посочено и това на Милко Лазаров. По-късно Режисьорът на фирма \"А̀га\" отрече да е бил на среща с Манолова, както и да е заявявал подкрепа за предизборната ѝ кампания.    От щаба на Манолова излязоха веднага с уточнението, че споменаването на Лазаров като участник в срещата е \"неволна техническа грешка\". \"Г-н Лазаров не е бил на събитието, за което му поднасяме нашето искрено извинение. Служителят, допуснал грешката, е санкциониран\", пише още в съобщението от екипа на Манолова.  Днес обаче Милко Лазаров изпрати до   своето опровержение с настояване да бъде публикувано, което правим.  ", "date": "2019.10.16", "title": "Милко Лазаров излезе с опровержение заради публикувано невярно съобщение "}
{"url": "http://epicenter.bg/article/Prof--Marinov--Faktorite--koito-upotrebyavat-futbolnite-agitki--sa-zaplaha-za-natsionalnata-sigurnost/195888/2/0", "text": "  Това каза за обзорното предаване „Това е България“ на Радио „Фокус“ политологът проф. Александър Маринов във връзка футболния мач между България и Англия, при който страната ни бе обвинена в расизъм заради футболните агитки.    Проф. Маринов добави, че     Трябва да има политика, насочена не само към БФС, но и към клубовете, техните собственици и начина им на работа с фенклубовете, смята той.    „ , вероятно поради желанието да бъдат неглижирани тези държави, които имат основния принос за разгрома на нацизма. Когато се сеят ветрове, се жънат бури. Цялото внимание на обществото беше насочвано към определени прояви на радикализъм и екстремизъм – най-вече свързани с политическия ислям, но дяснорадикалните тенденции също са опасни“, обясни политологът.    Проф. Маринов заяви, че обществото е незаинтересовано, че не се обръща внимание на тази опасност. Има структури, в които се правят анализи по темата за футболното хулиганство, каза още той, но обясни, че те са анализи от оперативен тип за съответната структура.     обобщи анализаторът.    Функцията на спорта да възпитава тялото, духа и определени ценности е опровергана у нас, смята проф. Александър Маринов.    Той допълни, че   Не случайно Холандия е на първо място в света по експорт на талантливи млади футболисти – те не купуват скъпи звезди, а непрекъснато подготвят и изнасят, а младите се занимават със спорта не само като физическо упражнение, но и като възпитание, уточни проф. Маринов.    „У нас имаме обърната пирамида и после се чудим, защо националният ни отбор е в такова окаяно състояние  обаче основната функция на спорта – да възпитава тялото и духа, да възпитава в определени ценности е опровергана и затова наблюдаваме тези неща по стадионите. Както се случва и в други области,  , обясни анализаторът.    Проф. Маринов добави, че  Той може да не носи пари, но носи полза за обществото, защото оформя предпоставките за физическото и духовното здраве на младите поколение, каза още политологът и уточни, че   ", "date": "2019.10.16", "title": "Проф. Маринов: Факторите, които употребяват футболните агитки, са заплаха за националната сигурност"}
{"url": "http://epicenter.bg/article/Kristalina-Georgieva-obeshta-da-se-bori-za-po-golyamo-ravenstvo-mezhdu-polovete-/195892/2/0", "text": "Управляващият директор на Международния валутен фонд Кристалина Георгиева обеща да се бори за по-голямо равенство между половете както в рамките на фонда, така и по целия свят, заявявайки пред публика: \"Пригответе се. Това ще стане\".    Георгиева, първото лице от развиваща се икономика като България, което ръководи МВФ и едва втората жена начело след Кристин Лагард, каза на есенната среща на МВФ във вторник, че предстои тежка работа, дори в рамките на водещия международен кредитор, където жените представляват едва 25% от най-висшестоящите позиции, предаде Ройтерс, цитирано от БНР.    Георгиева говори открито за своите белези от битки след десетилетия в международните институции. Тя каза, че икономическите проучвания ясно показват, че подобряването на равенството между половете ще стимулира икономическия растеж.    Г-жа Георгиева подчерта, че подкрепя квотите за частния сектор, за да се ускори по-доброто представителство на жените в най-висшите етажи на управлението, като се позовава на проучвания на МВФ, че компаниите увеличават резултатите си с 8% до 11%, ако имат жени в своите управленски структури и във висшето ръководство.    \"Подкрепям квотите, защото в противен случай ще ни отнеме много време да стигнем до там, докъдето искаме да стигнем“, посочи тя.    Ройтерс напомня, че когато поема длъжността изпълнителен директор на Световната банка през 2017-а година, Кристалина Георгиева си постави за цел постигането на равенство между половете в главните управленски постове и банката изпълни тази цел година по-късно, или две години по-рано от заложеното.    Георгиева също така каза, че тя също ще даде приоритет на равенство при заплащането в МВФ, като отбеляза, че чак когато тя е достигнала ръководна длъжност в Световната банка, е разбрала колко нейната заплата изостава от тази на колегите ѝ мъже от много години насам.    Шефът на МВФ отбеляза, че разликата в заплащането между половете е средно 16% в развитите икономики, като в Южна Корея е достигнало дори цели 37 на сто.    Георгиева похвали нов работен документ на МВФ относно незаплатения труд, който показа, че жените полагат средно по 2,7 часа повече грижи за деца, почистване в къщи и друга неплатена работа на ден спрямо мъжете.    Проучването на фонда показва, че разликата между половете в незаплатени часове се е свила в развитите икономики, но традиционните неравновесие между половете остават в повечето страни.    Дори в Норвегия, една от най-егалитарните страни в изследването, жените вършат с 20% повече неплатена работа от мъжете, докато в Пакистан те вършеха 1000% повече работа, отбеляза г-жа каза Георгиева.    Според нея, ако подобна неплатена работа беше включена в изчисленията на брутния вътрешен продукт, това би увеличило икономическото производство с цели 35% в световен мащаб. Отделните страни биха могли значително да увеличат БВП, като привлекат повече жени в работната си сила.    Кристалина Георгиева подчерта това, което тя определи като свой \"неумолим\" ангажимент за справяне с неравенството между половете, използвайки инструментите за бюджетиране на фонда и други инструменти, за да помогне на държавите да намалят бариерите пред жените в платената работна сила.    \"Няма как никое общество да просперира, без да използва таланта на всички свои хора - мъже и жени\", посочи тя.", "date": "2019.10.16", "title": "Кристалина Георгиева обеща да се бори за по-голямо равенство между половете "}
{"url": "http://epicenter.bg/article/Karakachanov--Ako-nyama-da-se-razberem-za-Gotse-Delchev--Severna-Makedoniya---v-antreto-na-ES-i-shte-chakat/195894/2/0", "text": "Ако няма да се разберем по въпроса за Гоце Делчев, Северна Македония – в антрето на ЕС и ще чакат. Това каза пред журналисти в Министерски съвет вицепремиерът и министър на отбраната Красимир Каракачанов, предаде Агенция „Фокус“.   Той отново припомни позицията си, че никога няма да се съгласи на компромис с българската история. „Няма да го направя в името на това да ходят скопските политици, да ми се кипрят в Брюксел и да ми се правят на европейски политици“, посочи Каракачанов.   Не очаквам ЕС да вземе много твърда позиция спрямо Турция заради икономическите интереси и инвестиции, които няма да рискуват, и ще продължават с тази леко разкрачена позиция, каза още вицепремиерът.   Той коментира, че истинската опасност от конфликта в Сирия не е толкова, че оттам могат да тръгнат бежанци, тъй като няма как да тръгнат към Турция. „Кордонът на турската армия, вижте границата – тази 30-километрова зона е от граница до граница, тоест 400 километра. Бежанците, които бягат в момента – кюрди, които бягат от бойните действия, се насочват или към Ирак, или към Сирия. Те няма как да преминат на турска територия, през турската армия и оттам да тръгнат към България“, добави той. Каракачанов посочи, че истинската опасност се крие в над 150 000 джихадисти и техните семейства, които са в лагерите, охранявани от кюрдите. „Ако тези хора бъдат освободени, има две възможности: или да се омешат групи бежанци и да тръгнат към Европа, което е проблем, или другият вариант е да възобновят бойните действия срещу сирийската държава. И тогава целият конфликт да ескалира отначало. Тогава вече става отново много неприятна ситуация“, каза още той.   От думите му стана ясно, че българската позиция трябва да е балансирана по отношение на санкции спрямо Турция и много твърда на самата граница.   Каракачанов посочи още, че българската армия е в готовност да подпомага „Гранична полиция“. „Надявам се, че заедно с полицията и подкрепата на обществото ще съумеем да го свършим. Без подкрепата на обществото няма как да стане, защото може да се наложи да се използват и по-твърди мерки. Не казвам употреба на огнестрелно оръжие, макар че ако някой употреби оръжие срещу полиция или военнослужещ, те са в правото си да отговорят“, добави още Каракачанов.   Той каза още, че поведението на границата трябва да е твърдо и да не се допуска преминаването й.   Похвално е, че полицията си е свършила работата, без да използва сила при извеждането на футболните фенове на мача България – Англия, коментира министър на отбраната. Той обясни, че полицията арестува някой, който оказва съпротива и извеждането им мирно и тихо е било добра опция. „Силови действия в агитката може да предизвика разбунване на цялата агитка и този, който ги подкрепя, и този, който не ги подкрепя“, посочи той.   На журналистически въпрос защо на стадиона са допускани хора, които са стари познайници на полицията, Каракачанов също отговори с питане. „Защо не се огледаме да видим някои от агитките не се ли занимават и с друга дейност, освен да подкрепят отборите?“, запита той.   Каракачанов каза, че под това има предвид разпространение на дрога, организиране на други неща. „Протести и контрапротести не знам дали като агитки ги мобилизират, но някои неща, които са и наказауеми от закона“, добави министърът.   Законът трябва да е еднакъв и за футболните агитки, и за екоактивистите: започнем ли да го разглеждаме като морален и неморален, нямаме закон, каза Каракачанов.   „Като говорим за футболните агитки, които правят непозволени неща, вие ще ме подкрепите ли, ако поискам по-строги санкции за тези, които се правят на по-интелигенти, и ходят да затварят кръстовища, блокират София, спират икономическото развитие на цели региони, ще ме подкрепите ли“, запита Каракачанов.   “Ако вие това не сте го разбрали и не го третирате по един и същи начин, за какво си говорим? Едните били с фашистки поздрави, нарушавали закона и са строги, другите не са с фашистки поздрави, но пак нарушават закона, пак възпрепятстват гражданите и правят безредици, но те са добри, защото не са с фашистки поздрави. Законът трябва да е еднакъв. Започнем ли да го делим на такива, каквито ни харесват и такива, които не ни харесва, ефектът го няма”, посочи още Каракачанов.", "date": "2019.10.16", "title": "Каракачанов: Ако не се разберем за Гоце Делчев, Северна Македония – в антрето на ЕС и ще чакат!"}
{"url": "http://epicenter.bg/article/Borisov-se-sreshtna-s-generalniya-direktor-na-Doyche-vele/195895/2/0", "text": "\"Проведох среща с генералния директор на Deutsche Welle Петер Лимбург. Обсъдихме дейността на медията в България\", написа във Фейсбук премиерът Бойко Борисов. И пусна кадри от срещата, провела се в кабинета му на \"Дондуков\" 1.   \"Категорично заявих, че в България правителството не се меси в работата на медиите. Запознах го с положителното развитие на икономиката на България – рекордно ниска безработица, рекордно висок износ, ръст на БВП с 3,5%. Запознах го с положителното развитие на икономиката на България – рекордно ниска безработица, рекордно висок износ, ръст на БВП с 3,5%.и му разказах за преговорите, които водим за привличането на голям стратегически инвеститор от Германия\", написа още в социалната мрежа министър-председателят Бойко Борисов.  ", "date": "2019.10.16", "title": "Борисов пред генералния директор на Дойче веле: Правителството не се меси в работата на медиите"}
{"url": "http://epicenter.bg/article/D-r-Emil-Karaivanov--Sazdavame-vazmozhnosti-za-sportni-zanimaniya-na-detsata-i-mladite-hora/195897/2/0", "text": "  „Винаги съм изпитвал респект и възхищение към спортистите на нашия град. Това са хората, които прославят името на Асеновград. Медалите, европейските, световните и олимпийските постижения са чест за всеки един от нас.” С тези думи на д-р Емил Караиванов започна срещата на кандидата за кмет на общината и кандидатите за общински съветници от коалиция „БСП за България” с представители на спортните клубове.    „Винаги съм се стремял да отделям максимално внимание на спортните клубове както с финансово подпомагане, така и по всички въпроси, с които са се обръщали към мен. Всяка година ние гарантираме средства, с които нашите спортисти могат пълноценно да участват в държавните първенства на техните федерации. Основна задача през тези години за нас е била да изградим спортната база в училищата, защото тя дава реални възможности за системни спортни занимания на децата и младите хора. Но това, за което сме длъжници на спорта, е общинската спортна база извън училищата. Затова в инвестиционната програма за тази година сме заложили проектиране на цялостно обновяване на спортния комплекс „Шипка”. С новата нормативна база се откриват възможности да кандидатстваме пред МФВС за финансиране на основен ремонт на многофункционална зала „Асеновец” и за изграждане на покрит плувен басейн. Ще продължим работата по реализиране на велоалеята в Асеновград, на нови спортни площадки в града и селата.” Това бяха част от предложенията, които д-р Караиванов обсъди със спортните дейци и треньори.   В хода на дискусията бяха предложени идеи, свързани с функционирането на спортните клубове и пълноценното използване на спортната база, включително и училищните спортни площадки и зали.   Хората на спорта в Асеновград благодариха на д-р Караиванов за грижите, които полага и изразиха надежда, че това ще продължи и занапред.", "date": "2019.10.16", "title": "Д-р Емил Караиванов: Създаваме възможности за спортни занимания на децата и младите хора"}
{"url": "http://epicenter.bg/article/Balgarskite-grazhdani-v-Chikago-sa-stanali-nevinna-zhertva-na-mentalno-nestabilen-chovek/195898/2/0", "text": "Задграничният представител на МВР в САЩ Георги Овчаров и Иван Анчев, генерален консул на България в Чикаго, проведоха работна среща със сержант Перес, водещ разследването на чикагската полиция по извършеното тежко криминално престъпление, при което загинаха трима български граждани. Това съобщиха от  , цитирани от Агенция \"Фокус\".   В рамките на срещата те се запознаха с актуалната информация и детайли по разследването. На извършителя е взета постоянна мярка за неотклонение, повдигнати са му пет обвинения за убийство първа степен, което съгласно законодателството на щата Илинойс означава, че ще му бъдат поискани пет доживотни присъди, тъй като в щата няма смъртно наказание. На задържания е назначен служебен адвокат и по негов съвет той не дава никакви изявления по случая.    Според водещите разследването, българските граждани са станали невинна жертва на ментално нестабилен човек, открити са детайли по време обиските в дома му, които ясно сочат че мъжът е имал мания за преследване и е психически нестабилен. Овчаров уточни, че от самото начало на инцидента случаят се координира лично от министъра на вътрешните работи Младен Маринов и по негово разпореждане офицерът ни за връзка е командирован в Чикаго. Целта е оказване на пълно съдействие на местната полиция и защита на интереса на българските граждани, които живеят там. По думите му, българската страна е поела ангажимент да подпомогне разследването с извършване на необходимите проверки чрез европейските служби за установяване на евентуално криминално минало или подобни прояви на извършителя на територията на Европа.", "date": "2019.10.16", "title": "Българските граждани в Чикаго са станали невинна жертва на ментално нестабилен човек"}
{"url": "http://epicenter.bg/article/Vladimir-Moskov--Mnogo-e-napraveno-i-oshte-mnogo-shte-se-pravi-za-horata-s-uvrezhdaniya-v-Gotse-Delchev/195899/2/0", "text": "  С голям интерес и с изключителна активност, хората с увреждания, работещите и ползващите социални услуги участваха в срещата с кандидата за кмет от \"БСП за България\" Владимир Москов и кандидатите за общински съветници.   Той представи отчета си за свършеното в изминалия мандат и програмата за следващите четири години.   „Помагали сме и ще продължим да помагаме, няма да оставим нито един човек, заради пари, да остане без необходимата здравна грижа“, категоричен беше Москов. Малко са общините в страната, които могат да предложат толкова много социални услуги за своите граждани, посочиха присъстващите от местните неправителствените организации и съюзи, с които общината си партнира от години.    „Много е направено, но и има още какво да направим като община по отношение на нови социални услуги“, каза Владимир Москов. Той конкретизира и целите - още места за улеснен достъп, след вече изградените рампи и асансьори, разширяване на програмата за социални асистенти за постоянна помощ в нуждаещите се семейства, изграждане на хоспис, от който хората в града и общината имат остра нужда, реконструиране на общинската сграда на ул. „Ал. Стамболийски“ в модерен социален дом и изграждане на 30 социални жилища в бившата казарма. Присъстващият на срещата народен представител от левицата Богдан Боцев се ангажира групата на \"БСП за България\" в парламента да настоява за цялостна промяна в условията на труд за социалните работници.", "date": "2019.10.16", "title": "Владимир Москов: Много е направено и още много ще се прави за хората с увреждания в Гоце Делчев"}
{"url": "http://epicenter.bg/article/Radina-Bankova-pred-stroiteli--Tryabva-da-se-vazstanovi-vrazkata-mezhdu-biznesa-i-obshtinata/195902/2/0", "text": "  На среща с представители на фирми от Камарата на строителите в Ловеч кандидатът за кмет на общината Радина Банкова заяви, че според нея общинската администрация не разполага с достатъчно капацитет и ангажираност и не се създават условия за работа на местните строителни фирми. Тя добави, че затова трябва да се търси нов път на управление. Банкова коментира още, че в Ловеч има достатъчно какво да се прави по отношение на възстановяването на построените в близкото минало обекти и работа има за всички фирми.    \"Питат ме защо съм се захванала с това си участие в местните избори. Направих го, защото като си спомня как е изглеждал градът ни преди години, не мога да стоя равнодушно и това ме кара още повече да се съсредоточа върху целта, която съм си поставила. Дошло е време да върна на града си и на хората в него онова, което обществото е направило за мен. Ще се опитам с един добър екип да направя преструктуриране на общинската администрация, която да работи в полза на гражданите и за решаване на проблемите им\", каза още Радина Банкова.   Кандидатът за кмет коментира още, че строителните фирми настояват за заместник - кмет по строителството, защото фирмите имат проблем със сегашното ръководство на общината. \"Всяка фирма е намерила за себе си някаква ниша, не участвате в големи обекти. Поправими ли са нещата? - Със сигурност - да, просто трябва да се възстанови връзката между вашите фирми и общината\", добави Банкова пред строителите.    Според представителите на строителния бранш трябва да се подобри приемането и обработването на различните документи, които те внасят в общинската администрация, за да се отстрани тенденцията едни и същи фирми - и то външни, в някои случаи и некоректни, да печелят търговете. \"Би могло да се помисли как ловешките фирми да се включат в ремонтите на общински обекти по селата, които от години са изоставени и занемарени\", добавиха те. Строителите получиха уверението на Радина Банкова, че въпросът може да се обсъди и с немного голям бюджет от общината да се извършват тези дейности.    По- късно кандидатът за кмет на Ловеч се срещна с жители на селата Хлевене и Лисец. \"Местните избори са много по - важни от всички останали избори, тъй като на тях хората правилно трябва да решат кой ще е кметът, доколко той ще е близо до хората, как ще се застъпва за решаването на техните проблеми. Затова БСП се обърна към хората, излязохме са от партийните си рамки и застанахме зад човек, предложен от инициативен комитет - една успешна бизнесдама, работохолик, с много идеи, знаеща и можеща, с поглед и върху обществения живот\". Това каза председателят на предизборния щаб на Коалиция \"БСП за България\" в Ловеч Димитър Горов на среща с жители на село Хлевене при представянето на кандидата за кмет на общината - Радина Банкова.    \"Заставам пред вас, за да чуя проблемите ви. Ходя във всички населени места с един бележник, в който записвам какво ми казват хората. След като с ваша помощ стана кмет, ще се върна отново при вас с този бележник, за да решим заедно с кои неща трябва да се захванем първо\", каза кандидатът за кмет на община Ловеч Радина Банкова. Тя добави, че проблемите никак не са малко. \"Във всички села има проблем с питейната вода, на места дори я няма, автобусите са нередовни или не са директни между селищата, улиците се разкопават при аварии с остарелите водопроводи, а след това не се ремонтират. Всичко това трябва да спре, общината да се обърне с лице към хората, да мисли за тях, за създаването на една добра среда за живот, каквато сега липсва\", каза Радина Банкова. Тя бе категорична, че задължително трябва да се увеличат средствата за социални дейности, особено за възрастните хора по селата, за да има повече социални асистенти, домашни помощници. \"Тези, които сме останали в родното ни място, здраво трябва да се захванем и да извършим промените, които ще доведат до развитието на Ловеч като един модерен град, с туристическа дейност, с възможности за увеличаване на фирмите от малкия и средния бизнес, с идването в града на можещи, образовани, търсещи сериозна професионална реализация млади хора.\", категорична бе Радина Банкова.    В Лисец Радина Банкова представи своите приоритети за управление на община Ловеч. \"Трябва да променим управлението, дошло е време за това и ние трябва здраво да се захванем, да инвестираме в хората, които ще работят в здравеопазването, образованието, икономиката. Държавата е абдикирала от проблема с болницата, но трябва да се потърсят възможности да не се затварят повече отделения, да привлечем млади специалисти, на които да предоставим стипендии и жилища, безплатни детски градини за децата им, за да останат на работа тук\", каза още Банкова. Кандидатът за кмет заяви, че не бива да се забравя и това, че след няколко години магистрала \"Хемус\" ще мине през територията на общината. \"Затова отсега трябва да се мисли, да се осигурят терени общинска собственост за развитието на индустриални зони. Задължително трябва да се отдели внимание на туризма, който пък ще допринесе за създаването на малки фирми за услуги, които ще осигурят работа на много хора\", сподели още Радина Банкова.", "date": "2019.10.16", "title": "Радина Банкова пред строители: Трябва да се възстанови връзката между бизнеса и общината"}
{"url": "http://epicenter.bg/article/nst/195904/2/0", "text": "  „Недопустимо е град като Пловдив да не разполага с дом на операта. Задачата на следващия кмет и новия общински съвет е да отредят терен за построяването на модерна и функционална сграда“, заяви кандидатът за кмет на Пловдив от „БСП за България“ Николай Радев.     „През следващите години бюджетът на Пловдив няма да има достатъчно средства за едновременното изпълнение на всички важни инфраструктурни обекти“, прогнозира кандидатът за кмет.     На дискусията, инициирана от Съюза на архитектите, той изтъкна, че за приемането на нов устройствен план е необходимо определяне на приоритетните обекти. \"С формиране на бюджета по новия начин, който ние предлагаме, т.е. програмно ориентиран, инфраструктурните проекти ще бъдат подредени по реда на тяхната приоритетност така, че последователното им изграждане да бъде финансово обезпечено“, обясни социалистът. Той бе категоричен, че с програмен бюджет животът на пловдивчани ще бъде облекчен, без да се налага тегленето на банкови заеми. „Ние имаме ясна визия за Пловдив и желаем равностойно партньорство с професионалните гилдии“, посочи Радев.", "date": "2019.10.16", "title": "Николай Радев към архитектите: Имаме ясна визия за Пловдив и желаем сътрудничество"}
{"url": "http://epicenter.bg/article/Poslanikat-na-Velikobritaniya-blagodari-za-barzata-reaktsiya-po-rasistkiya-skandal-/195907/2/0", "text": "Дипломатически искри между България и Англия. По разпореждане на премиера Бойко Борисов вицепремиерът Екатерина Захариева проведе телефонен разговор с посланика на Обединеното кралство у нас Ема Хопкинс, съобщи Нова телевизия.   Правителството е осъдило недопустимите ксенофобски прояви на български фенове по време на футболния двубой, но се разграничава от силните изказвания и поставянето на всички фенове под общ знаменател.    Посланик Хопкинс от своя страна e дала висока оценка за толерантността, присъща на българския народ и e благодарила за бързата реакция.", "date": "2019.10.16", "title": "Посланикът на Великобритания благодари за бързата реакция по расисткия скандал "}
{"url": "http://epicenter.bg/article/Borisov-i-premierat-na-Kambodzha-Hun-Sen-obsadiha-razshiryavaneto-na-ikonomicheskite-vrazki-/195909/2/0", "text": "„Оценяваме значението на отношенията на традиционно приятелство и взаимноизгодно сътрудничество между България и Камбоджа“. Това заяви министър-председателят Бойко Борисов по време на срещата си с премиера на Кралство Камбоджа Хун Сен, който е на официално посещение у нас, съобщиха от правителствената информационна служба.    Българският премиер изтъкна, че догодина ще отбележим 60-годишнина от установяването на дипломатическите отношения между двете страни. За традициите в двустранните връзки свидетелстват завършилите в миналото висшето си образование у нас над 100 камбоджански граждани, които днес заемат ръководни позиции в различни сфери на обществения живот в Кралство Камбоджа.    „Радвам се, че и във водената от Вас делегация има такива камбоджански граждани, което е ярък знак, че българските висши учебни заведения предлагат качествено и конкурентно образование“, обърна се премиерът Бойко Борисов съм госта си Хун Сен.    В хода на разговора двамата министър-председатели заявиха готовност да работят за активизиране на двустранното взаимодействие и за разширяване на политическия диалог между България и Камбоджа. Посещението на премиера Хун Сен е крачка именно в тази посока, бе отбелязано по време на срещата.    Акцент в разговора между Бойко Борисов и Хун Сен бяха възможностите за разширяване на двустранните икономически връзки, насърчаването на контактите между бизнеса на двете страни и развитието на двустранни инвестиционни дейности. Бе дискутирано също конкретно сътрудничество в областта на културата, вътрешните работи, туризма.    От българска страна бе посочена готовност за обсъждане на възможности за съвместни действия и в области като регионално развитие и благоустройство, опазване на околната среда, обмяна на опит и експерти, както и организиране на обучения на енергийни специалисти, тъй като страната ни има сериозен опит в електроенергийния сектор.    „При насърчаването на отношенията ни в областта на образованието, най-ефективният модел за реализирането му е установяване на пряко сътрудничество между университетите от двете страни, тъй като те са автономни“, каза още премиерът Борисов пред госта си.  ", "date": "2019.10.16", "title": "Борисов и премиерът на Камбоджа Хун Сен обсъдиха разширяването на икономическите връзки "}
{"url": "http://epicenter.bg/article/Kaloyan-Pargov--Arh--Ignatov-si-sluzhi-s-otkroveni-lazhi--Ne-mu-pravi-chest/195911/2/0", "text": "  Арх. Игнатов   си служи с откровени лъжи, които свързва с моето име. Това заяви в лична позиция лидерът на БСП – София и водач на листата за общински съветници Калоян Паргов.    „Вчера в „Референдум“ по БНТ и днес в „Тази сутрин“ по БТВ Борислав Игнатов свърза името ми с доклад за отдаването на автобусни линии, обслужващи северните райони на София, на частен оператор“, обясни Паргов.    „Нито съм автор, нито вноситетел на този доклад. Нещо повече, групата на БСП, на която бях председател през изминалия мандат, не подкрепи въпросния доклад в СОС. За разлика от общинските съветници от Реформаторския блок“, категоричен е лидерът на БСП – София.    „Моят принос към транспортното обслуждане на северните райони, по конкретно Нови Искър и Надежда, е че отвоювах лините №№ 20 и 27 да бъде удължени и по този начин хората от Локорско, Чепинци, Негован, Кътина, Курило, Кумарица, Славовци и Требич да имат директна връзка с метрото“, припомни Паргов.    „Искрено съм изненадан, че човек, който наскоро стана жертва на компроматна атака, ползва същия инструментариум“, посочи Калоян Паргов.    Той изтъкна, че предизборната надпревара трябва да се основава на идеи, политики и решения, а не да се гради върху лъжи и компромати срещу политическите опоненти.    „Това не прави чест на арх. Игнатов!“, заяви в заключение Калоян Паргов.  ", "date": "2019.10.16", "title": "Калоян Паргов: Арх. Игнатов си служи с откровени лъжи. Не му прави чест!"}
{"url": "http://epicenter.bg/article/Tri-oferti-postapiha-po-obshtestvenata-porachka-za-izgrazhdane-na-Natsionalnata-detska-bolnitsa-/195913/2/0", "text": "Три оферти постъпиха по обществената поръчка за изграждане на Националната детска болница, съобщиха от News.bg.  Крайнията срок за подаване на предложения по обществена поръчка с предмет: \"Избор на изпълнител за извършване на инженеринг (проектиране, строителство и авторски надзор) на Национална многопрофилна детска болница\" изтече вчерав 17 часа. Предвиденият максимален финансов ресурс на възложителя за изпълнение на обществената поръчка възлиза на 95 442 000 лв. с ДДС.    Трите оферти бяха публично отворени днес в Министерството на здравеопазването от комисия, назначена със заповед на министъра на здравеопазването. Комисията има срок до 40 работни дни, считано от днес, за да избере изпълнител на обществената поръчка за изграждане на Националната детска болница.    След като комисията приключи работа по прегледа на съдържанието на постъпилите оферти и оценка на техническите параметри, ще бъдат отворени ценовите предложения на кандидатите в обществената поръчка.    Предложения са от: Дружество по Закона за задълженията и договорите (ЗЗД) \"Детска болница-София\" (участници в обединението са \"Климатроник\" ЕООД и Иновасионес Техникас Ен Симентасион СА ДЕ СВ Проес Консулторес СА),    Дружество по ЗЗД \"Детско здраве\" (участници в обединението са \"Главболгарстрой\" АД, \"ГБС-Пловдив\" АД и \"Главболгарстрой Интернешънал\" АД)  Обединение \"Здраве за децата на България\" (участници в обединението са \"Трейс Груп Холд\" АД, \"Смарт Билд Дигитал\" ЕООД, \"Монолит\" АД и \"Инжпроект\" ООД).    Министерството на здравеопазването възобнови обществената поръчка за Детската болница на 27 август, след като отпадна искането за налагане на временна мярка \"спиране на процедурата\" по обществената поръчка. Определението на Комисия за защита на конкуренцията не беше обжалвано пред Върховния административен съд и към настоящия момент също е влязло в сила. Това е трети опит, след като обществената поръчка за Детската болница стартира на 9 юли, а крайният срок за офертите беше 20 август. Идеята за строеж на Национална детска болница датира поне от 30 години, но до този момент не се е пристъпвало към осъществяването й. Първоначално намерение къде да се помести детската болница беше за сградата на болница \"Лозенец\" (т.нар. правителствена болница), но след протест от страна на работещите там Правителствената болница беше предоставена и премина към структурите на Софийския университет с цел подпомагане на Медицинския факултет и база за обучение на студентите. Министър Ананиев увери тогава и че директор на Националната кардиологична боница няма да бъде директорът на болница \"Лозенец\" Любомир Спасов.    Като последен вариант, правителството и Министерство на здравеопазването минаха към решение за строеж в комплекса на Александровска болница.", "date": "2019.10.16", "title": "Три оферти постъпиха по обществената поръчка за изграждане на Националната детска болница "}
{"url": "http://epicenter.bg/article/Manolova-malcha-30-sekundi-v--Referendum--zaradi-nedopuskaneto-na-Boris-Bonev-ot--Spasi-Sofiya--/195856/2/0", "text": "  Видео: https://www.bnt.bg/bg/a/golemiyat-debat-za-sofiya-15102019   „Следващите 30 секунди ще ги прекарам в мълчание. Това ще е моят знак за солидарност към другия граждански кандидат Борис Бонев, който не беше допуснат до участие в този формат на \"Референдум\". Аз също не мога да участвам като граждански кандидат в другия формат на обществената телевизия - \"Панорама\". Това заяви тази вечер независимият кандидат за кмет на София Мая Манолова в предаването \"Референдум\" по БНТ при започването на дебата, цитирана от предизборния й щаб. До участие в предаването бяха допуснати четирима участници - Манолова, Фандъкова, Джамбазки и Игнатов. „Мисля, че никой от тук присъстващите партийни кандидати не би имал против Борис Бонев да участва. Освен писани правила, има и неписани закони и не е справедливо партийните кандидати да са облагодетелствани за сметка на гражданските“, каза още Манолова.  „Смятам, че истинският проблем не е в това къде се намира стадионът, а в това, че ксенофобията и национализмът, след като влязоха във властта, отидоха и на стадионите.“  „Влизането на ГДБОП в БФС е действие след събитията, би следвало да се вземат мерки навреме, а не след като е станал проблемът“, каза Манолова по повод расисткия скандал от снощи, възникнал след мача на националния стадион. „Похарчиха се милиони за видеонаблюдение, особено за българското председателство. 3 000 камери в София не е малко, но доколко са ефективни и доколко служат за разкриването на престъпления.“ „Имам основания да го кажа, след като два пъти беше нападната шатрата ми - щаб на кампанията ни, която е пред НДК. Видеонаблюдението не е помогнало да се разкрият вандалите, нито тези хора, лепящи стикери с моя образ по колите на столичани в различни квартали с лепило, което не може да се маха, за да ядоса хората“, каза още Манолова. https://mayamanolova.bg", "date": "2019.10.16", "title": "Манолова мълча 30 секунди в „Референдум“ заради недопускането на Борис Бонев от „Спаси София“ "}
{"url": "http://epicenter.bg/article/Slanchevo-i-toplo-vreme-do-kraya-na-sedmitsata/195859/2/0", "text": "Денят ще е топъл, с повече слънчеви часове в западната половина на страната, съобщи Нова телевизия. На изток до обяд ще се стелят мъгли, но след това и там видимостта ще се подобри. Температурите в сряда ще бъдат с градус-два по-ниски от тези във вторник и ще се движат в интервала 22-27 градуса.    Приятно есенно време ще има и в планините. Термометрите по високите части следобяд ще показват около 12 градуса, а в ниското – до 20. Прохладно ще е и по Черноморието, с дневни температури след вдигането на мъглата – около 20-21 градуса.   Златната есен продължава и в следващите дни. Дневните температури ще се задържат около 23-25 градуса. Сутрин ще е прохладно – между 7 и 12 градуса.    След средата на следващата седмица очакваме развитие на средиземноморски циклон, с който се очертават и слаби превалявания в дните преди местния вот у нас. Тихото време е благоприятно за натрупване на замърсители в атмосферата. Както вчера, така и днес сутринта концентрацията на фини прахови частици е малко над нормата във Видин, Русе и Пловдив. Данните са от “Air Quality Index” на Европейската комисия.  ", "date": "2019.10.16", "title": "Слънчево и топло време до края на седмицата"}
{"url": "http://epicenter.bg/article/Ministerskiyat-savet-shte-razgleda-proekt-na-postanovlenie-za-nasarchavane-na-investitsiite/195860/2/0", "text": "Министерският съвет ще разгледа проект на постановление за изменение и допълнение на правилника за прилагане на Закона за насърчаване на инвестициите. Това предвижда дневният редна днешното правителствено заседание.   Министрите ще разгледат още проект на решение за предприемане на действия за получаване от НИМХ на статут на пълноправен член на WELMEC E. V. за разпускането на европейското сътрудничество в законовата метрология. На вниманието на правителството ще попадне и разглеждането на проект на постановление за одобряване на вътрешнокомпенсирани промени на утвърдените разходи по области на политики и бюджетни програми по бюджета на Министерство на финансите за 2019 год. В дневния ред е включено и разглеждането на проект на постановление за одобряване на допълнителни трансфери за 2019 год. За изплащане на минимални диференцирани размери на паричните средства за физическо възпитание и спорт.   Министрите ще разгледат и проект а решение за възлагане на НАП да извърши продажба на имущество, отнето в полза на държавата. На заседанието ще бъде разгледан и доклад за одобряване на резултатите и взетите решения на неформалното заседание на Съвета на ЕС по земеделие и рибарство, проведено от 22 до 24 септември 2019 год. В Хелзинки.  ", "date": "2019.10.16", "title": "Министерският съвет ще разгледа проект на постановление за насърчаване на инвестициите"}
{"url": "http://epicenter.bg/article/Arh--Borislav-Ignatov--Nashata-tsel-e-da-napravim-edna-istinska-i-raboteshta-obshtina/195862/2/0", "text": "Нашата цел е да направим една истинка и работеща община.    Това заяви в сутрешния блок на БТВ кандидатът за кмет от \"Демократична България\" архитект Борислав Игнатов.   \"За да постигнат мечтите си, хората трябва да имат ясно разписани регламенти. Ще наложим безкомпромисен контрол, като за целта ще използваме модерните технологии. Предвиждаме пълна цифровизация на общината. Така всеки един гражданин ще може да следи всеки един служител в общината върши ли си работата. Ще направим електронен регистър, за да се спре с папките, които висят по разни мазета в общината и никой не знае какво пише вътре.   С електронния регистър само с един клик ще могат да се виждат и проверяват всички заповеди и разпоредби. София ми е любим град, но не ми харесват проблемите през последните години. С всичките евросредства, които дойдоха през последните години, се постигна много малко. За 10 години не е построен един паркинг. Не можем да говорим каква е била София през 1990 година и сега. Вече сме 21-ви век и трябва да имаме същото темпо на развитие като останалите европейски столици\", смята Игнатов.", "date": "2019.10.16", "title": "Арх. Борислав Игнатов: Нашата цел е да направим една истинска и работеща община"}
{"url": "http://epicenter.bg/article/Advokat-Marin-Markovski--Zadarzhaneto-e-zakonno--ne-sa-narusheni-pravata-na-Polfriyman/195863/2/0", "text": "Джок Полфрийман - австралиецът, осъден за убийство у нас и пуснат предсрочно от затвора - беше освободен от центъра за временно настаняване в Бусманци и ще бъде настанен на външен адрес. Миналият месец той беше освободен 6.5 преди края на 20-годишната си присъда за убийството на Андрей Монов. До два месеца ВКС трябва да реши дали допуска възобновяване на делото за предсрочното освобождаване на Джок Полфрийман.    Докато се уреди статутът на Полфрийман той е трябвало да остане в Бусманци. Задържането, по мое виждане, е законно и не са нарушени неговите права, обясни в сутрешния блок на БНТ адвакат Марин Марковски.    Възможно е той да напусне страната. До решението на ВКС Полфрийман остава в страната.    Според адвокат Марковски балансът между право и справедливост е бил загубен в полза на правата. Той обясни, че в други държави за убийството на младия 20-годишен човек Полфрийман спокойно е можел да получи доживотна присъда.    \"Има несправедливи присъди, има несправедливи решения. Само Господ е съвършен. Няма съвършено правосъдие, но то е добро нашето правосъдие.\", смята Марин Марковски.    За призива за бързо решаване на случая на председателя на ВКС Марковски коментира, че зад това се крие препоръка. Няма да има последици, ако съдиите не изпълнят указанието, обясни адвокатът. ", "date": "2019.10.16", "title": "Адвокат Марин Марковски: Задържането е законно, не са нарушени правата на Полфрийман"}
{"url": "http://epicenter.bg/article/Vutsov--Rasistkite-obidi-na-macha-s-Angliya-sa-bili-predvaritelno-organizirani/195865/2/0", "text": "„  Има правила, които трябва да се спазват. Не знам как никой не се сети, че ще има санкции за националния ни отбор. В момента този случай ни разсейва от всичките други проблеми, които има в българския футбол”, каза в ефира на Нова телевизия футболният треньор Велислав Вуцов.     Той коментира в сутрешния блок на телевизията расисткиа скандал, съкрушителния разгром и оставката за шефа на Българския футболен съюз (БФС) Борислав Михайлов - резултатите от мача между България и Англия. Националите ни загубиха с 0:6, а във вторник водеща за британските медии е новината за расизъм и нацистките поздрави сред българската агитка.   На въпроса правилно решение ли е оставката на Борислав Михайлов, Вуцов заяви: „Всичко се хвърля в неговата градина. Има Изпълнителен комитет, който взима решения и Михайлов не може да прави, каквото и да било сам”. Вуцов обясни, че в този мач това нещо като расизъм и расистски звуци било в пъти по-малко от това, което е виждал и чувал той на други места. Хората от другите държави ни показали - \"хора, има правила - спазвайте ги\". Според Вуцов: \"Подкарахме си го по български по време на мача\" и хората от УЕФА ни показали как е по европейски, защото когато има правила, те трябва да се спазват.    . Според него с оставката на Боби Михайлов всичко се хвърля в неговата градина. Михайлов сам не може да вземе решение за нищо, тъй като има и Изпълком на БФС, смята Вуцов.    Той настоя за цялостен и глобален модел за промяна на българския футбол", "date": "2019.10.16", "title": "Велислав Вуцов: Расистките обиди на мача с Англия са били предварително организирани"}
{"url": "http://epicenter.bg/article/Dzhambazki--Shte-mahna-nezakonnite-postroyki-v-tsiganskite-mahali--ako-shte-han-Asparuh-da-gi-e-postroil/195868/2/0", "text": "Андрей Слабаков се бие като лъв в Европарламента и защитава българските интереси. Водя кампания и вечер имам изказвания в Европарламента. Може да го видите. Не съм подвел хората. Битката за София е политическа битка. За мен най-важното е да се премахнат два паметника на чуждестранни армии - на Съветската и на американските летци. Гей парадът също трябва да се спре. Ето това показва кой е ляв и десен в политиката.    Това каза в сутрешния блок на БТВ кандидатът за кмет на София от ВМРО Ангел Джамбазки.   \"Явявам се, защото Йорданка Фандъкова няма да свърши всичко. За това се кандидатирам. Тя няма да премахне циганските гета. Въздухът няма да стане по-чист като им премахне кюмбетата. Няма да постави постоянен контрол в градския транспорт, за да се спре едни хора да се возят безплатно, а други да си плащат билетчето. Това важи за всички граждани, включително и за пияните английски фенове, които идват да гледат мач.   Ако някой откаже, идва общинска полиция, товари го в камионетката и отива да копае градинки. Редът и сигурността в града ще го постигна с общинска полиция и камери за наблюдение. В общинска полиция може да се привличат хора с различни преференции - например даването на квартири. Камери в София има, но не са достатъчно. Другото важно са глобите. При тях не е важен само размера, а и неизбежността\", обяви Джамабзки.    \"Ще премахна незаконните постройки в циганските махали, ако ще хан Аспарух да ги е построил. Тези хора ще си намерят квартири, ще се научат да работят, ще се научат, че не могат да правят деца, за да взимат помощи. В София проблемът с чистота на въздуха се дължи на два основни фактора - циганските махали, които е ясно, че ще бъдат премахнати и горенето на гащи, чорапи и гуми там. Трябва да продължи и газифицирането. Не трябва да се допуска фалит на \"Топлофикация\". Ние със сигурност сме против приватизацията на дружеството в този момент, защото това ще е първа стъпка към фалита. Трябва да се върне доверието в \"Топлофикация\", категоричен бе кандидатът на ВМРО.    \"В идеалния център на София не трябва да се строят високи сгради. Високите сгради трябва да се строят в покрайнините. Като евродепутат взимам стандартна заплата - 5 600 евро. Не знам колко пари взима кметът на София. Аз не съм в политиката заради заплати. За мен това е кауза. Одобрявам много неща, които Йорданка Фандъкова е направила за София, но има и много, за които мога да я критикувам. Това е причината да се кандидатирам\", завърши Джамбазки.", "date": "2019.10.16", "title": "Джамбазки: Ще махна незаконните постройки в циганските махали, ако ще хан Аспарух да ги е построил"}
{"url": "http://epicenter.bg/article/Parlamentat-izliza-v-predizborna-vakantsiya-/195870/2/0", "text": "Депутатите официално са в предизборна ваканция от днес до 25 октомври, включително, заради местните избори, които ще се проведат на 27 октомври, съобщи Novini.bg.    През това време ще заседават само постоянните парламентарни комисии, а на депутатите ще се признават единствено транспортните разходи, свързани с участията им в тях. Първото редовно заседание на Народното събрание след местния вот ще се проведе на 31 октомври.", "date": "2019.10.16", "title": "Парламентът излезе в предизборна ваканция"}
{"url": "http://epicenter.bg/article/Kostadin-Kostadinov--Ivan-Portnih-da-se-ottegli-ot-izbornata-nadprevara-/195875/2/0", "text": "След изтекла информация от израелски медии, публикувана вчера от българските им колеги, кметът на Варна, Иван Портних, е бил арестуван миналата година в хотел, намиращ се в курортния град Хайфа, заради хулигански прояви и опит за посегателство над сервитьорка. Заради деянието си Портних е бил позорно изгонен от Израел, като е получил забрана да посещава страната с поставен черен печат.   Неговият основен опонент за кметското място във морската ни столица, Костадин Костадинов, коментира скандала:    Припомняме, че през 2018 г. кметът на Варна е бил позорно изгонен от Израел, след като заформил пиянски скандал в хотел в град Хайфа. Той е бил водач на делегация представляваща Община Варна, която е трябвало да подпише меморандум за побратимяване с Хайфа. Според израелската медия „Канал 20“, още първата вечер от командировката си в Израел, обаче варненският градоначалник е изпил промишлени количества алкохол в хотела, в който е отседнал. Портних се държал „позорно“, по думите на израелските журналисти, а според разкази на персонала в хотела, цитирани от местните медии, кметът на Варна е нападнал и унизил служителка на хотела. Портних е крещял, че е важен гост и трябва да изпълняват всичките му желания. След което се опитал със сила да склони сервитьорка от ресторанта на хотела към интимни действия с него.   След тези позорни събития, домакините от общината във Хайфа отменили всички съвместни прояви, както и побратимяването на двата града. Портних бил изведен от страната, а на летището получил и забрана да посещава повече Израел.   ", "date": "2019.10.16", "title": "Костадин Костадинов: Иван Портних да се оттегли от изборната надпревара!"}
{"url": "http://epicenter.bg/article/Lyubomir-Kyuchukov--V-Evropeyskata-komisiya-shte-ima-komisar-po-razshiryavaneto--no-takova-nyama-da-ima-/195878/2/0", "text": "В Европейската комисия ще има комисар по разширяването, но такова няма да има. Това каза в сутрешния блок „Добро утро, България“ на Радио „Фокус“ Любомир Кючуков, директор на Института за икономика и международни отношения.    Той обясни, че Франция иска да се преосмисли цялостния подход на ЕС към разширяването и да се приеме нова методология за преговори.    „Холандия плюс Дания, Швеция и в известна степен изненадващо и Испания проявяват скептицизъм по отношение готовността на страните за даване на дата. Основно това е свързано не е толкова със Северна Македония, колкото с Албания. Появяват се идеи и настоявания за разделяне на двете страни“, допълни Кючуков.    Той каза още, че България, Гърция и Германия имат условия за присъединяването на двете държави.    Дипломатът добави, че Финландия е предложила да бъде взето решение за даване на дата, но тя да бъде насрочена за първата половина на 2020 г.    Според Кючуков това ще позволи приемането на нова методология.  ", "date": "2019.10.16", "title": "Любомир Кючуков: В Европейската комисия ще има комисар по разширяването, но такова няма да има "}
{"url": "http://epicenter.bg/article/Ventsislav-Venkov--Fond--Tvoyat-dom--shte-obnovi-kvartalnite-prostranstva-v-Shumen/195882/2/0", "text": "  Кандидатът за кмет на Шумен от „БСП за България” Венцислав Венков представи идеите на левицата за развитие на града пред жителите на квартал „Тракия”: „Навсякъде в Шумен има проблеми с междублоковите пространства, които цяло лято бяха потънали в бурени и треви. БСП възнамерява да създаде специален фонд „Твоят дом“, насочен към малките общности, да финансира техни проекти за облагородяване на районите около жилищата. Така хората от един блок или от една улица ще могат да кандидатстват с малки проекти за благоустрояване, засаждане на цветя, осветление, асфалтиране на паркинги, изграждане на детски площадки. С финансовата подкрепа от общината и с доброволен труд от гражданите, само за 2-3 години междублоковите и кварталните пространства могат да бъдат облагородени, убеден е кандидатът на левицата”.   БСП предлага да бъдат възстановени и кварталните отговорници, които ще са връзката между местната власт и хората в различните райони на града. И както при всички срещи, разговорите започват и завършват с водата: „Докога ще пием кална вода, докога ще плащаме скъпо за мътилката от чешмите?”, тези въпроси задаваха и хората от квартал Тракия, както навсякъде в Шумен. „Ако спечелим изборите, ще спрем проекта в квартал „Тракия”, докато не се изясни статутът на бъдещите жилища и докато не питаме хората от квартала дали са съгласни тук да има такова строителство”, коментира Венков във връзка с притесненията по повод планираното строителство на общински блокове за социално слаби в квартала. Неговото обещание беше посрещнато с овации от гражданите, които масово настояват за замразяване на проекта. Венков обясни, че дори самите общински съветници не разбрали за кого всъщност са предназначени новите жилища.   „Първоначално се говореше, че в тях ще бъдат настанени млади семейства, лекари, сестри, дефицитни кадри и затова ние одобрихме идеята. После изведнъж се оказа, че не става дума за тях, затова жителите на квартала имат основание да недоволстват“, коментира Венков. Срещите на Венцислав Венков и на кандидатите на БСП продължават. През последните дни те разговаряха с хората от Овчарово, Белокопитово, Панайот Волов, Друмево, Илия Блъсков, с жители на различни шуменски квартали. С голям интерес кандидатите на левицата бяха посрещнати в с. Струйно.   Пред тях Венков коментира, че проблемите на всички шуменски села са еднакви – липса на транспорт, липса на медицински грижи, проблеми с чистотата и с извозването на боклука. „Ако спечели изборите, ще направим общи събрания във всяко село и ще ви питаме какво искате – дали да върнем старите индивидуални кофи за смет, или да извозваме отпадъците всяка седмица”, обеща Венков, разисквайки с хората болната тема за всички села.   В програмата на БСП е предвидено към общинското предприятие по чистота да се назначи по един човек за всяко село, който ще почиства улиците и гробищните паркове, ще коси трева, ще помага през зимата за отваряне на път към домовете на самотните старци.  ", "date": "2019.10.16", "title": "Венцислав Венков: Фонд „Твоят дом” ще обнови кварталните пространства в Шумен"}
{"url": "http://epicenter.bg/article/Hero-Mustafa-polozhi-kletva-kato-poslanik-v-Balgariya-/195883/2/0", "text": "Посланикът на САЩ Херо Мустафа положи клетва на церемония в Държавния департамент във Вашингтон. Официалната церемония се състоя вчера, съобщиха от американското посолство у нас.    По време на събитието Херо Мустафа се срещна с предходните посланици на САЩ у нас. Сред тях бяха Ерик Рубин, Родерик Мур, Марси Рийс, Джеймс Уорлик. Мустафа беше поздравена и от българския посланик в САЩ Тихомир Стойчев.    Очаква се посланикът и нейното семейство скоро да пристигнат в София, където ще пребивават през следващите четири години. А американското посолство у нас прикани българите да препоръчат най-хубавото място в България, което Херо Мустафа да посети скоро след идването си.  ", "date": "2019.10.16", "title": "Херо Мустафа положи клетва като посланик на САЩ в България "}
{"url": "http://epicenter.bg/article/Bitkata-za-Plovdiv--Kakva-e-viziyata-na-osnovnite-pretendenti-za-kmetskiya-post/195885/2/0", "text": "Четирима от кандидатите за кмет на Пловдив дискутираха някои от основните казуси пред управлението на града под тепетата в ефира на предаването „Здравей, България” по Нова телевизия.   Здравко Димитров (ГЕРБ), Славчо Атанасов (НФСБ, подкрепен от ВМРО), Николай Радев (БСП) и Дани Каназирева („Съюз за Пловдив”) говориха за развитието на бизнеса, инвестициите, проблемите с градския транспорт и трафика в града.   „  Общината, като един от най-големите работодатели, заложи на грешен модел. Властта все още не се е научила да уважава бизнеса и работещите хора. Образованите не се чувстват удобно, защото на всички високи позиции се назначават хора без компетенция”, заяви Дани Каназирева.  „Пловдив се задушава, защото е от табела до табела. Областта е една от най-бързо развиващите се – инвестициите са над 2 млрд., но те са извън града”, заяви Здравко Димитров.    Според Радев пък средните заплати в Пловдив са ниски, защото фирмите, които започват дейност там, търсят евтина работна ръка.   А Славчо Атанасов заяви, че някои от новите кандидат-кметове си мислят, че този тип проблеми могат да се решат само от градоначалника, но това не е така.    Всички участници в дебата в ефира на NOVA се обединиха около тезата, че     „Когато се вдигнаха данъците за колите, всички транспортни фирми излязоха от Пловдив. Трябват кръстовища на две нива, да се завърши Околовръстното, да се направи пробив под гарата. Трябва и да се оптимизира градският транспорт”, заяви Димитров.    „Съюз за Пловдив” е единствената група, която всяка година внася предложение за намаляване на данъците”, заяви Каназирева.   Трябва да се правят кръстовища на две нива, да се направи външен ринг, вътрешен ринг, трбява да се направи мост, тези неща са неотложни. Пловдив няма удобен паркинг. Той посочи, че трябва да има оптимизация на градския транспорт, да има редовен градски транспорт.  В момента не е така, когато има редовен градски транспорт, всеки ще предпочете да го ползва, заяви Димитров.     „Ще направи по-редовен градския транспорт, също така ще оптимизираме линиите, ще ги допълним, където е необходимо“, каза още кандидатът на ГЕРБ за кмет.    Той посочи, че ако резултатите го покажат, е готов за балотаж. Листата на ГЕРБ е избрана от събранията, не е нито моя нито на Тотев, тя е на ГЕРБ. Нямам зависимости нито като областен управител , нито като кмет ще имам, заяви кандидатът на ГЕРБ. Винаги съм бил член на ГЕРБ, каза Здравко Димитров.    Битката за присъединяване на нови териории към Пловдив я започнах аз. Пловдив трябва да се разшири, заяви по време на дебата Славчо Атанасов.  По думите му туристите, които са посетили Пловдив за 2018 година са с 20 000 повече, от сега, когато Пловдив е европейска столица на културата.    Коментирайки транспорта в Пловдив , той заяви, че в София се кара по-лесно, отколкото в Пловдив.  Той е за цялостно преструктуриране на градския транспорт.        Закъснял акт е оставката на Боби Михайлов, коментира в началото и Дани Каназирева.    По нейните думи в Пловдив големият проблем са ниските доходи.  Бизнесът иска бърза и безпристрастна администрация. Много грехове имат предишния и сегашния кмет на Пловдив към градския транспорт.    Трябва да има нова транспортна схема, каза тя.    Според кандидат на БСП за Пловдив Николай Радев Пловдив трябва да бъде град на високите технологии. По думите му Пловдив трябва да бъде на здравите и образовани хора. Безпрецедентното разрастване на синята зона прави още по-трудно паркирането, каза той.           Николай Радев определи поръчката за таблата по спирките на градския транспорт като „престъпно изпълнение от страна на сегашното управление”. Кандидатът на БСП и опонентите му бяха категорични, че въпросните табла трябва да бъдат поправени, защото към момента не работят.    „Имаше огромен политически чадър върху приватизатора. И сега трябва ревизия на транспортния проект, нова схема за удобни връзки между отделните райони, ново общинско транспортно дружество, което да кандидатства за евросредства за екотранспорт”, каза Каназирева.     ", "date": "2019.10.16", "title": "Битката за Пловдив! Славчо Атанасов: Аз наложих най-ниските данъци в страната!"}
{"url": "http://epicenter.bg/article/Prezidentat--Balgarskite-VVS-sa-nositel-na-gordostta-i-idealite-na-natsiyata/195886/2/0", "text": "Българските ВВС са носител на гордостта и идеалите на нацията - модернизацията им не е еднократен политически акт. Това каза президентът Румен Радев пред журналисти по повод Празника на авиацията, предаде Агенция \"Фокус\".   \"Честит празник на всички бъгари, свързани с авиацията и на хората със сини пагони. От самото начало на своето възникване, през цялата си славна история българските ВВС винаги са били носител на гордостта и идеалите на нацията. Те са били символ на непреклонния дух на българина, на вечния негов стремеж към съвършенство и свобода. За това пожелавам на всички много здраве, много енергия и много сили да се справят с предизвикателствата по пътя на тяхната високоблагородна мисия. Очаквам много неща. Трансформацията, модернизацията на българските ВВС и изобщо на Въоръжените сили не е е еднократен политически акт. Той не се изчерпва с покупката на техника и въоържение. Това е сложен, многообхватен процес. Той изисква изключително компетентно ръководство. Очаквам правителството да осъзнае с какво всъщност се е заело и да изпълнява всички необходими действия, от които зависи една успешна модернизация\", заяви още президентът.   Пред Паметника на българския летец държавният глава и върховен главнокомандващ Румен Радев прие почетния караул по случай празника. Той поздрави гвардейците за празника, а те му отговориха с мощно „Ура“.   След това президентът поднесе цветя и венци пред Паметника на българския летец. Освен него военнослужещите от ВВС прочетоха паметта на загиналите летци във военно и в мирно време с ритуал по поднасяне на венци и цветя пред Паметника на летеца. Там бе и началникът на ВВС ген.-майор Цанко Стойков, председателят на Комисията по отбрана ген. Константин Попов, зам.-министърът на отбраната.   Цветя и венци бяха поднесени и от името на министър председателя Бойко Борисов, от парламентарните групи и други.   Преди 107 години, на 16 октомври 1912 г., пилотът поручик Радул Милков и наблюдателят поручик Продан Таракчиев със своя самолет „Албатрос” изпълняват разузнавателен полет над Одринската крепост и успяват да хвърлят две ръчни гранати над гара Караагач. Това е бойното кръщение на младата тогава българска военна авиация. Датата на първия боен полет в историята не само на нашата, но и на Европейската авиация - 16 октомври, е приета за официален празник на Военновъздушните сили на Република България.   Днес се навършват 107 години от първия боен полет на българската военна авиация. Военновъздушните сили отбелязват своя боен празник с поредица от събития, кулминацията от които ще бъдат в София, съобщиха от пресцентъра на Министерство на отбраната.   В 10.00 часа военнослужещите от ВВС ще почетат паметта на загиналите летци във военно и в мирно време с ритуали по поднасяне на венци и цветя пред Паметника на летеца (пред Народното събрание), в Алеята на летците (в Централните софийски гробища) и пред Паметника на загиналите летци (в кв. „Иван Вазов“).   В 11.30 ч. в театър „Българска армия“ ще бъде представена благотворителна изложба с фотографии на служители от ВВС и фотоизложба, посветена на празника на военната авиация с автор Вилхелм Йоцов.   В 12.00 ч. в театър „Българска армия“ ще започне тържественото събрание – концерт, посветено на празника. Заместник-министърът на отбраната Анатолий Величков и заместник-началникът на отбраната генерал-лейтенант Димитър Илиев ще поздравят личния състав на ВВС от името на ръководството на Министерството на отбраната и Българската армия. Те ще наградят военнослужещи и цивилни служители, отличени със заповеди на министъра на отбраната и началника на отбраната.    ", "date": "2019.10.16", "title": "Радев: Модернизацията на българските ВВС и на Въоръжените сили не е еднократен политически акт"}
{"url": "http://epicenter.bg/article/-Galap--Balgarinat-ostava-blizo-do-traditsiyata-/195920/2/0", "text": "Обществото ни проявява редица традиционалистки навици. Връзката на българина със земята остава валидна, повече от половин век след форсираната урбанизация и индустриализация. Личат разликите в поколенията и жизнената перспектива.    Изводите са от пореден, провокативен, сондаж на „Галъп интернешънъл“, който иска да покаже щрихи от съвременния портрет на българина – трийсет години след началото на прозападните, пропазарни и продемократични промени в страната ни.    Този път „Галъп интернешънъл“ зададе любопитни и дори забавни въпроси, за да провери до каква степен българите се придържат към традиционни за нашето общество дейности, част от които често по навик са смятани за отживелица.    В последните години в София и големите градове като че ли досегът със селото, грижите за зеленчукова градина и домашни животни, консумацията на домашна храна придобиват смисъл и на градска мода в контекста на актуалните „органични“, „био“ и пр. влияния. Оказва се обаче, че със или без съзнание за „натурално“ и т.н. около и над две трети от пълнолетните българи са буквално на ръка разстояние от всичко, свързано със земя и природа. Предпочитат ракията да е домашна и своя, имат приятели и/или близки, които отглеждат домашни животни за храна или овощни дръвчета. Често използват домашна зимнина.    Над 70% от българите свидетелстват, че някога са приготвяли или често ползват т.нар. зимнина, включително туршия, лютеница, компоти и т.н. Изглежда, че модерният начин на живот в големите градове, характеризиращ се с възможността да се сдобиеш с всичко необходимо на една ръка разстояние в кварталния супермаркет, не е заличил традиционното за българите приготвяне на продукти за зимата.    В определени случаи употребата на домашно приготвени продукти дори е силно предпочитана, пред тези, произведени под държавна регулация. 66% от запитаните, например, споделят, че предпочитат, ако пият ракия, тя да е домашна, респ. да е своя, а не купена. Една четвърт от запитаните не споделят това предпочитание. Останалите се колебаят.    Над 60% от българите твърдят, че или отглеждат плодове и зеленчуци и домашни животни за лична консумация, или имат близки и познати, които го правят.    Разноцветни балкони и тераси по улиците на големите градове у нас са често срещана гледка, но не единствено заради различни декорации, „украсяващи“ блоковете, нито само заради всевъзможното остъкляване или самодейно саниране на парче, но и благодарение на опънатото почти във всяко жилище пране. Оказва се, че за 77% процента от запитаните българи сушенето на дрехите на балкона остава основен възможен или предпочитан метод, въпреки спорния ефект върху естетиката на фасадите и градския пейзаж.    Впечатление прави и фактът, че за повече от две трети от участниците в национално представителното изследване събуването на обувките вкъщи е от голямо значение – 71% отговарят, че когато имат гости, биха предпочели те да влязат в къщи едва след като се събуят. Една четвърт от запитаните са тези, които не биха предпочели гостите да са без обувки, а 4% не могат да отговорят.    Оказва се, че традиционализмът на подобни битови привички е широко присъщ. Разбира се, посочените тук примери, следва да се анализират и с усмивка, но те са ясен индикатор, че има навици, които трудно се променят – дори и при влиянието на масови медии и външни културни образци. Освен всичко, подобни навици идват и от средата, в която голяма част от българите са принудени да живеят.    Традицията обаче е „победена“ от прогреса, ако се съди по отговорите на въпроса за домашните ремонти. 55% от участвалите в проучването респонденти, заявяват, че твърдението „предпочитам сам да се справям с домашните ремонти“ не се отнася за тях. 41% обаче все още предпочитат да разчитат на себе си, а не на професионалисти, що се отнася до домашните ремонти.    Очаквано, що се отнася до тази тема, се открива значителна разлика между отговорите на мъжете и жените, попаднали в изследването. По другите индикатори не се наблюдава такава сериозна разлика в отговорите между мъже и жени.    Къде са другите основни демографски разлики? Естествено, по-младите, хората в по-големите населени места, респ. с по-високи доходи и пр., са и онези, които са по-далеч от традиционните навици и вкусове.    Разбира се, откриват се известни разлики в отговорите, характерни за различните поколения, но дори и сред най-младите респонденти дяловете на тези, които разчитат на зимнина, простират дрехите на балкона или подканват своите гости да се събуят на прага, се доближават до една втора от всички запитани младежи.    Разлики има и в начина, по който жителите на малките населени места и областните градове и столицата отговарят. Но отново дяловете на положителните отговори по отношение на традиционни за бита ни дейности като приготвяне на зимнина и консумация на домашна ракия и туршия например са около и над половината независимо от населеното място, макар и значително по-високи в по-малките населени места.    Все пак, изглежда, че в що се отнася до столицата, мнозинството от жителите са изоставили отглеждането на животни и растения и извършването на ремонтите самостоятелно, но не и приготвянето на зимнина, употребата на домашна ракия или простирането на дрехите на терасата.    ", "date": "2019.10.16", "title": "„Галъп“: Българинът остава близо до традицията - над 70% приготвят зимнина, 66% обичат домашна ракия"}
{"url": "http://epicenter.bg/article/Pravitelstvoto-otpusna-blizo-2-5-mln--leva-za-sport-v-uchilishtata-i-detskite-gradini-/195926/2/0", "text": "Правителството одобри отпускането на 2 429 511 лева за физическо възпитание и спорт за общинските детски градини и училища и за държавните училища, финансирани от Министерството на образованието и науката. Това съобщиха от правителствената информационна служба.    Средствата се осигуряват за подпомагане на дейностите, свързани с подготовката и участието в учебната и спортносъстезателната дейност, и се определят за бюджетна година на базата на разработени от общинските и държавните детските градини и училища проекти за подпомагане физическото възпитание и спорта на децата и учениците. Целта на проектите е укрепване на нагласите и създаване на мотивация сред децата и учениците за системни занимания с физически упражнения и спорт.  С предоставянето на средствата се осигурява финансовият ресурс за изплащане на сумите по одобрените проекти за физическо възпитание и спорт за 2019 година.        Българския институт по метрология става пълноправен член на WELMEC e.V. (eingetragener Verein). Основната цел на WELMEC е да създава хармонизиран и последователен подход към законовата метрология в Европа, както и да създава, поддържа и усъвършенства комуникационни канали между своите членове, като по този начин развива взаимно доверие между тях чрез участието им в общи дейности.    След учредяването на новата организация, съществуващото към момента Европейско сътрудничество в законовата метрология (European Co-operation in Legal Metrology, WELMEC) ще се разпусне.  Република България ще продължи да участва активно в работата по разработване на документи за прилагане на европейското хармонизирано законодателство в областта на метрологията, като ще има своя глас при тяхното обсъждане и одобряване.        Правителството одобри допълнителни разходи през 2019 година за финансиране на дейности по присъединяването на страната ни към Организацията за икономическо сътрудничество и развитие (ОИСР). Сумата е в размер на 2 817 215 лева и ще бъде разходвана за дейности на 10 министерства, Националния статистически институт и Агенцията за ядрено регулиране, в съответствие с Пътната карта за действията на България по присъединяването към ОИСР, приета с Решение № 789/2017 г. на МС.  Членството в ОИСР е сред външнополитическите приоритети на България, а получаването на покана за започване на преговори е сред непосредствените цели на правителството.    Организацията за икономическо сътрудничество и развитие е създадена през 1961 г. с цел стимулиране на политики за устойчиво икономическо развитие, повишаване жизнения стандарт на населението и поддържане на финансова стабилност. В момента в ОИСР членуват 37 държави от Европа, Северна Америка, Южна Америка и Азия. Европейската комисия участва в работата на организацията като наблюдател.        Правителството одобри вътрешнокомпенсирани промени на утвърдените разходи по области на политики/бюджетни програми и на утвърдените разходи за персонал по бюджета на Министерството на финансите за 2019 година - сумата е в размер на 12 356 800 лв., в т.ч. и по показател „Персонал“ — 100 000 лева.  От тези вътрешнокомпенсирани промени средства в размер 1 500 000 лв. ще се дадат по бюджета на Националния компенсационен жилищен фонд за изплащане на натрупаните задължения за левови компенсации на граждани, отговарящи на нормативно установените изисквания като притежатели на многогодишни жилищно- спестовни влогове.    Средства в размер на 10 756 800 лв., ще се предоставят съответно като финансов ресурс за проекта „Изграждане на съоръжения за отвеждане на високи води на р. Хаяз при ГКПП „Капитан Андреево“ (1 720 000 лв.), за доставка на рентгенови системи (2 340 000 лв.) и за разходи в областта на електронното управление и за използваните информационни и комуникационни технологии (6 696 800 лв.) по бюджета на Агенция „Митници“ за 2019 г.    По отношение на разходите за персонал, вътрешната промяна по бюджета на МФ е в размер на 100 000 лв., която е във връзка с промените в Устройствения правилник на Министерството на финансите, обнародвани в „Държавен вестник“, бр. 18 от 2019 г. Увеличаването на разходите за персонал по бюджетна програма „Интегриране на финансовата система във финансовата система на ЕС“ е за сметка на намаление на разходите за персонал по бюджетна програма „Защита на публичните финансови интереси”.  Промените са в рамките на утвърдените разходи по бюджета на Министерството на финансите за 2019 г.        Правителството даде съгласие Управляващият орган на Оперативна програма за храни и/или основно материално подпомагане, съфинансирана от Фонда за европейско подпомагане на най-нуждаещите се лица в България за периода 2014 - 2020 г., да сключва договори за предоставяне на безвъзмездна финансова помощ с партньорски организации-общини и райони на общини, в размер на до 5 на сто над определения, бюджет на Оперативната програма. По този начин ще се даде възможност на партньорските организации-общини и райони на общини да предоставят топъл обяд на повече от 50 800 потребители и през зимните месеци.  Чрез тази доказала се успешна мярка се подпомагат хора, които получават месечни социални помощи, хора с тежки увреждания и невъзможност за самообслужване, лица с доказана липса на доходи и близки, които да се грижат за тях; семейства и самотно живеещи пенсионери с ниски доходи, за които в много случаи топлият обяд е значима подкрепа.      С решение на Министерския съвет три имота - публична държавна собственост, предоставени за управление на ведомството, стават частна държавна собственост. Те представляват самостоятелни обекти в сграда на ул. „Рокфелер“ 50 в Петрич и са с площ съответно 112,35 кв. м, 181,13 кв. м и 82 кв. м, заедно със съответните идеални части от общите части на сградата и от правото на строеж. Имотите са с отпаднала необходимост за МВР, не се ползват за публични функции и е заявен интерес за закупуването им. Промяната в статута им ще позволи извършването на разпоредителни сделки с тях.   Имот - публична държавна собственост, предоставен за управление на Национална компания „Железопътна инфраструктура“, се обявява за имот - частна държавна собственост. Имотът се намира в област Стара Загора, община Гълъбово, гр. Гълъбово и представлява урегулиран поземлен имот с площ 967 кв.м. Промяната на статута на имота ще даде възможност за извършване на разпоредителни сделки с него, при което компанията ще реализира приходи, необходими за подобряване на нейното финансово състояние.    „Български пощи“ ЕАД ще продадат своя дял (6,7%) в недвижим имот в Правец. Съсобственикът на сградата - общинската администрация в града, е проявил интерес към купуване на дела на пощенския оператор. Продажбата ще бъде извършена чрез пряко договаряне по цена, не по-ниска от определената от независим оценител.    Променя се предназначението на поземлен имот в горска територия – публична държавна собственост, необходим за „Обект Лопово“. Той се намира в с. Коларово, Община Петрич, Област Благоевград, с площ 5 162 кв. м. Имотът е свързан с националната сигурност и отбраната на страната и е в обхвата на дейност на „Югозападно държавно предприятие“.    По предложение на Междуведомствения съвет за управление на отнетото имущество Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата, с влезли в сила съдебни решения по два случая.        Министерският съвет реши германския научно-изследователският кораб (HHK)\"PO-SEIDON\" да проведе океанографска експедиция в изключителната икономическа зона на България в Черно море в периода от 3.11.2019 до 22.11.2019 г. включително.  Международният научен екип в състав от 11 учени, който ще работи на борда на НИК \"POSEIDON\" по време на експедицията, включва представители на институти от Федерална Република Германия, Нидерландия, Австрия, Швейцария и Словакия.  Целта на експедицията е да се направи реална оценка на състоянието на околната среда в Черно море и да определи екологичния му статус.        Министерският съвет прие решение, с което разрешава участието на до 12 военнослужещи от състава на Националния мобилен модул по комуникационно-информационни системи на НАТО в Мисията на НАТО за подготовка, съветване и подпомагане в Афганистан „Решителна подкрепа” (Resolute Support Mission).  Мисията на НАТО в Афганистан Resolute Support е фокусирана върху подготовката, подпомагането и предоставянето на екипи от съветници за афганистанските държавни институции и национални сили за сигурност във взаимодействие с афганистанското правителство, партньорите и другите международни организации, ангажирани в региона. Комуникационно- информационните специалисти от националния модул ще осъществяват комуникационната и информационна поддръжка на щаба на мисията в Кабул, Афганистан.        Правителството одобри доклада от неформалното заседание на Съвета на Европейския съюз по земеделие и рибарство, което се проведе в периода 22- 24 септември в гр. Хелзинки, Финландия. Министрите обсъдиха темата „Промяна на ролята на земеделските производители относно действията, свързани с климата - Насърчаване на устойчиво земеделие чрез поглъщане на въглерод от почвата“.  Министрите се съгласиха, че новият модел на прилагане на ОСП предоставя подходяща рамка за постигане на амбициозните екологични цели, в т.ч. подпомагане на поглъщането на въглерод от почвите за борбата с изменението на климата. Делегациите обаче настояха за по-голяма гъвкавост и субсидиарност в стратегическото планиране. Това позволява на държавите членки да вземат предвид местните и регионални особености при адаптиране на интервенциите, които отговарят на техните климатични цели и нужди.      Правителството одобри позицията и състава на официалната българска делегация за петнадесета сесия на Междуправителствената българо-тунизийска комисия за икономическо сътрудничество. Тя ще се проведе от 22 до 24 октомври в Тунис.  По време на сесията ще бъдат обсъдени възможностите за задълбочаване на двустранното сътрудничество в областта на търговията и инвестициите, информационните технологии и съобщенията, транспорта, туризма, културата и други области от взаимен интерес.        Министерски съвет прие предложението, отправено от концесионера „Кока Кола Хеленик Ботълинг Къмпани България“ АД, за изменение на концесионния договор, сключен 29 януари 2001 г., за добив на минерална вода - изключителна държавна собственост, разкрита от сондаж N 1хг “Иваняне” и сондаж ТК № 1 „Иваняне“ на находище “Банкя”, район Банкя, Столична община.  С решението на Министерския съвет се приема отправеното от концесионера предложение за изграждане на нов сондаж - публична държавна собственост, разкриващ минерална вода от находище „Банкя“ и се определят условията и реда за изграждане на новото водовземно съоръжение.        Кабинетът прие изменения в Оперативна програма „Транспорт и транспортна инфраструктура” (ОПТТИ) 2014-2020 г. С промените ще се осигури възможност за финансиране на проект за оборудване на метростанции по линия 1 и линия 2 с автоматични перонни преградни врати, с оглед намаляване на риска от инциденти.  В обхвата на програмата се включва финансирането на подготовката на проектите за развитие на железопътните възли Русе, Варна и Горна Оряховица. Така ще се гарантира пълната им готовност за реализация в следващия програмен период.  С други промени в обхвата на ОПТТИ се включва модернизацията на осигурителните системи в железопътния участък Русе-Каспичан, която заменя проекта за внедряване на ETCS по протежение на жп отсечката София-Септември. По този начин ще се осигури висока степен на безопасност в жп отсечката.  Изменението на програмата включва още преразпределение на финансовия резерв за изпълнение по приоритетите на ОПТТИ, с оглед ефективно усвояване на ресурса и успешното изпълнение на програмата.      Правителството одобри изменение и допълнение на Правилника за прилагане на Закона за насърчаване на инвестициите (ЗНИ).  С цел намаляване на административната тежест за физическите и юридическите лица, които инициират процедура по сертифициране по реда на Правилника за прилагане на Закона за насърчаване на инвестициите (ЗНИ), се предвижда отпадане на изискването за представяне на документи, с които компетентният орган - Българската агенция за инвестиции (БАИ) може да се снабди служебно - административен акт, издаден от компетентния орган по околна среда. Промените касаят и отпадане на изискването за полагане на печат на заявлението.        Министерският съвет прие промяна на Наредбата за реда за класифициране на растенията и веществата като наркотични.  С промяната се поставя под контрол ново вещество чрез включването му в Списък I - „Растения и вещества с висока степен на риск за общественото здраве, поради вредния ефект от злоупотребата с тях, забранени за приложение в хуманната и ветеринарната медицина“.  Веществото е от групата на синтетичните канабиноиди и се поставя под контрол по предложение на Военномедицинска академия, въз основа на становище на Експертния съвет към Националния съвет по наркотичните вещества.  Очакваният резултат от предлаганата промяна е да се ограничи рискът от злоупотреба с веществото, предотвратяване на трафика и разпространението му.        Правителството прие изменения и допълнения в Наредбата за условията и реда за съставяне на списък на медицинските изделия по чл. 30а от Закона за медицинските изделия и за определяне на стойността, до която те се заплащат.  С промените се въвеждат условия и ред за определяне стойността на медицинските изделия, високоспециализираните апарати/уреди за индивидуална употреба от обхвата на Наредба № 2 от 2019 г. за медицинските и други услуги и за реда и условията за тяхното одобряване, ползване и заплащане.  Измененията се налагат поради преминаването на тази дейност от Център „Фонд за лечение на деца“ към Националната здравноосигурителна каса от 01.04.2019 г.  С проекта се предлага да се създаде уредба, касаеща определянето на стойността на медицинските изделия, високоспециализираните апарати/уреди за индивидуална употреба, прилагани в хода на лечението на пациентите.  С промяната ще се уреди методът на остойностяване на посочената група продукти, което ще улесни институциите, осигуряващи финансирането, изпълнителите на медицинска помощ и пациентите.        Правителството прие изменение и допълнение на Правилника за устройство и организация на работата на органите на медицинската експертиза и на регионалните картотеки на медицинските експертизи. Причините за предложената промяна в правилника са свързани с практически проблеми в неговото прилагане и някои несъответствия с други нормативни актове.  Практическите проблеми в прилагането на правилника се отнасят до организационни и кадрови въпроси в органите на медицинската експертиза и регионалните картотеки на медицинските експертизи. Такива проблеми са: изискването в заседанията на териториалните експертни лекарски комисии (ТЕЛК) да участва лекар с придобита специалност по профила на заболяването; липсата на точен регламент за създаване на ТЕЛК и за промяна в състава на ТЕЛК. Също така затруднения в начина на определяне на броя и профила на специализираните състави на НЕЛК; изискването в регионалните картотеки на медицинските експертизи (РКМЕ) да работят само лекари с призната медицинска специалност или с не по-малко от 5 години стаж по медицина; липса на образци за някои основни документи; неефективен механизъм в процедурата на обжалване на експертните решения на ТЕЛК, свързан с връщането им от Националната експертна лекарска комисия за ново разглеждане; невъзможност документите за явяване пред ТЕЛК да се подават от упълномощени лица и други.  Всички тези проблеми се преодоляват с измененията и допълненията в Правилника. Създават се процедури, които максимално улесняват хората с увреждания и органите на медицинската експертиза. Осигурява се информационна база данни, която ще се ползва от всички заинтересовани страни.        България се застъпва за развитие на кохезионната политика в най-слабо развитите региони в следващата Многогодишна финансова рамка (МФР) за периода 2021 - 2027 г. Такава е позицията на страната ни за заседанието на Европейския съвет на 17-18 октомври в Брюксел, която днес бе одобрена от Министерския съвет.  Балансът между традиционните политики и новите приоритети следва да бъде преди всичко политически. България ще продължи да отстоява важността на запазването на мястото и ролята на традиционните политики в следващия седемгодишен бюджет на ЕС и на осигуряването на адекватно финансиране за тях.  Сред останалите теми, които ще бъдат обсъдени на заседанието в Брюксел, са новият Стратегически дневен ред на ЕС за периода 2019—2024 г., климатичните промени, миграцията и разширяването на Съюза.    Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новият Председател на Европейската комисия, Урсула фон дер Лайен, ще представи намеренията на Комисията.  Европейските лидери ще обсъдят и международните аспекти на борбата с изменението на климата, предвид предстоящата в Сантяго де Чили в периода 2-13 декември 2019 г. 25-та Конференция на страните по Рамковата конвенция на ООН относно изменението на климата (СОР25). Въпросът за миграцията също ще бъде във фокуса на вниманието европейските лидери.  Европейският съвет ще заседава и по чл. 50. Лидерите на държавите членки ще обсъдят актуалното състояние на преговорите с Обединеното кралство.  ", "date": "2019.10.16", "title": "Правителството отпусна близо 2,5 млн. лева за спорт в училищата и детските градини "}
{"url": "http://epicenter.bg/article/ES-i-Velikobritaniya-pregovaryaha-tsyala-nosht-za-Brekzit--probiv-ne-e-postignat/195872/7/0", "text": "Преговорите между Европейския съюз и Великобритания за Брекзит са продължили през цялата нощ, но не е постигнат пробив. Двете страни ще търсят компромис и днес, в навечерието на срещата на върха на ЕС утре и вдругиден, предаде Асошиейтед прес и БТА. \"Дискусиите продължиха до късно през нощта и ще продължим днес\", каза европейски представител, пожелал анонимност.   Двете страни се надяват, че през следващите часове може да бъде постигнато споразумение за развода след повече от три години на неуспехи и внезапни обрати, отбелязва АП.   Лидерите от ЕС се събират утре - само две седмици преди планираното излизане на Великобритания от съюза на 31 октомври.", "date": "2019.10.16", "title": "ЕС и Великобритания преговаряха цяла нощ за Брекзит, пробив не е постигнат"}
{"url": "http://epicenter.bg/article/75-sa-veche-zhertvite-na-tayfuna-Hagibis-v-Yaponiya/195877/7/0", "text": "Седемдесет и пет са вече жертвите, причинени в Япония от тайфуна Хагибис, който връхлетя архипелага в събота.    Това сочат нови данни на местните власти, цитирани днес от телевизия Ен Ейч Кей, предаде ТАСС. Единайсет души остават в неизвестност, а над 220 са ранени. Заради наводнения в Корияма от четири дни не работят местните заводи на компаниите \"Хитачи\" и \"Панасоник\", както и други предприятия. Наводнени са и гаражи с десетки автобуси от обществения транспорт, поради което е преустановено движението по около 70 маршрута в града и околностите.    Около 110 000 души участват в спасителни операции и възстановяват инфраструктурата в пострадалите райони, съобщи генералният секретар на правителството Йошихиде Суга. В тези действия са се включили военни, пожарникари и полицейски служители.    Все още остават без ток близо 13 000 апартаменти и частни къщи в района на Токио. В 130 000 жилища из цялата страна няма вода. Големи щети са нанесени на селскостопанските земи. В пострадалите зони не работят над 230 училища, затворени са десетки супермаркети, извън строя са повече от 120 банкомата. Придошлите води са причинили разрушения почти на 80 места. Засега не е възстановен трафикът по редица жп линии, включително високоскоростни магистрали. Затворени са и много пътища.   Източник: Новини.бг", "date": "2019.10.16", "title": "75 са вече жертвите на тайфуна Хагибис в Япония"}
{"url": "http://epicenter.bg/article/Kim-Chen-un-izkachi-na-byal-kon-nay-visokiya-vrah-na-Koreyskiya-poluostrov--Snimki-/195881/7/0", "text": "Севернокорейският лидер  , смятана от севернокорейците за свещена, съобщи държавната осведомителна агенция КЦТА, цитирана от ТАСС. Ким „изкачи планината на бял кон по първия сняг, паднал на планината Пекту“, отбеляза КЦТА. „Конният му с огромно значение в историята на корейската революция“, се казва в съобщението. „Възседнал коня на върха на планината Пекту, той с дълбоки чувства си припомни пътя на тежката борба, изминат от него заради едно велико дело - изграждането на най-могъщата страна с вяра и воля…“, се посочва още в текста.  - 2750 м над морското равнище. Сред най-красивите забележителности там е езерото Чхонджи („Небесното езеро“), разположено в кратер, образуван преди близо 1000 години след вулканично изригване.   Според легендата преди над 4000 години от тази планина е слязъл основателят на древната корейска държава Тангун, поради което корейците смятат Пектусан за историческа светиня. Освен това, както сочи официалната историография в КНДР, по време на Втората световна война на планината Пектусан е имало лагер на партизани, борели се с японските окупатори под ръководството на основателя на Народната република Ким Ир-сен (1912-1994 г.). Смята се, че през 1942 г. там е бил роден синът му Ким Чен-ир, ръководел впоследствие КНДР от 1994 г. до смъртта си през 2011 г.    е смятан от севернокорейците за свещен и  като започването на преговори с Южна Корея и САЩ миналата година, отбелязва АП. Ройтерс цитира анализатори, според които символичното изкачване подчертава решимостта на КНДР, изправена пред международни санкции и натиск заради ядрената и ракетната си програма. Днес севернокорейският лидер  , причинени й от международните санкции, главна роля за които имат Съединените щати. Преговори между Северна Корея и САЩ по-рано този месец по ядрения въпрос завършиха с неуспех.   Източник: Дарикнюз", "date": "2019.10.16", "title": "Ким Чен-ун изкачи на бял кон най-високия връх на Корейския полуостров (Снимки)"}
{"url": "http://epicenter.bg/article/Erdogan--Ima-alternativi-na-F-35-i-ofertite-idvat/195900/7/0", "text": "Алтернативите на Турция на американските изтребители F-35 са налице и „офертите идват“, каза президентът Реджеп Ердоган, цитиран от БГНЕС. Анкара и Вашингтон се сблъскаха по темата за закупуването от Турция на руските противоракетни системи С-400, за които САЩ твърдят, че не са съвместими с отбранителната защита на НАТО. Вашингтон отстрани Турция от съвместната програма F-35, след като пое доставките на системите С-400 през юли. ", "date": "2019.10.16", "title": "Ердоган: Има алтернативи на F-35 и офертите идват"}
{"url": "http://epicenter.bg/article/Tornado-razrushi-sgradi-vav-Frantsiya/195906/7/0", "text": "Петима души пострадаха при торнадо в района на френския град Арл, предаде Нова Телевизия.    Ураганните пориви на вятъра са нанесли щети по над 170 жилищни сгради, уточняват местни издания.    Почти половината от тях са засегнати сериозно, а 20% са почти унищожени.    Освен през жилищните сгради, вихърът е преминал през къмпинг и е отнесъл каравани и кемпери.", "date": "2019.10.16", "title": "Торнадо разруши сгради във Франция"}
{"url": "http://epicenter.bg/article/Kosovskite-spetsialni-chasti-navlyazoha-v-naselen-sas-sarbi-rayon-tazi-sutrin-/195908/7/0", "text": "Над 25 бронирани коли и джипове и около 100 членове на косовските специални части РОСУ навлязоха около 5.50 часа тази сутрин в населеното предимно със сърби северно Косово, съобщава сръбската държавна телевизия РТС, цитирано от БТА.    Причината за навлизането засега не е известна.    През май тази година в северна Косовска Митровица бяха чути сирени за тревога, когато части на РОСУ навлязоха на територията и на четирите сръбски общини в северно Косово. Акцията им продължи над шест часа. Президентът на Сърбия Александър Вучич каза тогава, са били арестувани 28 души, от които 19 полицаи и девет граждани, повечето сърби. По този повод той нареди пълна бойна готовност на сръбската армия.", "date": "2019.10.16", "title": "Косовските специални части навлязоха в населен със сърби район тази сутрин "}
{"url": "http://epicenter.bg/article/Italiya-sashto-vavezhda-3--danak-za-tsifrovite-kompanii-ot-sledvashtata-godina/195912/7/0", "text": "В сряда Италия одобри нов данък върху цифровите (дигиталните) компании като част от проектобюджета си за 2020-а година, като планира да въведе новата мярка от следващата година, предаде Ройтерс, цитира БНР.    Налогът ще задължи международните интернет (уебсайт) гиганти да плащат 3% такса за интернет транзакциите, според текста на италианския проектобюджет.    Очаква се данъчната схема да донесе приходи в държавния бюджет от около 600 милиона евро всяка една година, посочиха източници на Ройтерс, тъй като Италия се опитва да намери алтернативни приходи, които ще й позволят да избегне планирано увеличение на данъка върху продажбите.    Италия и други членове на Европейския съюз отдавна се оплакват от начина, по който компании като \"Фейсбук\" (Facebook), \"Гугъл\" (Google) и други уеб-базирани гиганти събират огромни печалби от европейските страни, но в същото време да плащат данъци от едва няколко милиона евро годишно.    През юли френският парламент също одобри въвеждането на данък от 3% върху приходите на технологичните интернет гиганти.", "date": "2019.10.16", "title": "Италия също въвежда 3% данък за цифровите компании от следващата година"}
{"url": "http://epicenter.bg/article/Sergey-Lavrov--Zapadnata-koalitsiya-podtikvashe-kyurdite-kam-separatizam/195915/7/97", "text": "САЩ и действащата под тяхно ръководство западна коалиция в Северна Сирия са подтикнали кюрдите да създадат квазидържавни образувания и да влязат в конфликт с арабските племена.   Това заяви министърът на външните работи на Русия Сергей Лавров в хода на XVIII Съвещание на ръководителите на специални служби, органи на сигурността и правозащитни органи, предава ТАСС. „Ние неведнъж сме насочвали вниманието към взривоопасната политика на САЩ и членовете на оглявяваната от тях коалиция, които целяха разпада на Сирия и създаването на квазидържавни образувания на източния бряг на река Ефрат, подтиквайки кюрдските организации към сепаратизъм и конфронтация с арабските племена“, констатира министърът. По неговите думи, светът се е сблъскал с последствията от тази „недалновидна политика“. „В резултат от нея избухна нов въоръжен конфликт, в хода на който намиращите се в региона терористи от „Ислямска държава“ ще започнат отново да разпръсват из Близкия Изток, Северна Африка и други региони по света“, добави първият дипломат на Москва.  ", "date": "2019.10.16", "title": "Сергей Лавров: Западната коалиция подтикваше кюрдите към сепаратизъм"}
{"url": "http://epicenter.bg/article/The-Wall-Street-Journal--Rusnatsite-zaemat-myastoto-na-izteglyashtite-se-amerikanski-voenni-v-Siriya-/195916/7/0", "text": "Руските войски заеха позиция в Сирия между правителствената армия и подкрепяните от Турция сили, запълвайки празнотата, създадена от напускането на американските войски и демонстрирайки ролята на Кремъл като силен посредник в многостранния конфликт в арабската страна, пише американският вестник The Wall Street Journal, цитиран от Агенция \"Фокус\".    Министерството на отбраната на Русия заяви, че въоръжените му сили патрулират по линията между турската и сирийската армии във и около град Манбиж. Американските сили са напуснали града, каза американски военен говорител като част от общото изтегляне от Североизточна Сирия.    След като си партнираха със САЩ в кампанията срещу Ислямска държава, кюрдските бойци се опитаха да се защитят от турската офанзива, като сключиха съюз с Русия и подкрепяното от Иран правителство на сирийския президент Башар Асад. Подробностите на споразумението не са ясни, но сирийските военни конвои започнаха да се придвижват в североизточната част на страната, където армията имаше незначително присъствие от началото на гражданската война.    Това оттегляне създаде възможност за Москва, за да покаже разширяващото си влияние в регион, доминиран от десетилетия от американците, но сега загубен след изтеглянето, наредено от президента Тръмп, на американските войски от Сирия и заявеното му желание да се оттегли от Близкия изток.    „Руснаците мислят за себе си като за естествен играч в геополитиката на региона“, казва Малик Далан, саудитски юрист и старши сътрудник в Центъра за руски и евразийски изследвания в Харвардския университет.    Президентът на Русия Владимир Путин прояви готовност да поддържа свои приятелства със съюзници на САЩ, както и с техните противници. Руският президент е развил силни връзки не само с президента на Сирия Башар Асад, но и с президента Реджеп Тайип Ердоган на Турция, страна - член на НАТО.    Във вторник Путин пристигна в столицата на Обединените арабски емирства Абу Даби, където руските представители заявиха, че планират да подпишат 10 инвестиционни споразумения на стойност 1,3 милиарда долара. Русия подписа сделки на стойност милиарди долари ден по-рано в Саудитска Арабия, дългогодишен съюзник на САЩ, който от десетилетия е противник на Москва в Студената война. Шумът от сключване на тези сделки идва на фона на борбата на традиционните съюзници на САЩ като Саудитска Арабия с усилията на Тръмп да намали ролята на Вашингтон в региона.    Изтеглянето на американските войски в Сирия проправи пътя за турската офанзива. Ердоган заяви, че Турция е завладяла значителна територия в Сирия, седмица след като започна военна офанзива, която предизвика глобална негативна реакция и принуди десетки хиляди хора да избягат от домовете си.    Ердоган заяви във вторник, че турските войски сега контролират хиляда квадратни километра територия в Североизточна Сирия и ще продължат да напредват в кампанията за осигуряване на около 10 пъти по-голяма зона между Манбиж и иракската граница.    Специалният пратеник на Русия за кризата в Сирия Александър Лаврентиев заяви, че Москва ще предотврати избухването на сериозни конфликти между сирийските и турските войски.    Последната фаза на осемгодишния сирийски конфликт заплашва да отприщи нова вълна от военни бежанци.    Около 450 души са преминали границата от Сирия през последните два дни, според властите в Северен Ирак. Те се подготвят за приток на до четвърт милион души, след като САЩ се изтеглят от позиции в Североизточна Сирия.    Нашествието на Турция вече е изселило около 130 000 души от домовете им в Североизточна Сирия, откакто започна преди седмица. Мнозинството са останали в страната, отдалечавайки се от границата и търсейки убежище от боевете.  ", "date": "2019.10.16", "title": "The Wall Street Journal: Руснаците заемат мястото на изтеглящите се американски военни в Сирия"}
{"url": "http://epicenter.bg/article/Ruski-voenen-v-Siriya--I-turtsite--i-kyurdite-spirat-oganya--kato-vidyat-flaga-ni/195922/7/0", "text": "И турските военни, и кюрдските бойци прекратяват огъня, когато видят нашия флаг. Това е казал руският офицер Сафар Сафаров, който е част от контингент, влязъл в северния сирийски Манбидж, цитиран от московското издание \"Завтра\".    Военният е потвърдил информацията, че подразделения под командването на Москва са извършили първи патрул по улиците на града и неговите околности. \"Нашата мисия продължи три часа. Имаше спорадични престрелки, но когато от двете страни видяха нашето знаме, огънят бе прекратен. Вероятно нито турците, нито кюрдите са искали да пострада руски военен\", е посочил той.    Сафаров също е заявил, че той и неговите колеги са се настанили в база, която е била напусната от подразделение на американската армия.    Кюрдски милиции са установили контрол над Манбидж, намиращ се близо до границата с Турция след офанзива срещу \"Ислямска държава\" (ИД) през 2016 г. Тогава градът е станал част от т.нар. Република Роджава (автономно кюрдско териториално образувание).    Преди няколко дни в Манбидж са влезли части на сирийската армия. Това е станало възможно след като представители на кюрдите и Дамаск са се договорили за съвместни действия срещу турските военни, започнали операцията \"Извор на мира\" на 9 октомври 2019 г.    Турският президент Реджеп Ердоган вчера е обявил за ликвидирането на почти 600 терористи. Днес той е заявил, че по време на акцията действия са били убити четирима военни и че турската армия е установила контрол върху 1220 квадратни километра в Сирия.    Телевизия \"Ал Арабия\" в сряда е обявила, че за седмицата от началото на \"Извор на мира\" в Северна Сирия са загинали над 70 цивилни.  ", "date": "2019.10.16", "title": "Руски военен в Сирия: И турците, и кюрдите спират огъня, като видят флага ни"}
{"url": "http://epicenter.bg/article/Prestapleniyata--ot-omraza--v-Angliya--i-Uels--sa-se-uvelichili--s-10--prez--izminalata--godina/195925/7/0", "text": "Броят на престъпленията от омраза в Англия и Уелс се е увеличил с 10% през изминалата година до рекордните 103 379. Това съобщават от Министерството на вътрешните работи на Обединеното кралство в годишния си отчет, предава Анадолската агенция, цитирана от \"Фокус\".    Престъпленията от омраза се определят като мотивирани от отношение към нечия раса, пол, сексуалност, увреждане или религия. Досега най-разпространените престъпления от омраза бяха във връзка с раса, които представляват повече от 75% от общия брой.    МВР обяснява, че увеличението може да се отдаде и на повечето докладвани случаи на полицията.    Близо половината, или 47% от всички религиозни престъпления от омраза, са извършени срещу мюсюлмани, което са около 3500 случая – близко до миналогодишните нива. 18% от религиозните престъпления от омраза са извършени срещу евреи.    Тъй като това е Националната седмица за осъзнаване на престъпността от омраза в Обединеното кралство, кметът на Лондон Садик Хан обяви, че ще бъдат отпуснати допълнителни 500 000 британски лири за борба с престъпленията от омраза в града.    Както посочват мнозина коментатори, тези цифри показват само върха на айсберга.  ", "date": "2019.10.16", "title": "Престъпленията от омраза в Англия и Уелс са се увеличили с 10% през изминалата година"}
{"url": "http://epicenter.bg/article/Zoran-Zaev--Pravitelstvoto-shte-padne--ako-ne-poluchim-data-za-pregovori/195930/7/51", "text": "Ако лидерите на ЕС в четвъртък и петък вземат негативно решение за започване на присъединителни преговори, или ако отново решат да отложат решението, македонското правителство ще падне, не защото ще е чувствително, а защото ще загуби мнозинството си в парламента, заяви премиерът на страната Зоран Заев на дискусия, организирана от Фондация „Фридрих Еберт“ за европейските перспективи на Скопие, пише македонският „Фокус“, цитиран от Агенция \"Фокус\".   „Обещахме на депутатите, казахме им да гласуват за промяна на името, за промяна на Конституцията, за приемане на Договорите с България и Гърция, защото ЕС ни обеща, че ще определи дата за преговори, а не веднага да станем членове. В тази връзка вярвам, че те ще се погрижат да не дават място на трети страни и да не позволят на радикалния национализъм да се върне в страната“, предупреди Заев, като добави, че очаква нова информация тази вечер от срещата между Меркел и Макрон. Коментирайки вчерашната среща на министрите в Люксембург, Заев изрази съжаление, че министрите от ЕС „не са имали достатъчно смелост да вземат решение и да поддържат мотивация в Македония и Албания“.  Проблемът е Франция. Знаем, че са необходими реформи, но реформи са възможни паралелно с поддържането на мотивацията. В противен случай национализмът, популизмът и радикализмът ще се върнат. Балканите страдат много заради това, научихме се от това и искаме да продължим напред, за да станем европейци. Ако накажат най-добрия пример, как ще мотивират Вучич, как ще мотивират Тачи в Косово или как ще мотивират БиХ. В нашия регион също има голям интерес от Турция, Русия и Китай да проникнат в Европа и да бъдат по-мощни. Но те не ни предлагат върховенството на закона и демокрацията, видяхме го и искаме демокрация“, обясни македонският премиер. В този контекст Заев заяви, че агенти от други страни работят срещу свободата и демокрацията и срещу интеграцията на Македония в НАТО.  Той добави, че не губи надежда и че все още е възможно да се приеме нова методология за преговори, но и да се вземе решение за започване на преговори.  ", "date": "2019.10.16", "title": "Зоран Заев: Правителството ще падне, ако не получим дата за преговори!"}
{"url": "http://epicenter.bg/article/Yordanka-Fandakova--Sazdadohme-parvata-obshtinska-programa-za-preventsiya-na-rak-na-gardata/195950/2/0", "text": "  За седма поредна година през месец октомври организираме и участваме в инициативата за превенция срещу рака на млечната жлеза. В нея общински болници организират безплатни профилактични прегледи. Създадохме и продължаваме общинска програма за скрининг на млечната жлеза, която е най-голямата скринингова програма за рак на млечната жлеза в България. Започнахме я като общински проект, който се надявам да стане и национален. Това каза кандидатът за кмет на София Йорданка Фандъкова, издигната от ГЕРБ/СДС, съобщиха от пресцентъра на ГЕРБ. Над 19 000 са жените, които се прегледани безплатно от лекари в най-големите общински и държавни болници. „Целта на програмата е превенция, защото открит на време ракът е лечим. Казвам го като човек, който е преминал през това“, посочи Фандъкова. Нана Гладуиш, основател на фондация „Една от 8“ посочи, че участва в тази инициатива, защото е важно да се припомня за жените, които не успяха да преборят тежката болест в чиято памет днес бяха пуснати 1200 розови балони. Тя посочи, че Фандъкова е пример за сила и работа за хората. Едно от важните неща е да продължи да се работи и да се направи национална скринингова програма, посочиха Нана Гладуиш и Йорданка Фандъкова. Инициативата се организира от Първа САГБАЛ „Света София“ и е част от информационна и профилактична кампания за борба с тежкото заболяване, която болницата инициира всяка година, през месец октомври. Участие в събитието взеха Зоя Паунова - изпълнителен директор на АстраЗенека България, Георги Руйчев - изпълнителен директор на Български форум на бизнес лидерите.", "date": "2019.10.16", "title": "Йорданка Фандъкова: Създадохме първата общинска програма за превенция на рак на гърдата"}
{"url": "http://epicenter.bg/article/Dimitar-Nikolov-obsadi-s-biznesa-kak-shte-se-razviva-industriyata-v-Burgas-/195951/2/0", "text": "  Създаване на нови бизнес зони с фокус към инвеститори в логистични бази, модерна транспортна мрежа, по-задълбочено сътрудничество между бизнеса и образованието, възможности за удължаване на сезона чрез конгресен туризъм. Това бяха част от дискутираните теми по време на работна среща „Бизнесът и местната власт“, която се проведе в Бургас, съобщиха от пресцентъра на ГЕРБ.    Събитието бе организирано от Предприемачи ГЕРБ и в него взеха участие представители на различни браншови организации в града, ИТ-сектор, фирми, асоциации и други. Сред тях бяха Бургаска Търговско-промишлена палата, КРИБ-Бургас, Строителна камара-Бургас, Търговско-индустриална Камара, Бургаска Регионална Туристическа Камара. На дискусията присъстваха и бургаските депутати Ивелина Василева и Димитър Бойчев, както и кандидати за общински съветници от листата на ГЕРБ-Бургас.    Кандидатът за кмет Димитър Николов акцентира върху образованието и ролята му за развитие на бизнеса. „Много е важно какво е виждането за развитието на града в дългосрочен план. След 20 години 50% от професиите по света и в Бургас ще бъдат променени, някои ще изчезнат, ще се появят нови, демографията на труда ще се промени. Защото вече няма граници, пред нас е предизвикателството да се подготвим за промяната“, коментира Николов.    „Най-важно е да подготвим децата си още от 1 клас. Единствено Бургас от цялата страна успя да трансформира обучението още в начален етап - 96 стаи за първокласници бяха реновирани. За да бъдат децата ни бъдещи професионалисти, те трябва да са подготвени с нужното образование“, категоричен бе Димитър Николов. Той подчерта, че сред най-важните теми за развитието на Бургас са здравеопазване – създаване на Университетска детска болница; образование – привличане на сериозни университети за разкриване на филиали; изграждане на индустриални зони „до ключ“.    „Добрата комуникация между местната власт и бизнеса винаги води до по-добри резултати. Бургас е коректен партньор и добро място за работа с благоприятни условия за местния бизнес. В управленската програма на Димитър Николов са залегнали редица стъпки, чрез които градът ще се утвърди като притегателна точка за местни специалисти и такива от страната и чужбина. Поздравявам Николай Янев от Предприемачи ГЕРБ и екипа му за инициираната среща“, заяви водачът на листата за кандидати за общински съветници от ГЕРБ Севдалина Турманова.    Николай Янев, член на НИС на Предприемачи ГЕРБ и председател на бургаската структура, подчерта връзката между бизнеса и местната власт с ежедневието. „Как се придвижваме с личните си превозни средства, как служителите ни използват градски транспорт, какво здравеопазване ще получим, в какви училища ще учат децата ни. Тези и много други аспекти са свързани с бизнеса и политиките на общината. През последните години Бургас се промени, много се направи за подобряване на инфраструктурата, на качеството на живот. Това даде положително отражение на бизнеса. Общината е двигател в планирането на индустриални зони – фактор в привличането и разширяване на инвестиции. С усилията на Димитър Николов всичко това би било възможно в следващите 4 години“, подчерта Янев по време на срещата.    Всички участници в дискусията се запознаха с бъдещите планове за обособяване на нови индустриални зони в Бургас с високо технологични производства. Обсъдени бяха и проектите за изграждането на нови пътища и локални връзки за подобряване на транспортното обслужване на Бургас. Част от тях са с фокус изграждане на довеждаща инфраструктура до терени в производствени и многофункционални зони, където има заявени инвестиционни намерения за нови предприятия.   ", "date": "2019.10.16", "title": "Димитър Николов обсъди с бизнеса как ще се развива индустрията в Бургас "}
{"url": "http://epicenter.bg/article/BSP-za-Portnih--Polzvat-li-se-kandidatite-na-GERB-ot-spetsialna-protektsiya-na-darzhavnite-institutsii/195953/2/0", "text": "\"През последните дни в медийното пространство беше разпространена информацията, че Иван Портних, в качеството си на кмет на община Варна, е имал непристойно и уронващо престижа на града поведение, по време на официална визита в Хайфа, Израел, през февруари 2018 г.  По този повод БСП-Варна настоява за официална позиция от страна на Иван Портних.\" Това се казва в официална позиция на червените в морската столица.   В становището на Предизборния щаб на БСП – Варна се казва още:   \"Призоваваме също Министерството на вътрешните работи и Министерството на външните работи да запознаят обществеността с цялата истина около случая. Ако разпространената информация се потвърди, то бихме искали да знаем на база на какво тя не е оповестена до този момент, при положение, че въпросното събитие се е случило миналата година. Ползват ли се кандидатите на ГЕРБ от специална протекция на държавните институции? БСП-Варна държи да води открита, морална и честна предизборна кампания, но също така държи и на истината. В този момент оповестяването на истината по случая е в интерес не на една или друга кампания, а на цялата общественост.\" ", "date": "2019.10.16", "title": "БСП пита Портних: Ползват ли се кандидатите на ГЕРБ от специална протекция на държавните институции"}
{"url": "http://epicenter.bg/article/Germanskiyat-korab--quot-PO-SEIDON-quot--shte-provede-nauchna-ekspeditsiya-v-Cherno-more/195957/2/0", "text": "Министерският съвет реши германския научно-изследователският кораб \"POSEIDON\" да проведе океанографска експедиция в изключителната икономическа зона на България в Черно море в периода от 3.11.2019 до 22.11.2019 г. включително, съобщиха от пресцентъра на правителството.   Международният научен екип в състав от 11 учени, който ще работи на борда на \"POSEIDON\" по време на експедицията, включва представители на институти от Федерална Република Германия, Нидерландия, Австрия, Швейцария и Словакия.   Целта на експедицията е да се направи реална оценка на състоянието на околната среда в Черно море и да определи екологичния му статус.", "date": "2019.10.16", "title": "Германският кораб \"POSEIDON\" ще проведе научна експедиция в Черно море"}
{"url": "http://epicenter.bg/article/Prezidentat-Rumen-Radev-shte-nagradi-s-visshi-darzhavni-otlichiya-shestima-iztaknati-balgari-/195958/2/0", "text": "На 17 октомври, четвъртък, от 14.00 часа в Гербовата зала на „Дондуков“ 2 президентът Румен Радев ще награди с отличия шестима изтъкнати българи.    За изключителните му заслуги в областта на културата и изкуството държавният глава ще удостои     с орден „Стара планина“ първа степен.    Легендарният     ще бъде отличен с орден “Стара планина“ първа степен за приноса му в областта на спорта.    С орден „Св. св. Кирил и Методий“ огърлие ще бъде награден     за значимите му заслуги за развитието на медицинската наука и образование в България.    Държавният глава ще отличи   с орден „Св. св. Кирил и Методий“ първа степен за приноса му в областта на науката.    За заслуги в областта на образованието и науката президентът Румен Радев ще награди   с орден „Св. св. Кирил и Методий“ първа степен.    Посмъртно с медал „За заслуга“ ще бъде отличен треньора по борба   за приноса му в областта на спорта.", "date": "2019.10.16", "title": "Президентът Румен Радев ще награди с висши държавни отличия шестима изтъкнати българи "}
{"url": "http://epicenter.bg/article/Balgariya-e-poluchila-300-mln--evro-ot-ES-za-priem-na-migranti/195959/2/0", "text": "    Според данните   По думите на еврокомисаря по миграцията Димитрис Аврамопулос, нашата страна, както Гърция и Кипър, са подложени на голям миграционен натиск, затова могат да разчитат на икономическа и политическа подкрепа от ЕК.  В доклада се отбелязва, че от 2015 г. досега в ЕС са били разселени 63 000 мигранти. За всеки от тях държавите от ЕС са получили по 10 000 евро. За Турция ЕС е осигурил шест милиарда евро, насочени към 1,7 милиона приютени сирийци бежанци.     ", "date": "2019.10.16", "title": "Доклад на ЕК: България е получила 300 млн. евро от ЕС за прием на мигранти"}
{"url": "http://epicenter.bg/article/Prints-Uilyam-i-Keyt-ocharovaha-Pakistan-na-blyaskav-priem--Snimki-/195891/10/99", "text": "Визитата на принц Уилям и Кейт Мидълтън в Пакистан продължава с пълна сила, като днес е поредният ден, който те ще прекарат в държавата. Вчера вечерта, обаче, аристократите направиха изключително силно впечатление на специално събитие в тяхна чест, организирано от британския върховен комисар в страната - Томас Дрю, провело се в столицата Исламабад.   Те приковаха всеобщото внимание, не само защото са членове на кралската фамилия, но и понеже пристигнаха по ефектен начин, а облеклото им предизвика сериозно възхищение. Двойката се появи пред величествения национален мемориал, представляващ монумент от червен гранит и мрамор с формата на разцъфнал цвят, с моторизирана рикша. За допълнителен колорит, превозното средство бе изрисувано с цветя, птици и тигър.   Но възторг у присъстващите събудиха тоалетите на Уилям и Кейт, които не само напълно си подхождаха, но и бяха в цвета на националния флаг на Пакистан. За първи път, откакто се намира в държавата, херцогът облече традиционна курта в платинено зелено, дело на пакистанската модна къща \"Naushemian\". С нея Уилям отдаде почит на местната култура, с което спечели уважението на гостите.   От своя страна, съпругата му бе зашеметяваща, истинско олицетворение на думата \"блясък\". Стилната тъмнозелена рокля с дълги ръкави е на една от любимите дизайнерки на Мидълтън - Джени Пакмън, чиито тоалети тя често носи на публични изяви. В горната част кройката на дрехата вървеше по тялото на херцогинята, като полата ѝ постепенно се разкрояваше, спускайки се до земята.   Тоалетът с декоративен шал от едната страна привличаше погледите с безброй пайети и камъни, улавящи светлината и блещукащи като звезди в нощта. За да завърши цялостната си визия, Кейт бе избрала красиви висящи обеци с камъни в кръгла форма на \"Onitaa\", както и чифт сребристи сандали на висок ток.   Аристократите прекараха вечерта с някои от най-известните местни артисти, представители на бизнес общностите, а говорител на двойката каза пред \"People\", че събитието е част от техните усилия да се срещнат възможно най-много пакистанци... включително деца и младежи, лидери от правителството, природозащитници, известни културни дейци и спортни звезди.   Източник: Дир.бг", "date": "2019.10.16", "title": "Принц Уилям и Кейт очароваха Пакистан на бляскав прием (Снимки)"}
{"url": "http://epicenter.bg/article/Uitni-Hyustan-na-krachka-ot-Zalata-na-slavata-na-rokendrola/195918/10/100", "text": "Починалите музикални икони Уитни Хюстън и Notorious B.I.G. са сред 16-те музиканти, които са номинирани за въвеждане в Залата на славата на рокендрола следващата година.    Dave Matthews Band, Motorhead, Soundgarden, Пат Бенатар, The Doobie Brothers, T Rex и Thin Lizzy се присъединиха към Уитни Хюстън и Notorious B.I.G. като номинирани за пръв път за въвеждане в залата.  Номинации получиха също Depeche Mode, MC5, Nine Inch Nails, Judas Priest, Kraftwerk, Rufus featuring Chaka Khan, Todd Runtgrend.    Тридесет и петата годишна церемония по въвеждане в Залата на славата на рокендрола ще се състои на 2 май 2020 г. в Кливланд, Охайо.   Избраните за въвеждане в залата ще станат известни през януари следващата година. Във всяка от предишните церемонии са въвеждани между 5 и 7 изпълнители в залата.   Източник: Канал 3", "date": "2019.10.16", "title": "Уитни Хюстън на крачка от Залата на славата на рокендрола"}
{"url": "http://epicenter.bg/article/Grand-damata-na-frenskiya-shanson-Mirey-Matiyo-za-parvi-pat-u-nas-/195935/10/0", "text": "Една от най-големите звезди на френската музика  Мирей Матийо ще изнесе бляскав концерт за първи път у нас на 10 април 2020 г. Дебютното гостуване на легендата на френския шансон ще бъде в зала 1 на НДК, по покана на Продуцентска компания АРТ БГ.    Концертът на Матийо у нас ще бъде едно от малкото й участия извън Франция понастоящем - факт, който прави събитието наистина ексклузивно и рядък шанс за българските ценители на френския шансон и ретро музикалната естетика, които ще получат уникалната възможност да й се насладят на живо.   “Врабчето от Авиньон”, както е наричана още Матийо, е изпяла над 1200 песни на 8 езика и продава над 200 милиона албума. През годините изпълнява дуети с Шарл Азнавур, Клод Франсоа, Джони Холидей, Пол Анка, Силви Вартан и Хулио Иглесиас.  Често е сравнявана с Едит Пиаф, но пътят й е напълно различен.   От началото на кариерата си през 1965 г. Мирей Матийо не е преставала да твори и да дарява публиката с широката си усмивка. “В песните си винаги пея за любов, това е начинът по който се изразявам”, споделя певицата. Излизала е пред буквално всякакъв тип публика, в почти всички държави по света.   Обичана е еднакво както от обикновените хора, така и от големите световни лидери и шоу звезди. Приветствана е от държавни глави и е обиколила всички континенти. “На сцената тя се чувства у дома, там намира своя духовен мир”, разказва за нея мениджърът й Джони Старк и добавя: “Такава е Мирей - сърце, което пее, сърце, което плаче, но преди всичко едно сърце, което обича”.   През 2018 г., след 13 години затишие, Мирей Матийо издава актуалния си албум “Mes Classiques“, в който  отдава почит на любимите си творби от света на класическата музика. „Mes Classiques“ (Моите класики) е албум, който Мирей Матийо посвещава на паметта на покойната си майка.   За албума Матийо записва 18 красиви песни на седем езика – френски, английски, немски, испански, италиански, руски и латински. В „Mes Classiques“ влизат творби от Верди, Моцарт, Офенбах, Хендел, Чайковски, Шуберт Брамс, Форе и на испанския композитор и китарист – Франциско Тарега.   През 1998 г. е удостоена с почетната титла Кавалер на Ордена на Почетния легион.   Билетите за ексклузивния концерт на Мирей Матийо в зала 1 на НДК на 10 април 2020 г. са вече в продажба в мрежата на Eventim и  .   Първите 500 билета са на промоционална цена с 10 лв отстъпка от всички ценови категории. Редовните цени са между 60 и 100 лв, както и ВИП места  между 120 и 200 лв.", "date": "2019.10.16", "title": "Гранд дамата на френския шансон Мирей Матийо за първи път у нас!"}
{"url": "http://epicenter.bg/article/Tsetsa-Velichkovich-shte-stava-baba-za-parvi-pat--Snimka-/195967/10/100", "text": "Сръбската певица Светлана Ражнатович, известна на широката публика с артистичния си псевдоним Цеца, ще става баба за първи път. За радостната вест съобщи самата тя в официалната си страница в Инстаграм.   Преди броени часове изпълнителката на \"Трепни\" сподели снимка на сина си и годеницата му - Богдана Родич, разкривайки, че младата двойка очаква дете.   \" \", казва тя пред сръбския вестник \"Blic\", използвайки същите думи и за публикацията си в социалната мрежа.   След Цеца, сестрата на Велко - Анастасия, също потвърди новината, публикувайки в своя профил история със снимка на брат си и половинката му, върху която е написала:\" \", гласи посланието, към което е добавила емотикони във формата на сърца и влюбени човечета.   Богдана е бременна във втория месец, пише изданието в западната ни съседка, посочвайки, че до този момент само най-близките им хора са знаели за бъдещия им наследник. Събитието донесло истинско щастие и на двете фамилии.   Цеца винаги е стояла плътно зад решенията на децата си, като ги е оставяла сами да избират партньорите си в живота, без да се меси в намеренията и плановете им. Неотдавна тя изказа мнението си за Родич, казвайки, че е привлекателна жена, но най-красивата ѝ част са нейната чиста душа и добро възпитание.   Източник: Дир.бг", "date": "2019.10.16", "title": "Цеца Величкович ще става баба за първи път (Снимка)"}
{"url": "http://epicenter.bg/article/Lyubo-Penev--Futbolat-ni-gnie-na-vsichki-niva--tryabva-da-se-prochisti-ot-nedosegaemite/195914/8/0", "text": "Бившият кандидат за президент на БФС - Любослав Пенев, използва страницата си във \"Фейсбук\", за да благодари на всички, които го подкрепят и да напомни, че още преди година и половина е казал, че футболът ни е стигнал дъното, съобщи bTV.                 , се казва в изявлението във \"Фейсбук\".  След расисткия скандал и срамната загуба от Англия с 0:6, вчера премиерът Бойко Борисов поиска оставката на президента на БФС Борислав Михайлов. Бившият вратар я подаде няколко часа по-късно, а в петък ще има извънреден Изпълком.    Също така във вчерашния ден, час и половина след като на официалния сайт на БФС излезе съобщение за оставката на Михайлов, ГДБОП нахлу в базата на националния отбор в \"Бояна\" с цел спешна проверка, очевидно, продиктувана от назначената лично от премиера Борисов ревизия на футболната централа.    ", "date": "2019.10.16", "title": "Любо Пенев: Футболът ни гние на всички нива, трябва да се прочисти от недосегаемите!"}
{"url": "http://epicenter.bg/article/Agenti-pod-prikritie-razkazvat-shokirashti-podrobnosti-za-rasistkiya-skandal-na-stadion--quot-Vasil-Levski-quot--/195921/8/0", "text": "Представители на организацията FARE - Футболна асоциация срещу расизма в Европа - бяха под прикритие на трибуните на Националния стадион \"Васил Левски\" на мача между България и Англия. Техен представител е изготвил доклад с шокиращи подробности и заключения за целия расистки скандал, сътворен в София от шепа ултраси с качулки, предаде Гонг.бг.    Представителят на организацията за Източна Европа Павел Клименко разказа подробно пред вестник \"Таймс\", че е описано всичко в доклад, на базата на който ще се търсят сериозни наказания срещу България. А пред вестник \"Дейли Телеграф\" разказа и с подробности за случилото се.    \"В Източна Европа е доста честа практика хора от хулиганските и неонацистки групи да са назначавани от клубовете за стюарди. Такива бяха сложени за стюарди и на мача България - Англия, което е престъпна небрежност от страна на Българския футболен съюз. Тези хора облякоха по един потник на длъжностни лица, за да се вмъкнат незабелязано покрай проверките на БФС. И от федерацията са виновни, че не са се погрижили за повече и по-солидни проверки на входовете на съоръжението,\" разказва Клименко.    \"Нашите инфилтрирани агенти видяха многократно нацистки поздрави на трибуна, която по принцип приютява фенове на Левски от известна по цял свят с фашистките си изстъпления групировка, която е сред най-лошите, с които сме си имали работа. Хора от нея лесно се инфилтрират навсякъде и правят неонацистки жестове. В тази секция имаше и фенове на Локомотив Пловдив, чийто отбор, също като Левски, има наказание за расизъм и дискриминация на европейско ниво. Маймунски звуци пък ехтяха многократно от сектора, в който се настаняват по принцип фенове на ЦСКА,\" обяснява представителят на FARE.    \"Когато се активира антирасисткият протокол на УЕФА, видяхме група от около 20-30 привърженици да се изнизват от стадиона почти без съпротива, което навежда на мисълта, че действията им не са били просто спонтанни. Има два варианта, като единият е, че са искали да направят изявлението си и да напуснат, а другият е, че са били помолени от стюардите, с които се познават лично, да напуснат. Очевидно е, че те бяха там, за да покажат най-лошото от себе си,\" коментира Клименко.    \"Голямата част от скандиранията, които можеше да се чуят там, бяха насочени срещу БФС. Те звучаха от сорта на \"К*р за БФС\" и \"К*р за Михайлов\", който беше президент на централата. Българските ултраси - и на национално, и на клубно ниво, имат дългогодишен конфликт с Михайлов и с БФС като цяло, продиктувани от лошото представяне на отбора и други неща. Така че те мразят и президента на централата си. Дори имат прякор за него. Наричат го Перуката, което издава, че нямат топли чувства. Но да отдадем всички тези действия само на намерението да наранят президента на БФС и централата като цяло, е прекалено  конспиративна теория\", заявява Павел Клименко.  ", "date": "2019.10.16", "title": "Агенти под прикритие разказват шокиращи подробности за расисткия скандал на стадион \"Васил Левски\" "}
{"url": "http://epicenter.bg/article/Ivelin-Popov--Chuvstvam-se-zasramen-ot-rasistkite-skandiraniya/195933/8/0", "text": "Капитанът на българския национален отбор Ивелин Попов призна, че се чувствам засрамен от расистките скандирания и нацистски поздрави на наши привърженици срещу Англия в понеделник, предаде БГНЕС. Европейската квалификация в София бе прекъсната на два пъти заради обидите, насочени към тъмнокожите играчи на „трите лъва“, в частност Тайрън Мингс, който дебютира с екипа на представителния тим.    България отнесе санкции от УЕФА заради инцидентите, а президентът на БФС Борислав Михайлов подаде оставка. Капитанът на „трикольорите“ се присъедини към министър-председателя Бойко Борисов и разкри, че е отвратен от поведението на българските фенове. „Разбира се, че се чувствам засрамен от расистките скандирания“, започна полузащитникът, който има 88 мача за националния отбор.    „Играем 11 срещу 11, цветът няма значение, не е проблем, всички сме еднакви. Ние сме едно голямо семейство във футбола, всички ние може да спрем тези проблеми, ако сме заедно. Беше важно да бъда откровен, защото това е глобален проблем за всички, за нашата федерация, за Англия и ако те бяха отправили още расистки скандирания, вероятно мачът нямаше да приключи. Щяхме да бъдем наказани и това не е добре за българския футбол, защото си създаваме лоша репутация. Гневът им бе разбираем, защото резулатът на почивката беше 4:0, казваха ми „не говори с нас“. Но когато поговорих с тях, те ме разбраха и мисля, че през второто полувреме ситуацията беше по-добра“, сподели още той.    „Това трябва да спре. В тази държава има отбор като Лудогорец, който разполага с играчи от различни страни, никога не съм чувал за този проблем в българското първенство и не мога да разбера защо се случи в понеделник при положение, че много привърженици са фенове на английския футбол. Има фенклубове от Челси, Ливърпул, Манчестър, това е невероятно и не знам защо се случи. За мен е изненадващо. Във всеки голям град имат фенклубове, както и в София, те имат няколко фенклуба за всеки голям клуб“, завърши Попов.", "date": "2019.10.16", "title": "Капитанът на националите ни Ивелин Попов: Чувствам се засрамен от расистките скандирания!"}
{"url": "http://epicenter.bg/article/IAAF-predstavi-novi-pravila-za-transseksualnite-atleti/195952/8/0", "text": "Женските транссексуални атлети трябва да понижат тестостеронните си нива на половина предвид новите правила, въведени от Международната асоциация на лекоатлетическите федерации (ИААФ) за хиперандрогенни състезатели като Кастер Семеня.    Според новите правила, обявени тази седмица, няма да се изисква от транссексуалните атлети да бъдат разпознати от закона за новия си пол, а трябва да осигурят „подписана декларация“, че се идентифицират като жени. Съветът на ИААФ, който проведе среща в Доха, одобри правила, които изискват концентрацията на тестостерон в женски транссексуален атлет да бъде по-малко от пет наномола на литър за период от поне 12 месеца, преди да бъде одобрен за състезания. Предишният лимит беше 10 наномола. Атлетите трябва да поддържат тестостеронните си нива под пет-наномоловата граница, за да могат да се състезават при жените.    „Под новите правила, не се изисква от транссексуален атлет не трябва да бъде разпознат от закона за новия си пол, но трябва да осигури подписана декларация, че половата й идентификация е женска. Тя трябва да демонстрира за удовлетворение на експертния панел, че концентрацията на тестостерон в серума й е по-малко от 5нмол/Л в продължение на период от поне 12 месеца, преди да бъде одобрен за състезания, и трябва да запази своята серумна тестостеронна концентрация под нивото, за да може да се състезава при жените“, се казва в изявление на ИААФ.    Подобни правила се отнасят и до атлети с разлики в сексуалното развитие (ДСД) или хиперандрогенизъм, като Семеня – двукратната олимпийска шампионка на 800 м от Южна Африка, която в момента е със забрана да се състезава и не участва на Световното първенство в Доха през септември. Семеня вече предприе законови мерки в опит да промени решението на ИААФ.   Източник: Канал 3", "date": "2019.10.16", "title": "ИААФ представи нови правила за транссексуалните атлети"}
{"url": "http://epicenter.bg/article/Lechkov--Izpalkomat-na-BFS-nyama-da-prieme-ostavkata-na-Mihaylov-/195956/8/0", "text": "Първият вицепрезидент на БФС Йордан Лечков смята, че Борислав Михайлов ще остане президент на футболната централа, въпреки че вчера подаде оставка под натиска на министър-председателя Бойко Борисов. Тя трябва да бъде гласувана на извънредно заседание на Изпълнителния комитет на съюза в петък.   \"Оставката на Борислав Михайлов няма да бъде приета. Аз няма да я приема оставката, в това съм категоричен, коментира Лечков, цитиран от Канал 3. - Не мога да гарантирам как ще реагират останалите членове на Изпълкома, но според мен мнозинството мислят като мен. Не знам какво се говори и какво се шушука, но трябва да се спазват правилата и уставът на БФС. За да бъде извършена промяна на най-високия връх в българския футбол, е нужно свикването на извънреден конгрес. Не може ей така да се правят рокади. За недоброто състояние на българския футбол трябва да се питат треньорите на отборите\", отсече Лечков, който обеща след заседанието в петък да коментира надълго и широко кризисната ситуация в БФС.   \"Има си ред - президентът е избран от конгрес и само конгрес може да го свали и да му приеме оставката. За недоброто състояние на българския футбол трябва да се питат треньорите на отборите. На тях сме им дали правото. Балъков трябва да каже за мача с Англия. Не знам кога пак ще бъдем четвърти в света.\"   По-различно обаче е мнението на друг член на Изпълкома – адвокат Петър Величков, който призова оставката да бъде приета и всички управници да последват президента на БФС. „Ние всички трябва да понесем отговорността си за онова, което представлява футболът ни в момента! Уважавам колегите си от Изпълкома на БФС и смятам, че всеки един от нас е добър в онова, с което се занимава извън футбола, но като екип, отговорен за управлението на БФС, трябва да признаем, че не се справихме. Редно е никой да не упорства повече, а просто всички да подадем оставки като членове на това ръководство\", подчерта Величков.   Лечков добави, че поисканата от спортния министър Красен Кралев стратегия за развитието на националния ни отбор вече е изготвена и му е предоставена.", "date": "2019.10.16", "title": "Лечков: Изпълкомът на БФС няма да приеме оставката на Борис Михайлов "}
{"url": "http://epicenter.bg/article/Atanas-Furnadzhiev-poema-BFS/195978/8/0", "text": "Атанас Фурнаджиев ще заеме поста на Борислав Михайлов като президент на Българския футболен съюз. Това ще бъде официализирано в петък, съобщава  . За тогава има насрочено заседание на Изпълкома. На него се очаква да бъде приета оставката на Борислав Михайлов. Досегашният вицепрезидент Фурнаджиев ще седне на горещия стол и ще оглави БФС.   Фурнаджиев има безспорен авторитет в бизнес средите. Доказал се е като мениджър и успя да превърне една от автомобилните марки в лидер на пазара в България. Фурнаджиев има съществен принос за привличането на много чуждестранни инвестиции в България. Ползва се с добро име и неговата кандидатура е изключително консенсусна.    Наследникът на Борислав Михайлов е събрал международен авторитет в страната и чужбина. Владее перфектно английски и немски език. На заседанието на Изпълкома на БФС в петък няма да се дискутира свикване на извънреден конгрес, на който да бъде избран нов Изпълком и президент на централата. Фурнаджиев няма да е временно на поста на Михайлов, а ще изкара мандата на това управление - до февруари 2022 година. Уставът на футболната централа гласи: \"При подаване на оставка, трайна невъзможност да изпълнява задълженията си или смърт, правомощията на президента се изпълняват от първия вицепрезидент, а при невъзможност или отказ от негова страна – от друг вицепрезидент, избран от ИК, до провеждането на конгрес\".   Първият вицепрезидент Йордан Лечков е кандидат за кмет на Сливен и няма как да бъде обявен за изпълняващ длъжността президент на БФС. ", "date": "2019.10.16", "title": "Атанас Фурнаджиев поема БФС"}
{"url": "http://epicenter.bg/article/Chetiriyset-hilyadi-demonstranti-izlyazoha-po-ulitsite-na-Barselona-snoshti/195879/7/0", "text": "Четирийсет хиляди демонстранти излязоха на улиците на Барселона снощи през втория ден от протестите срещу осъждането на каталунски сепаратистки лидери заради ролята им в опита за отцепване на региона през 2017 г., предаде Франс прес, цитирана от БТА.    Няколкостотин активисти, мнозина от които маскирани, влязоха в сблъсък със силите на реда в Барселона. Сблъсъци имаше и в други градове.  Протестиращите палеха контейнери с боклук, а полицаи ги атакуваха - сцени, напомнящи своеобразна партизанска градска война.  Каталунската полиция арестува четирима души, включително трима в Барселона. Седемдесет и четири човека в целия регион потърсиха спешна медицинска помощ.    Испанското правителство на социалиста Педро Санчес разкритикува \"повсеместното насилие\" по време на демонстрациите. \"Ясно е, че не става дума за мирно гражданско движение, а за координирано от групи, използващи уличното насилие, за да рушат съвместното съществуване в Каталуния\", заяви в комюнике кабинетът и увери, че \"с решителност. . . ще гарантира сигурността\".  ", "date": "2019.10.16", "title": "40 хиляди демонстранти излязоха по улиците на Барселона снощи"}
{"url": "http://epicenter.bg/article/Ruskata-voenna-politsiya-za-parvi-pat-provede-patrul-v-Manbidzh-/195880/7/0", "text": "Руската военна полиция проведе първи патрул в сирийския град Манбидж, намиращ се в източната част на провинция Алепо, съобщи офицерът от Въоръжените сили на Русия Сафар Сафаров, цитиран от РИА Новости и Агенция \"Фокус\".    „При вида на руското знаме бойните действия се прекратяват автоматично - нито турците, нито кюрдите искат да ни навредят, така че благодарение на нашата работа боевете се спират“, разказа той.    Сафаров отбеляза, че преди една седмица руската военна полиция не е можела да влезе в Манбидж заради намиращите се там американски военни. „Ние с тях три пъти се блокирахме едни други на пътя“, уточни той.    По думите на офицера първия руски патрул в града и околностите му е продължил повече от три часа.    „Ще продължим да контролирам зоната, за която отговаряме. Нашата главна задача е да обезпечим сигурността на населението в случай на обстрел от която и да е страна. Това не е първата ни задача в тази зона: работим тук повече от половин година – и не са възниквали проблеми с никой“, добави той.    Град Манбиж, на 85 километра източно от Алепо, беше освободен от кюрдските „Отряди за народна самоотбрана“ през август 2016 г. Преди това той служи като форпост на терористите от групировката „Ислямска държава“ които го завзеха от бойците от т.нар. умерена опозиция.    Междувременно стана ясно, че президентът на Русия Владимир Путин е поканил турския си колега Реджеп Таийп Ердоган да посети Русия с работна визита и поканата е била приета, съобщиха от пресслужбата на Кремъл, предава ТАСС.    „Владимир Путин покани Таийп Ердоган да посети Русия с работна визита в близките дни. Поканата е приета“, се отбелязва в съобщението.    Освен това в него се казва, че лидерите на двете страни са се изказали за продължаване на процеса по политическо разрешаване на конфликта в Сирия и са изразили намерението си да способстват за свикването на Конституционен комитет под егидата на ООН в края на октомври в Женева. Също така президентите са потвърдили ангажираността си в крайна сметка да обезпечат териториалната цялост на Сирия, съобщават от Кремъл.  ", "date": "2019.10.16", "title": "Руската военна полиция за първи път проведе патрул в Манбидж "}
{"url": "http://epicenter.bg/article/Erdogan--Ot-6-miliona-siriyski-bezhantsi--3-65-mln--sa-v-Turtsiya-/195931/7/0", "text": "Операцията „Извор на мира“ в Сирия продължава успешно според набелязаните планове. Това каза президентът на Турция Реджеп Таийп Ердоган на заседание на парламентарната фракция на управляващата Партия на справедливостта и развитието (ПСР) в Анкара, предава Анадолската агенция, цитирана от \"Фокус\".    По неговите думи, още преди началото на кризата в Сирия Анкара многократно е предупреждавала правителството на Башар Асад за необходимостта от преразглеждане на вътрешната политика и отказ от оказването на натиск върху местното население.    „За съжаление, нашата позиция не беше взета под внимание. За годините на конфликта в Сирия 12 милиона души напуснаха своите домове. Половината от тях напуснаха Сирия, От шестте милиона сирийски бежанци 3,65 милиона са в Турция“, посочи Ердоган.    Турският лидер отбеляза, че терористичната организация „Ислямска държава“ е проект, реализиран с финансовата подкрепа на някои страни, които са изпращали терористи.    „Днес същите тези страни се позиционират като най-яростните противници на „Ислямска държава“. На Турция ѝ е добре известна ролята на всяка страна в региона“, заяви президентът.    Ердоган отбеляза, че в хода на антитерористичната операция „Щита на Ефрат“ Турция е демонстрирала истинското лице на терористите от „Ислямска държава“, заплахата от която е била раздута от определени сили.    Държавният глава разкритикува Лигата на арабските държави (ЛАД), която, по неговите думи, е заела пристрастна позиция по отношение на действията на турската армия в Сирия.    Турският лидер се обърна към страните-членки на ЛАД: „Колко сирийски бежанци приехте? Първо вие изключихте Сирия от ЛАД, а сега в опит да оскърбите Турция се опитвате да се сближите със Сирия, като я приемате отново в организацията“.    „Нито един чуждестранен политик не изрази съболезнованията си към Анкара във връзка със смъртта на 20 жители на погранични села в резултат на ракетни и минометни атаки от Сирия и не пожела скорошно възстановяване на 170-те ранени. Ние ще вземем това предвид и няма да им вярваме повече. Такива партньори в чужбина са ненадеждни“, категоричен е той.    Ердоган отбеляза, че никой не е очаквал, че турската армия за толкова кратко време ще напредне толкова дълбоко в сирийската територия. Осъзнавайки поражението си, привържениците на терористите започнаха набързо да се опитват да установят диалог с Анкара, заяви турският лидер.    „В историята на Турция и турския народ няма примери за поражения. Нашите хора направиха всичко необходимо по това време. Турция днес се бори с терористите, както е подходящо за страна и хора, чийто лозунг е: „Свобода или смърт!“. Аз апелирам към Запада, Лигата на арабските държави, всички страни, където все още знаят какво е морал и съвест. Времето ни ще дойде!“, продължи държавният глава.    Ердоган отхвърли обвиненията за убийства на мирни сирийци като част от операция „Извор на мира“.    „Тези, които се нуждаят от примери за кланета над цивилни, могат да се обърнат към събития в Афганистан, Аракан, Нагорни Карабах и Косово“, каза Ердоган.    Той заяви още, че единствената възможност за сирийските кюрдски формирования е да свалят оръжието си и да се оттеглят.    „Нашето предложение е точно сега, тази вечер, всички терористи да положат оръжието си, оборудването си и всичко, да разрушат своите окопи и да напуснат зоната за сигурност, която определихме“, заяви турският лидер, като добави, че това ще е „най-бързият начин за разрешаването на проблемите в Сирия“.  ", "date": "2019.10.16", "title": "Ердоган: От 6 милиона сирийски бежанци, 3,65 млн. са в Турция "}
{"url": "http://epicenter.bg/article/Papata-predupredi--che-preyazhdaneto-e--quot-pat-na-lichno-unishtozhenie-quot-/195941/7/0", "text": "Папата в сряда сравни контраста между 820-те милиона гладуващи хора в света с онези, които превръщат храната в \"алея на личното унищожение\" чрез преяждане. Това Светият отец каза във връзка със Световния ден на храната.    Папа Франциск отбеляза, че \"изкривената връзка между храната и храненето\" е оставила почти 700 милиона души с наднормено тегло, \"жертви на неправилни хранителни навици\".    \"Всъщност ставаме свидетели на това как храната престава да бъде средство за препитание и се превръща в алея за личностно унищожение\", заяви понтифът в послание до Организацията на ООН за храни и земеделие (ФАО).    Хората страдат от диабет и сърдечни заболявания заради преяждане, но също и от анорексия и булимия чрез умишлено недохранване, каза папата.    Той призова за \"култивиране на начин на живот, вдъхновен от благодарността за получените дарове и приемането на дух на въздържание (и) умереност\".    \"Приемайки такъв начин на живот, ние ще израстваме в братска солидарност, която търси общото благо и избягва индивидуализма и егоцентризма, които служат само за генериране на глад и социално неравенство.\"    \"Жестока, несправедлива и парадоксална реалност е, че днес има храна за всички и все пак не всеки има достъп до нея и че в някои области на света храната се разхищава, изхвърля и консумира в излишък.\"", "date": "2019.10.16", "title": "Папата предупреди, че преяждането е \"път на лично унищожение\""}
{"url": "http://epicenter.bg/article/Erdogan-otkaza-da-se-sreshta-s-Mayk-Pompeo-ili-Mayk-Pens-/195944/7/0", "text": " по време на тяхната визита в Анкара и няма да обсъжда с тях операцията в Северна Сирия, предават AFP и \"Фокус\".    „Стоя здраво на позицията си и няма да се срещна с тях“, заяви турският президент пред британски медии, като имаше предвид Пенс и Помпео.      Пенс и Помпео пристигат в турската столица, за да договорят прекратяване на огъня в Северна Сирия между Турция и кюрдските отряди за защита на населението (YPG).   Ердоган отказва да го направи, докато кюрдската милиция продължава да пребивава в планираната от Турция зона за сигурност по протежение на границата. В речта си пред парламента той отхвърли всякакви опити за посредничество, тъй като Турция няма да преговаря с терористична организация.    Малко преди обявената визита в Анкара Пенс публикува в социалните мрежи снимки, на които е заедно на американският пастор Андрю Брънсън, който прекара две години в турски затвор. Случаят доведе до криза в отношенията между САЩ и Турция. Едва след като Вашингтон заплаши Анкара със санкции, през есента на 2018 г. Брънсън беше освободен да напусне Турция.    След началото на турската операция в Северна Сирия САЩ призоваха за незабавното и прекратяване. Президентът Тръмп разговаря с Ердоган за примирие, заяви Пенс в понеделник. Освен това администрацията на Тръмп се опитва да окаже натиск върху Анкара с наказателни мита и санкции.    От Белия дом заявиха, че Пенс ще отпътува за Анкара в четвъртък и ще се срещне с Ердоган.   Какво имаше предвид турският президент с изказването за посредническа роля, първоначално не стана ясно. Ердоган обаче предварително даде да се разбере, че изключва възможността за разговори с кюрдските отряди за защита на населението.    З Според руски източници, двамата трябва да се срещнат в следващите дни, за което двамата политици се били договорили в телефонен разговор.    Въпреки по-ранното изказване на турския президент се очаква вицепрезидентът на САЩ Майк Пенс да се срещне с Ердоган в Анкара в четвъртък, за да могат двамата да обсъдят нахлуването на Турция в Северна Сирия.    Отделно Ердоган също така определи като \"незаконна и грозна постъпка\" решението от вторник на прокурори от САЩ да обвинят турската \"Халкбанк\" в заобикаляне на американските санкции срещу Иран.    Във вторник американски прокурори обвиниха турския държавен кредитор за участие в многомилиардна схема за избягване на американските санкции срещу Иран. В отговор акциите на \"Халкбанк“ (Halkbank) се сринаха с близо 7% по време на търговията в сряда на Истанбулската борса въпреки наложената забрана за къси продажби (продажби на акции, без те да бъдат реално притежавани).    Обвинението стана факт само ден, след като Вашингтон наложи санкции на турски висши представители, повиши тарифите за вноса на турска стомана и спря търговски преговори с Анкара за 100 млрд. долара, за да убеди Турция да спре въоръжената инвазия в Североизточна Сирия.    Според повдигнатите обвинения в американския окръжен съд в Ню Йорк, което допълнително обтяга отношенията между важните съюзници в НАТО, се твърди, че втората по големина държавна банка в Турция е извършила измами, пране на пари и други дейности в нарушение на американските санкции спрямо Иран.    Турската \"Халкбанк\" заяви в сряда, че повдигнатите от САЩ са част от санкциите, които Вашингтон наложи на Анкара заради военното нахлуване в Сирия и представляват \"безпрецедентно законово нарушение\", отбелязва БНР.", "date": "2019.10.16", "title": "Ердоган отказа да приеме вицепрезидента на САЩ Майк Пенс и държавния секретар Майк Помпео"}
{"url": "http://epicenter.bg/article/Atina--Za-4-mesetsa-broyat-na-migrantite-v-Gartsiya-se-e-uvelichil-s-nad-200--/195948/7/0", "text": "Трябва да спазваме човешките права, но едновременно с това да запазим чувството за сигурност на гръцките граждани и държавата, заяви заместник-министърът по миграционната политика Йоргос Кумуцакос. В рамките на четири месеца броят на пристигналите в Гърция мигранти се е увеличил с 200 % и сега ситуацията може да бъде описана като мини-криза, съобщава МИА, цитира Канал 3.   Новото правителство се сблъсква със следната ситуация: затворена система на бежанската вълна заради затворения на север балканският маршрут и отворена източна граница. Приемните центрове са препълнени - 100 % в Мория, 500 % повече на остров Самос. Подобно е положението и в останалите центрове, особено на островите.    Предизвикателство за управляващите в Гърция е да се прилага изцяло споразумението между ЕС и Турция, да се увеличи броят на върнатите нелегални мигранти, а Турция да изкорени трафикантската мрежа.    В рамките на договора между ЕС и Турция има хиляди неразгледани молби за предоставяне на убежище и нулева възвращаемост.    Според председателя на швейцарската фондация „Андан”, престоят на бежанец в приемен център продължава средно 17 години, но това не е нормален живот, а вегетиране без бъдеще.    Необходими са нови форми на сътрудничество, за да се преобърне глобалната бежанска криза в трайна възможност за развитие. Предложението на фондацията е свързано с концепцията за градове за бежанци, което може да бъде дългосрочно решение.    Не трябва да се забравя, че много градове и държави по света са създадени от бежанци, като Америка и Канада, например.", "date": "2019.10.16", "title": "Атина: За 4 месеца броят на мигрантите в Гърция се е увеличил с над 200 %"}
{"url": "http://epicenter.bg/article/Pedro-Sanches-e-gotov-da-otgovori-s-tvardi-deystviya-na-buntovete-v-Kataluniya-/195954/7/0", "text": "Министър-председателят на Испания Педро Санчес заяви, че е готов да отговори решително и пропорционално на вълненията в Каталуния, ако това е необходимо, предава ТАСС, като се позовава на правителствени източници в Мадрид.    Санчес се срещна с лидера на испанската опозиция, ръководителя на „Народната партия на Испания“ Пабло Касадо, който е изразил подкрепата си за премиера на фона на протестите в Каталуния.    Санчес е заявил пред Касадо, че има ясна позиция по въпроса, която не изключва „твърд и пропорционален“ отговор на действията на демонстрантите в Каталуния, ако това е нужно, твърдят правителствени източници.    Премиерът отново изрази своята благодарност към полицията, която се грижи за реда в автономната област. Той „осъди използването на насилие“ от страна на някои от протестиращите.    По-късно Санчес ще се срещне с лидера на партия „Граждани“ Алберто Ривера и с ръководителя на партия „Ние можем“ Пабло Иглесиас.    Източник: Агенция \"Фокус\"  ", "date": "2019.10.16", "title": "Педро Санчес е готов да отговори с твърди действия на бунтовете в Каталуния "}
{"url": "http://epicenter.bg/article/Ivitsa-Dachich--Stranite-v-Zapadnite-Balkani-tryabva-da-stoyat-ramo-do-ramo/195963/7/0", "text": "Министърът на външните работи на Сърбия Ивица Дачич заяви, че регионът на Западните Балкани споделя едно и също бъдеще и затова трябва да действа заедно, за да подсигури мира и стабилността, като младите ще играят значителна роля в осигуряването на по-добро сътрудничество, предава македонската медия ”Макфакс“, цитирана от \"Фокус\". На конференция, посветена на проекта \"Подобряване на диалога и социалното сближаване между Босна и Херцеговина, Черна гора и Сърбия\", Дачич заяви, че трите държави са приятелски настроени и че младите хора, които не са преживели конфликтите от миналото, ще спомогнат за сътрудничеството помежду им. \"Интересът на всички нас трябва да бъде нашите страни да си сътрудничат по-добре, да се съберат заедно, да изградят блок\", каза Дачич и добави, че често се случва на срещи по целия свят държавите да отправят нападки една към друга, вместо да се застъпват за общите си интереси и да се подкрепят. „Мисля, че вие, младите хора, имате интерес регионът да бъде регион на мир и стабилност и по-добро бъдеще за всички“, каза още Дачич.  ", "date": "2019.10.16", "title": "Ивица Дачич: Страните в Западните Балкани трябва да стоят рамо до рамо"}
{"url": "http://epicenter.bg/article/Lavrov--SASht-i-tehni-sayuznitsi-zapaliha-naprezhenieto-mezhdu-kyurdite-v-Irak-i-Siriya/195964/7/97", "text": "САЩ и техни съюзници в продължение на години подклаждаха сепаратизма на кюрдите, е казал руският външен министър Сергей Лавров, предаде ТАСС.    Първият дипломат на Москва е обвинил западни държави в подстрекателство и създаването на сегашната заплетена ситуация в Близкия изток. \"Вашингтон и негови поддръжници запалиха изкуствено напрежение между кюрдите в Ирак и Сирия, от една страна, и тамошните араби, от друга. Тези два народа, въпреки че говорят различни езици, живеят от векове заедно. Но тяхното мирно съседство бе разрушено и между съседите започна конфликт. Това противоречие породи \"Ислямска държава (ИД)\", е посочил още той. \"САЩ и други страни искаха да разпарчетосат Сирия и помагаха за създаване на държави в държавата и сегашната заплетена ситуация\", категоричен е бил министърът.    Ръководителят на руската външнополитическа централа е изразил позицията на страната си относно акцията \"Извор на мира\". \"Ние сме за мирно и справедливо разрешаване на конфликта, основано на международните правни норми. Ние винаги сме били против тероризма и защита на териториалната цялост на всяка една страна по света. Нашата позиция е, че Турция има право да се защитава от тероризма, но без да нарушава суверенитета на други държави. Според нас кюрдският въпрос в Сирия трябва да бъде решен в рамките на арабската страна. Ние виждаме някои крачки в тази насока\", е посочил още Лавров. Той е визирал сключеното преди няколко дни споразумение между кюрдите и Дамаск за съвместни действия срещу турската армия.    Малко след изявата на Лавров медии съобщиха, че части под командването на сирийския президент Башар Асад са влезли в северния град Ракка, контролиран от кюрдски формирования.", "date": "2019.10.16", "title": "Лавров: САЩ и техни съюзници запалиха напрежението между кюрди и араби"}
{"url": "http://epicenter.bg/article/Boris-Dzhonsan-shte-poiska-otsrochka-ot-Bryuksel--ako-ne-postigne-sdelka-za-Brekzit-/195968/7/0", "text": "Британският министър за Брекзит Стивън Баркли обеща, че правителството ще се съобрази със Закона за оттегляне от Европейския съюз, известен като Законът на Бен и ще напише писмо до ЕС, в което ще иска отсрочка за Брекзит до 31 януари 2020 г., ако не бъде постигната сделка с Брюксел до 19 октомври, пише вестник London Evening Standard, цитиран от \"Фокус\". Попитан от депутати дали правителството ще се съобрази със закона, Баркли отговори положително. „Мога да потвърдя, че както министър-председателят (Борис Джонсън) неколкократно заяви, правителството ще се съобрази със закона“, заяви Баркли пред британската парламентарна комисия за Брекзит. Баркли все пак отказа да отговори директно, когато беше попитан дали може да гарантира, че Великобритания няма да напусне ЕС на 31 октомври, ако Джонсън изпрати писмото и му бъде предоставена отсрочка. „Смятам, че избързвате с няколко стъпки. Мисля, че ключовият въпрос пред нас е дали сме способни да стигнем до споразумение“, заяви той. „Проблемите пред нас днес, от правителствена гледна точка, са как да стигнем до сделка и да напуснем ЕС по най-гладък и подреден начин. Защото премиерът и правителството са абсолютно посветени на напускането (на ЕС) на 31 октомври“, добави Баркли. Докато продължават напрегнатите преговори в Брюксел, преди ключовите срещи на Европейския съвет на 17 и 18 октомври, министърът заяви, че правителството е представило проекти на текстове за политическата декларация с ЕС. Освен това той обеща, че новите предложения за Брекзит, когато бъдат гласувани в парламента, че бъдат по-приемливи в сравнение с по-ранните предложения на Тереза Мей, които бяха отхвърляни от Камарата на общините три пъти.  ", "date": "2019.10.16", "title": "Борис Джонсън ще поиска отсрочка от Брюксел, ако не постигне сделка за Брекзит?"}
{"url": "http://epicenter.bg/article/Chehiya-tryabva-da-izgradi-atomni-tsentrali--dori-v-narushenie-na-evropeyskoto-zakonodatelstvo/195969/7/0", "text": "Чехия трябва да изгради нови атомни електроцентрали, които да заменят застаряващите въглищен и ядрен капацитет, дори ако те са в нарушение на европейското законодателство, заяви премиерът на страната Андрей Бабиш. Това  предаде \"Ройтерс\", цитирана от News.bg.   Правителството иска ЧЕЗ да ръководи ядрените проекти, но компанията, която е с 70% държавно участие поиска държавни гаранции, че централите ще бъдат както жизнеспособни, така и ще дават възвращаемост на акционерите.    Чехия произвежда повече от една трета от електроенергията си от ядрена енергия, а Бабиш се застъпва за ядрената енергия като нисковъглеродна алтернатива на въглищата, която сега произвежда около 50 процента от мощността.    \"Трябва да го прокараме, дори ако нарушаваме европейското законодателство. Енергийната сигурност е наш приоритет и няма как да се заобиколи\", коментира Бабиш.    Потенциалните държавни гаранции вече се договарят между ЧЕЗ и правителството, което не подкрепи изцяло нито един предложен план, освен че каза, че ще покрие рисковете от регулаторни и законови промени, които могат да усложнят строителството и експлоатацията.    Европейската комисия вече одобри помощ за два скорошни проекта - в \"Хинкли Пойнт\" във Великобритания и в унгарския \"Пакш\" - въпреки протестите на конкурента по ядрена енергия и чешки съсед, Австрия.", "date": "2019.10.16", "title": "Чехия трябва да изгради атомни централи, дори в нарушение на европейското законодателство"}
{"url": "http://epicenter.bg/article/Turtsiya-i-Siriya-pregovaryat-v-Sochi-/195970/7/0", "text": "Преговори между правителствата на Дамаск и Анкара може да се проведат в руския град Сочи, относно ситуацията около операцията на турските въоръжени сили в Северна Сирия, заяви съветникът на президента на страната Башар Асад по политическите въпроси Бусейна Шаабан, предава РИА Новости, цитирана от \"Фокус\". Руският външен министър Сергей Лавров заяви по-рано, че Дамаск и Анкара трябва да установят практическо сътрудничество въз основа на Аданското споразумение от 1998 г., като Русия е готова да подпомогне диалога между тях. \"Руските ни приятели днес обявиха, че се опитват да организират турско-сирийска среща по въпросите за сигурността в град Сочи. Чухме за това от руснаците, нямаме контакт с Анкара или със силите, която окупираха страната ни и я унищожават\", заяви Шаабан пред журналисти. Тя отбеляза, че Дамаск с радост наблюдава изтеглянето на американските войски от Сирия, но не иска \"американският окупатор да бъде заменен от турски\". По-рано кюрдските сили официално обявиха, че е постигнато споразумение със сирийските власти за разполагането на технтие сили по цялата граница на страната с Турция, за да помогнат за отблъскването на атаката от страна на Анкара и нейните съюзници.  ", "date": "2019.10.16", "title": "Турция и Сирия преговарят в Сочи?"}
{"url": "http://epicenter.bg/article/Erdogan--Turtsiya-nikoga-ne-e-izvarshvala-klaneta-na-tsivilni/195972/7/0", "text": " Това подчерта президентът на южната ни съседка Реджеп Ердоган, съобщи Анадолската агенция, цитира бТВ.   Анкара е критикувана заради военната си операция в Северна Сирия и намерението да създаде „зона за сигурност” с разселени в нея бежанци на територии, които в момента са населявани от кюрди. Опасенията на някои западни анализатори са, че Турция може да извърши етническо прочистване на региона, за да спре създаването на независима кюрдска държава.   „Турция никога не е извършвала кланета на цивилни граждани и никога няма да извърши. Нашата религия и нашата култура не биха ни позволили да направим такова нещо”, заяви той пред депутати от партията си, като не пропусна да отбележи, че „историята на тези, които ни обвиняват, е пълна с подобни кланета”.   Ердоган даже даде пример с Афганистан, Мианмар, Нагорни Карабах и Босна, „където мюсюлмани бяха избивани в края на миналия век, както и през този”. По думите му кланета на цивилни е имало в Кипър преди турската военна интервенция (разделила острова на две и довела до създаването на непризнатата Севернокипърска турска република – б.р.), както и в Палестина.   Ердоган отбеляза, че по време на сегашната операция даже не се стреля по църкви, „въпреки че терористите ги използват за снайперски позиции”.   Турският президент твърдо отказва да седне на масата за преговори с турските сили с мотива, че „никога Турция не е преговаряла с терористи и не се нуждае от медиатор за тази цел”.   В същото време САЩ, които бяха съюзници на кюрдите по време на битката с „Ислямска държава” продължават да настояват за спиране на огъня. ВИП делегация с участието на вицепрезидента Майк Пенс и държавния секретар Майк Помпео трябва утре да кацне в Анкара.   По-рано днес пред журналисти Ердоган твърдо заяви, че няма да приеме двамата. „Ще говоря само с Тръмп, ако пристигне”, категоричен беше президентът пред „Скай Нюз”. По-късно, обаче, говорителят му Фахрадин Алтън обяви 180-градусов завой: „Той (Ердоган) има намерение да се срещне с американската делегация, водена от вицепрезидента на страната – каквото винаги е било неговото намерение”.   Междувременно Помпео коментира пред „Фокс Нюз”, че Ердоган е „отговорен за нестабилността в региона", "date": "2019.10.16", "title": "Ердоган: Турция никога не е извършвала кланета на цивилни"}
{"url": "http://epicenter.bg/article/Tramp--Nyama-da-podpisha-targovska-sdelka-s-Kitay--dokato-ne-se-sreshtna-sas-Si-Tszinpin/195980/7/96", "text": "Президентът на САЩ Доналд Тръмп заяви в сряда, че вероятно няма да подпише каквато и да било търговска сделка с Китай, докато не се срещне с китайския президент Си Цзинпин на предстоящия през ноември форум на Азиатско-тихоокеанското икономическо сътрудничество (АТИС) в Чили, предаде Ройтерс, цитира БНР.    Говорейки пред репортери в Белия дом преди среща с италианския си колега Серджо Матарела, Тръмп посочи, че обявената през миналата седмица частична търговска сделка, определена от него като \"първа фаза\", е в процес на формализиране на харти и отново подчерта, че Китай е готов да започне да купува американска селскостопанска продукция.    Президентът на САЩ също така омаловажи сирийската криза, която е в резултат на нахлуването на турски войски в североизточния регион на страната, като заяви, че конфликтът е между Турция и Сирия и че е \"добре\" Русия да помогне на Дамаск.  Той допълни, че налагането на американски санкции срещу Турция би било по-добро, отколкото битки в региона.  Наскоро Тръмп изтегли американските войски от Сирия, но след това пренасочи част от тях, за да предотврати повторното разпространение на Ислямска държава в региона.", "date": "2019.10.16", "title": "Тръмп: Няма да подпиша търговска сделка с Китай, докато не се срещна със Си Цзинпин"}
{"url": "http://epicenter.bg/article/Turskoto-vanshno-ministerstvo-privetstva-prizivite-za-dialog-mezhdu-Ankara-i-Damask-/195985/7/0", "text": "Турският външен министър Мевлют Чавушоглу оцени изявлението на руския си колега Сергей Лавров за готовността на Москва да допринесе за сътрудничеството между Турция и Сирия, като жест на добра воля от страна на руската страна, предават TACC и Агенция \"Фокус\".    \"Русия призовава за това с добри намерения. Тя може да заяви готовността си да взаимодейства със сегашния режим (на сирийския президент Башар Асад) в Сирия. Тя с добра воля ще подкрепи разширяването на контрола над сирийските региони, както беше в случая с Манбидж. Москва демонстрира подобен подход не за първи път. По-рано руският президент (Владимир Путин) покани турския лидер Реджеп Таип Ердоган да обсъдят всички тези въпроси\", подчерта Чавушоглу.    Според него „основното послание в този въпрос е признаването на законните опасения на Турция в областта на осигуряването на собствената й национална сигурност“.    По-рано в сряда руският външен министър Сергей Лавров заяви, че Русия ще продължи да сътрудничи за диалога за нормализиране на ситуацията на границата между турските и сирийските власти.   ", "date": "2019.10.16", "title": "Турското външно министерство приветства призивите за диалог между Анкара и Дамаск "}
{"url": "http://epicenter.bg/article/Boris-Dzhonsan-shte-poiska-otsrochka-ot-Bryuksel--ako-ne-postigne-sdelka-za-Brekzit-/195988/7/0", "text": "Британският министър за Брекзит Стивън Баркли обеща, че правителството ще се съобрази със Закона за оттегляне от Европейския съюз, известен като Законът на Бен и ще напише писмо до ЕС, в което ще иска отсрочка за Брекзит до 31 януари 2020 г., ако не бъде постигната сделка с Брюксел до 19 октомври, пише вестник London Evening Standard, цитиран от \"Фокус\".    Попитан от депутати дали правителството ще се съобрази със закона, Баркли отговори положително.    „Мога да потвърдя, че както министър-председателят (Борис Джонсън) неколкократно заяви, правителството ще се съобрази със закона“, заяви Баркли пред британската парламентарна комисия за Брекзит.    Баркли все пак отказа да отговори директно, когато беше попитан дали може да гарантира, че Великобритания няма да напусне ЕС на 31 октомври, ако Джонсън изпрати писмото и му бъде предоставена отсрочка.    „Смятам, че избързвате с няколко стъпки. Мисля, че ключовият въпрос пред нас е дали сме способни да стигнем до споразумение“, заяви той.    „Проблемите пред нас днес, от правителствена гледна точка, са как да стигнем до сделка и да напуснем ЕС по най-гладък и подреден начин. Защото премиерът и правителството са абсолютно посветени на напускането (на ЕС) на 31 октомври“, добави Баркли.    Докато продължават напрегнатите преговори в Брюксел, преди ключовите срещи на Европейския съвет на 17 и 18 октомври, министърът заяви, че правителството е представило проекти на текстове за политическата декларация с ЕС.    Освен това той обеща, че новите предложения за Брекзит, когато бъдат гласувани в парламента, че бъдат по-приемливи в сравнение с по-ранните предложения на Тереза Мей, които бяха отхвърляни от Камарата на общините три пъти.  ", "date": "2019.10.16", "title": "Борис Джонсън ще поиска отсрочка от Брюксел, ако не постигне сделка за Брекзит "}
{"url": "http://epicenter.bg/article/Dzho-Baydan--NATO-shte-se-razpadne--ako-Tramp-specheli-izborite-prez-2020-g--/195989/7/96", "text": "Ако настоящият държавен глава на САЩ Доналд Тръмп бъде преизбран за президент на изборите през 2020 г., НАТО ще се срине. Това заяви бъдещият кандидат за президент Джо Байдън, пише руското издание \"Коммерсантъ\", цитирано от Агенция \"Фокус\".    Бившият вицепрезидент и кандидат за президент на Демократическата партия на САЩ се счита за основния конкурент на Тръмп на предстоящите президентски избори.    \"Ако той (Доналд Тръмп) бъде избран отново, обещавам ви, че няма да има НАТО (...) Ще имаме истински проблеми\", заяви Байдън, изказвайки се по време на дебата на кандидатите на Демократическата партия за президент.    Бившият вицепрезидент нарече ръководителя на Белия дом ексцентричен, луд президент, който „не знае нищо за външната политика и действа от страх за собственото си преизбиране“. Джо Байдън отбеляза също, че неговият съперник е критикувал НАТО повече от веднъж и говори положително за руския президент Владимир Путин.    Президентските избори в САЩ ще се проведат през ноември 2020 г. Основните демократични кандидати сега са Джо Байдън и Елизабет Уорън. Според анкетите Байдън започва да губи позиции във връзка с неотдавнашния „украински скандал“, причинен от телефонен разговор между Доналд Тръмп и Владимир Зеленски.    Една от темите на президентския разговор беше дейността в Украйна на сина на Джо Байдън, Хънтър. Настоящият президент Доналд Тръмп беше обвинен в това, че се опитва да изнудва Киев да разследва неговия потенциален политически опонент за корупция.    В замяна на провеждането на разследване, според обвиненията Тръмп е обещал военна помощ за Украйна. Това стана причина американският президент да бъде подложен на разследване, което можеше да доведе до импийчмънт.  ", "date": "2019.10.16", "title": "Джо Байдън: НАТО ще се разпадне, ако Тръмп спечели изборите през 2020 г. "}
{"url": "http://epicenter.bg/article/Laura-Kyoveshi-e-okonchatelno-utvardena-za-glaven-prokuror-na-ES-/195990/7/0", "text": "Румънката Лаура Кьовеши премина през окончателната процедурна стъпка за главен европейски прокурор. Лидерите на политическите партии дадоха зелена светлина на одобрената и вече номинация от страна на Европейския съвет, предаде Нова тв.    Кьовеши вече може да започне седемгодишния си мандат. Бъдещата Европейска прокуратура (ЕППО) ще започне да функционира в края на 2020 г. И ще бъде независима служба, отговаряща за разследване, наказателно преследване и привеждане в съда на престъпления срещу бюджета на ЕС, като измама, корупция или трансгранична измама с ДДС над 10 милиона евро. Списъкът с престъпленията може да бъде разширен в бъдеще, за да включва например тероризма.    Досега 22 държави-членки са се присъединили към Европейската прокуратура. Петте страни, които в момента не участват - Швеция, Унгария, Полша, Ирландия и Дания, могат да се присъединят по всяко време.    Централният офис на EППО ще бъде базиран в Люксембург, заедно с главния прокурор и колегия от прокурори от всички участващи страни. Те ще ръководят ежедневните наказателни разследвания, провеждани от делегираните прокурори във всички участващи държави-членки.  ", "date": "2019.10.16", "title": "Лаура Кьовеши е окончателно утвърдена за главен прокурор на ЕС "}
{"url": "http://epicenter.bg/article/Polskata-desnitsa-pobedi--no-liderat-y-Kachinski-ne-e-dovolen/195947/11/0", "text": "Ярослав Качински изведе управляващата в Полша консервативна партия до най-голямата изборна победа, удържана от която и да е партия през 30-те години демокрация в страната.    Но този човек, който от дете мечтае за власт, все пак е леко разочарован.    Съсредоточаването на Качински върху социалните придобивки и пропагандирането на патриотичните ценности спечели на партията \"Право и справедливост\" (ПиС) историческите 44 на сто от гласовете на парламентарните избори в неделя, които ѝ дадоха 235 от 260-те места в долната камара на парламента. Броят на местата не е по-голям от тези след изборите през 2015 г. въпреки подобрения резултат на партията спрямо 38-те процента тогава.    Партията ще запази абсолютното си мнозинство, достатъчно за приемане на закони, но не постигна по-голямо мнозинство, както искаше Качински, за да може да променя конституцията и да префасонира Полша според представата му за силна и модерна държава, основаваща се на консервативни католически традиции. Вечерта след изборите той едва прикриваше своето разочарование и каза, че партията \"заслужаваше повече\".    Освен това неговата управляваща партия загуби мнозинството си в Сената и сега опозицията ще има възможност да бави приемането на законопроекти на ПиС и да влияе върху назначенията във важни държавни органи.    Това бе горчиво-сладка победа за човека, смятан от мнозина за най-могъщия политик в страната - \"почти абсолютен монарх\", както го нарече в понеделник един коментатор на новинарския портал \"Онет\".  А и защото вероятно беше последната му победа. Неотдавна 70-годишният политик каза, че планира да се оттегли от политиката преди следващите парламентарни избори през 2023 г. Въпреки че агитираше неуморно, обикаляше страната и се срещаше с избиратели, заради възрастта и болните си колена той няма неограничено време, за да остави отпечатъка си върху Полша. Скоро той ще бъде подложен на операции на двете колена.    Засега обаче няма съмнение, че той остава най-влиятелният политик, независимо че не заема пост в правителството, а е само депутат в долната камара на парламента, в която бе преизбран в неделя. По време на кампанията той беше движещата сила на партията, като на митингите определено засенчваше премиера Матеуш Моравецки.    През последните четири години той лично определяше състава на кабинета и беше архитект на правителствената политика, макар със сигурност да му се е налагало да преговаря при закрити врата с различни фракции в своята консервативна група.    В очите на привържениците си този стар ерген изглежда като благосклонен баща, който им помага в трудното ежедневие чрез щедри социални придобивки. Критици обаче винят Качински, че подкопава демократичните норми - ироничен обрат за човек, който през 80-те години бе активист на продемократичното движение \"Солидарност\" в Полша.    След като пое властта през 2015 г., ПиС промени основно съдебната система по начин, който подкопа независимостта на съда. Партията установи контрол върху държавните медии и ги превърна в инструмент за партийна пропаганда, без да се съобразява със стандартите на обективната журналистика.    Този път в предизборната си кампания партията обеща да довърши съдебните реформи и да създаде орган, който да регулира работата на журналистите - политика, която може да удължи противопоставянето между страната и Европейския съюз.    В началото на 90-те години Качински е съветник на тогавашния президент Лех Валенса, но бързо къса с него. Критици го обвиняват, че се опитва да пренапише историята и да омаловажи ролята на Валенса за изграждането на демокрацията в Полша (за което Валенса получава Нобелова награда за мир през 1983 г.) и да постави в центъра на процеса своя покоен брат, тогава заместник на Валенса в \"Солидарност\". В отговор Валенса, който днес е един от от най-отявлените критици на Качински, често го обвинява, че руши демокрацията в Полша и репутацията и в Европа.    Качински бе за кратко премиер през 2006-2007 г. на едно хаотично и краткотрайно правителство, когато неговият брат близнак Лех Качински бе президент. Той казва, че не иска да повтаря този опит. \"Работата на партиен лидер ми е напълно достатъчна. Мечтая за нея още от дете\", казва той пред таблоида \"Супер експрес\".    През 2010 г. една трагедия завинаги променя живота му. Неговият брат, президентът, загива в самолетна катастрофа в Русия заедно с още 95-има поляци, повечето висши държавници и военни, които пътуват за възпоменателна церемония за поляци, избити от Съветския съюз по време на Втората световна война.    По това време майката на близнаците е в болница и Ярослав остава да се грижи за нея. След смъртта на Лех той месеци наред крие от нея новината. До ден-днешен на обществени места той винаги е в черно, присъства на всички панихиди за своя брат и другите жертви.    Силната му привързаност към семейството и католическите традиции са част от посланието му към много поляци. Както и любовта му към всичко полско, включително традиционни ястия като пироги и бигос. За празниците той избира само полски дестинации.    Много преди да започнат да се занимават с политика, близнаците Качински привличат вниманието на публиката като филмови звезди в ролята си на палавници в детския филм \"Двамата, дето откраднаха Луната\". Даже и тогава Ярослав Качински е мечтаел за власт. \"Когато играх в този филм, бях на 12 години\", казва той пред вестник \"Супер експрес\", \"и вече исках да управлявам, да управлявам дълго\".  ", "date": "2019.10.16", "title": "Полската десница победи, но лидерът й Качински не е доволен"}
{"url": "http://epicenter.bg/article/Italiya-odobri-nov-danak-varhu-digitalnite-kompanii/195910/4/0", "text": "Италия одобри нов данък върху цифровите (дигиталните) компании като част от проектобюджета си за 2020-а година, като планира да въведе новата мярка от следващата година, предаде Ройтерс.    Налогът ще задължи международните интернет (уебсайт) гиганти да плащат 3% такса за интернет транзакциите, според текста на италианския проектобюджет.    Очаква се данъчната схема да донесе приходи в държавния бюджет от около 600 милиона евро всяка една година, посочиха източници на Ройтерс, тъй като Италия се опитва да намери алтернативни приходи, които ще й позволят да избегне планирано увеличение на данъка върху продажбите.    Италия и други членове на Европейския съюз отдавна се оплакват от начина, по който компании като \"Фейсбук\" (Facebook), \"Гугъл\" (Google) и други уеб-базирани гиганти събират огромни печалби от европейските страни, но в същото време да плащат данъци от едва няколко милиона евро годишно.    През юли френският парламент също одобри въвеждането на данък от 3% върху приходите на технологичните интернет гиганти.", "date": "2019.10.16", "title": "Италия одобри нов данък върху дигиталните компании"}
{"url": "http://epicenter.bg/article/Inspektori-na-BABH-izdadoha-20-akta-na-obekti-za-detsko-i-uchenichesko-hranene/195919/4/0", "text": "Българската агенция по безопасност на храните (БАБХ) провери 2462 кухненски блокове към детски градини и училища, ученически бюфети и столове, съобщиха от агенцията. Проверките са били извършени в периода 24 септември - 11 октомври 2019 г. на територията на цялата страна.   Инспекторите на агенцията са издали 20 акта за административно нарушение и 191 предписания. Възбранени и насочени за унищожаване са 13,305 кг бисквити, солети и халва с вложени палмови и кокосови мазнини, 13,660 кг кашкавал, 4 кг брашно, 6,544 кг кренвирши, които не са произведени по Утвърден стандарт. 49,77 л безалкохолни напитки и 2,310 л айрян със сол също ще бъдат унищожени, тъй като не са разрешени за предлагане в детски градини и училища. В същия период са извършени и 18 проверки по сигнали на родители и потребители в училищни столове и лавки, обекти тип \"кухни майки\" в градовете Бургас, Кюстендил, Пловдив и София-град. В училищни бюфети на територията Кюстендил и София е установено предлагане на чипс с различни вкусове, соленки, бисквити и кексчета. За откритие 57 опаковани храни са издадени предписания за спирането им от реализация и за провеждане на обучение на персонала за стриктно спазване на наредбата. В училищен бюфет на територията на Пловдив е установено предлагане на кроасани с какаов пълнеж, които не отговарят на изискванията в наредбата, за което на управителя е връчен акт. Проверките в обектите за детско и училищно хранене се извършват целогодишно. Най-често констатираните несъответствия са на сградния фонд и технологично оборудване или лошо хигиенно състояние в обектите, липсващи термометри в хладилните съоръжения, не се обявяват алергени в храните и предлагане на храни, които не са произведени по утвърдени стандарти, информират от БАБХ.", "date": "2019.10.16", "title": "Инспектори на БАБХ издадоха 20 акта на обекти за детско и ученическо хранене"}
{"url": "http://epicenter.bg/article/Prof--Iliya-Iliev-ot-PU--Paisiy-Hilendarski--poluchi-zlaten-medal-za-nauchno-izobretenie-v-Tayvan/195924/4/0", "text": "Двете изобретения са резултат от многогодишна съвместна научно-изследователска работа на екипите, като част от изследванията са финансирани по проекти на ФНИ на ПУ „Паисий Хилендарски“.   Авторите на изобретенията са членове на научно-изследователския екип по проекта за изграждане на център по компетентност по персонализирана медицина (ПЕРИМЕД) и работят по по четири от работните пакети: РП 6 Молекулярни биомаркери на микробиота на гастроинтестиналния тракт; РП 10 Биокатализатори и природни биологичноактивни вещества; РП 11 Биополимери и нови материали; РП 12 Биосензори.   Проведените изследвания са част от научната програма на центъра и ще послужат като база за разработване на технологии за получаване на нови биоматериали, биосензори и включването им в състава на нови продукти.    и с любезното съдействие на фирма IP Консултинг ООД, България организира самостоятелен щанд на изложението.   1. Инструмент за определяне на вътрешното съпротивление и напрежение на батерии с автори Невена Милева, Сотир Сотиров, Сергей Милев и Михаил Милев; 2. Био-електрохимичен метод за количествен анализ на L-аскорбинива киселина (витамин С) с автори Нина Димчева, Елена Хорозова, Тотка Додевска; 3. Получаване на водонеразтворим глюкан посредством траснферазна ензимна реакция с автори Илия Илиев, Тонка Василева, Веселин Биволарски, Теменужка Йовчева, Мария Марудова, Ася Виранева, Иван Бодуров; 4. Универсален лазерен микрорефрактометър с автори Иван Бодуров, Теменужка Йовчева и Симеон Съйнов. , а именно Био-електрохимичен метод за количествен анализ на L-аскорбинива киселина (витамин С) с авторски колектив на доц. Нина Димчева и Получаване на водонеразтворим глюкан посредством траснферазна ензимна реакция с авторски колектив на проф. Илия Илиев. Двете изобретения бяха представени по време на изловението пред международна комисия на Taiwan Innotech Expo.     Организатори на събитието са Министерство на икономиката, Министерство на науката и технологиите, Министерство на отбраната, Министерство на образованието, Съвет на земеделие, Тайвански съвет за външно-търговско развитие (TAITRA) и Институт за индустриални технологични изследвания (ITRI). Представени бяха изобретения на близо 600 изложители, представители на университети, научни институти, компании, асоциации за интелектуална собственост.   Свои иновативни разработки – продукти и технологии представиха световни фирми като Нисан, Майкрософт, Мерк и др. Изложението беше посетено от над 45 000 посетители.    Продукти и технологии, Процеси на дигитализация на данните за електричеството, Оптика и информационни технологии, Биохимия и медицина, хранителни технологии, Биотехнологии, неорганична и органична химия, Химия на полимерите, Инженерство, Оптоелектроника и течни кристали.", "date": "2019.10.16", "title": "Проф. Илия Илиев от ПУ „Паисий Хилендарски“ получи златен медал за научно изобретение в Тайван"}
{"url": "http://epicenter.bg/article/Uchastnitsite-v-XII-Natsionalna-konferentsiya-po-infrastruktura-izlyazoha-s-deklaratsiya-za-bezopani-patishta/195932/4/0", "text": "  Предложенията са на базата на изнесените 35 доклада от лектори от 12 държави по изключително актуални за обществото теми. Експертите се обединиха около тезата, че процесът по създаване и актуализиране на нормативната уредба трябва да стане постоянен, като за целта се използват възможностите на науката и бизнеса и се отчитат световните тенденции.      1. Подкрепяме инициативата на Държавна агенция „Безопасност на движението по пътищата“ за транспониране на Директива 2008/96 и разширяване на приложното и поле върху цялата пътна мрежа, като по този начин ще се гарантират нужните нива на безопасност    2. Необходимо е да се създаде система за мониторинг и анализ на приложените мерки за повишаване на пътната безопасност.    3. Отново става ясно, че сцеплението на настилките е величина, която има пряко влияние върху пътната безопасност и се променя с времето и по дължината на различните пътни участъци. Съществуват множество уреди за измерване, които дават глобална, а не локална представа, за неговата стойност. Крайно време е въвеждането на норматив, както и нормативен уред за измерване на сцеплението.   4. Определяне нивото на безопасност за пътните участъци се осъществява на база на наличие на „необходим брой ПТП“. Това не съответства на основното понятие за „безопасност“ - превенцията. В този смисъл е редно да се насочи вниманието на вече работещи методи, известни от практиката на други държави, като например регистриране и отчитане на конфликтните ситуации и разработките в този контекст.    5. При подготовката на техническите задания и последващото оценяване следва да се вземе предвид не най-ниска цена, а НАЙ-ДОБРА СТОЙНОСТ на даденото предложение, което включва и реална оценка на пътната безопасност, качеството и иновациите.    6. Дигитализацията на строителния сектор е необратим процес. Необходимо е разглеждането на проблема на национално ниво и задълбочаване на работата в тази посока, с цел подобряване качеството на бъдещите проекти, както и минимизиране на грешките при възлагане, проектиране и изпълнение.    7. Необходимо е да се регламентира технологията за лазерно сканиране в процеса на възлагане, проектиране, строителство и рехабилитация на транспортна инфраструктура.    8. Обществените обсъждания на даден инвестиционен проект трябва да се провеждат и преди съставянето на задание , за да може то да отговаря в най-висока степен на нуждите и потребите на заинтересованите лица, както и да се гарантира съответното ниво на пътна безопасност.    9. Необходимо е при формирането на стойността на таксата за преминаване в нововъведената ТОЛ система да се вземе предвид конкретното влияние върху пътната инфраструктура, отчитайки реалното тегло на ос.    10. Необходимо е да се направи цялостен анализ на нормативната ни уредба за проектирането на асфалтови настилки и изготвянето на рецепти, включително материалите и продуктите, които се влагат в тях.    11. Общинските пътища като цяло са в лошо състояние. Считаме, че техническите спецификации на АПИ следва да прераснат в национални актове (наредби), тъй като сега имаме различно качество на Републикански и общински пътища.   12. Научният потенциал в областта на развитието на транспортната инфраструктура се свежда до няколко личности. Наложително е Министерският съвет да изисква от съответните министерства и университети програми за развитието на научноизследователската работа в тази сфера.     - Университет по архитектура, строителство и геодезия  - Университет по национално и световно стопанство  - Български форум за транспортна инфраструктура  - Национален комитет на България към Световната пътна асоциация  - Българска браншова асоциация „Пътна безопасност“  - Браншова камара „Пътища“  - Световна банка  - Европейска инвестиционна банка   за промените в нормативните актове, свързани с подобряване безопасността на движението по пътищата. ", "date": "2019.10.16", "title": "Участниците в XII-та Национална конференция по пътна инфраструктура с декларация за безопани пътища"}
{"url": "http://epicenter.bg/article/Prof--Tasev--Ako-Balgariya-provali-sdelkata-za-ChEZ--chehite-mogat-da-ni-sadyat-za-propusnati-polzi-/195939/4/0", "text": "Това предупреди в интервю пред Tribune.bg енергийният експерт проф. Атанас Тасев.    Според него даже не е необходимо човек да бъде юрист, за да разбере какви са законовите им основания.  „Една сделка, която се провежда по чешкото законодателство, един актив, който е изцяло чешка собственост и чешкият собственик решава да го продаде, а другата страна създава определени пречки това да се случи. Това трае вече две години. , опасява се един от най-добрите ни енергийни експерти.    Той е категоричен, че   „Наистина станахме за смях пред обществеността, която е компетентна в юриспруденцията. Аз съм разговарял с юристи и те имат същото мнение. Не е необходимо да сте юрист, за да разберете, че цялата тази история не е логична. Сто пъти ще повторя, че   категоричен е професорът.    \"В момента, в който се прие новата законова рамка, която задължава нашите контролни институции да се намесят преди самата сделка, аз казах, че това е някакъв юридически нонсенс. Защото чешката страна въобще не трябва да се интересува от това кой ще дойде и какво ще се случи. Това е наш проблем. , предупреди енергийният експерт.    \"Който и да е, не „Еврохолд“, а каквото ще да е, ние и по действащото законодателство имаме достатъчно гаранции за крайния потребител. КЕВР чрез така наречения лиценз следи, ако има промяна в поведението на лицензианта. Има много силни законови възможности да се защитим. За мен всичко  подчертава проф. Тасев   И допълва: \" . Повтарям, що се отнася до действащото ни законодателство, имаме достатъчно гаранции да бъде защитен интересът на крайния потребител\".   Както вече   писа сделката е в КЗК, където е открита порцедура по проверка на финансовата мощ на Еврохолд.  , базирани в България (ЗД Евроинс АД и ЕИГ РЕ ЕАД), предлаганите от застрахователните компании продукти, реализираните от тях премийни приходи и дела им в общите приходи на холдинга, притежаваните от дружествата пазарни дялове в различните застрахователни сегменти и други.    Срокът за произнасяне на КЗК е 25 дни, но се очаква да бъде удължен до 4 месеца. Това поставя под съмнение реализирането на сделката и възможност за предявявяне на санкции срещу България.", "date": "2019.10.16", "title": "Проф. Тасев: Ако България провали сделката за ЧЕЗ, чехите могат да ни съдят за пропуснати ползи "}
{"url": "http://epicenter.bg/article/Zakopchaha-petima-za-rasistkite-obidi-i-zhestove-po-vreme-na-macha-Balgariya-Angliya-/195874/3/0", "text": "Шестима души са задържани заради нацистки и обидни жестове по време на футболната среща България - Англия в София в понеделник, предаде БНР. Продължава издирването на още трима съпричастни към скандала футболни фенове, които са записани от камерите на Националния стадион \"Васил Левски\". Директорът на СДВР старши комисар Георги Хаджиев обясни и повода за задържане:    \"Използване на нецензурни думи, ругатни, използване на нацистки символи. В тази връзка в Столична дирекция на вътрешните работи незабавно започна действие по установяването на лицата от феновете на отбора-домакин. На Националния стадион има изградено много добро видеонаблюдение. В момента са установени 15 лица. Спрямо 9 лица към момента са събрани данни за участието им тази противообществена проява. В Първо районно има задържани 6 лица. Други трима се издирват\".    На близките на двама от издирваните вече са връчени призовки и се очаква извършителите да се явявт в районното за разпит. Други не са открити на адресите, на които живеят.      Призовки са получили и 13 пловдивски фенове, които са били сред скандалните агитки. Това обяви директорът на Областната дирекция на МВР - Пловдив комисар Йордан Рогачев. Той не уточни от кои агитки са разпознатите, както и дали в биографията им има и предишни хулигански прояви. Проверка на софийската прокуратура ще установява какви са били действията им на трибуните и дали ще бъдат привлечени към отговорност.      Старши комисар Георги Хаджиев заяви още:    \"Материалите ще бъдат докладвани в Софийска районна прокуратура, евентуално за данни за престъпление. По отношение на всички останали установени до момента лица продължаваме работата. Всички нарушители на обществения ред, които си позволят такова поведение, ще бъдат призовани, някои от тях задържани, и спрямо тях ще бъде взето отношение\".    БНР научи от свои източници, че има хора и от провинцията, от съседни на София градове, които ще бъдат издирени и закарани в полицейските управления.    Мачът, завършил със загуба на българския национален отбор с 0:6, беше спиран на два пъти през първата част заради расистки скандирания от страна на част от българските запалянковци.    Поведението на тези фенове стана причина за изключително сериозен скандал в българския футбол, а и за обвинение на страната ни.   ", "date": "2019.10.16", "title": "Закопчаха шестима за расистките обиди и жестове по време на мача България-Англия, издирват още трима"}
{"url": "http://epicenter.bg/article/Advokat-na-Polfriyman--Avstralietsat-ne-e-praznuval-osvobozhdavaneto-si-/195876/3/0", "text": "„Джок Полфрийман трябва да работи за да изплати кръвнината си. Заповедта му за напускане на страната е абсурдна и вече е изтекла, но документите му са взети. Полфрийман заяви още на първото заседание, че моли за прошка”, каза в ефира на Нова телевизия адвокатът на Полфрийман - Калин Ангелов. Той отрече да е имало тържество по повод освобождаването на австралиеца.  Приятел на убития Андрей Монов каза, че се надява решението на съда да бъде ревизирано и убиецът да излежи остатъка от присъдата си.   „Вероятно Полфрийман ще се опита да напусне страната. Радвам се, че са му отнети документите. Нормално беше да каже нещо, да се покае. Не виждам разкаяние в поведението му”, смята Димитър Кръстев.", "date": "2019.10.16", "title": "Адвокат на Полфрийман: Австралиецът не е празнувал освобождаването си "}
{"url": "http://epicenter.bg/article/Telefonni-izmamnitsi-vzeha-38-bona-ot-dyado-v-Petrichko/195889/3/0", "text": "81-годишен мъж от Благоевград е станал жертва на телефонна измама с близо 38 000 лв. Това съобщиха от ОДМВР - Благоевград.    Сигналът за измамата е подаден на 15 октомври 2019 г. в РУ - Петрич. Съобщено е, че около 20.00 часа на 14 октомври 2019 г. чрез телефонно обаждане 71-годишен мъж от с. Марино поле, общ. Петрич, е въведен в заблуждение от лице, което се е представило за полицейски служител и му е поискал парична сума като съдействие за залавяне на телефонни измамници.    На потърпевшия е нанесена щета на приблизителна стойност около 20 000 лв. и около 10 000 долара. По случая е образувано досъдебно производство.    Работата продължава.   ОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции няма утвърдена практика полицейските служители да искат лични парични средства и ценности от гражданите.    За предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки, е необходимо гражданите веднага да се свържат с близки, роднини или съседи и веднага да позвънят на тел. 112.", "date": "2019.10.16", "title": "Телефонни измамници взеха 38 бона от дядо в Петричко"}
{"url": "http://epicenter.bg/article/Deset-ot-chlenovete-na-Sadiyskata-kolegiya-prizovaha-za-ostavkata-na-Lozan-Panov-/195905/3/0", "text": "С остра позиция срещу обръщението на председателя на Върховния касационен съд (ВКС) Лозан Панов във връзка със случая \"Джок Полфрийман\" излязоха десет от членовете на Съдийската колегия на Висшия съдебен съвет,   Припомняме, че съдийската колегия се състои от 14 души, като двама от тях по право са председателите на ВКС и на ВАС. От останалите 12 магистрати 6 се избират от парламента и 6 - пряко от съдиите.    Боян Магдалинчев, Боян Новански, Боряна Димитрова, Даниела Марчева, Красимир Шекерджиев, Драгомир Кояджиков, Севдалин Мавров, Стефан Гроздев, Вероника Имова и Георги Чолаков индиректно настояват и за оставката на Панов, като го призовават \"да поеме своята отговорност от грубото потъпкване на българските закони, професионалния дълг и чест\". Очаквано, единствените, които не са подписали позицията, са Атанаска Дишева, Олга Керелска и Цветинка Пашкунова.    В обръщението си кадровиците осъждат опита на председателя на ВКС да се намеси в работата на колегите си Жанина Начева, Бисер Троянов и Надежда Трифонова, както и безпрецедентния натиск, който той им оказва във връзка с \"правилното\" решаване на делото.    \"Случаят \"Джок Полфрийман\" не е първият, по който към върховната инстанция на Република България е отправено искане, което е \"елементарно от правна гледна точка\" /според терминологията на г-н Панов от обръщението/, но със сигурност е първото, по което Председател на Върховния касационен съд се произнася преди състава. И ние считаме, че не бива да се мълчи, когато съдиите са поставени \"на колене\" не от кого да е, а от Председателя на съда\", пише в позицията на десетимата членове на Съдийската колегия.    Те са категорични, че в обръщението на Панов се съдържат данни не само за нарушаване на етичните норми, които всеки български магистрат трябва да спазва, но и такива на Конституцията. \"Считаме, че ангажирането на съдебната институция и ползването й като трибуна за изразяване на лично мнение е недопустимо от председател на който и да било съд, още повече от Председателя на Върховния касационен съд. Призиви и внушения по висящ пред съда спор нарушават независимостта на българските съдии, Конституцията и законите на България, както и етичните норми, действащи за тях.    Обръщението на Председателя на Върховния касационен съд към поименно посочените съдии от състава на съда, на които е възложено разглеждането на делото, е безпрецедентна и откровена намеса в тяхната работата. Особено фрапиращо е неприкритото му изявление за бърз и желан изход от делото, което съставлява недопустим опит за влияние\", пишат още кадровиците.    Ето пълния текст на позицията на десетимата членове на Съдийската колегия:    Долуподписаните членове на СК на ВСС намираме за недопустимо обръщението на председателя на ВКС от 14.10.2019г. към съдебния състав по висящото пред ВКС дело на австралийския гражданин Джок Полфрийман.    Считаме, че ангажирането на съдебната институция и ползването й като трибуна за изразяване на лично мнение е недопустимо от председател на който и да било съд, още повече от Председателя на Върховния касационен съд.    Призиви и внушения по висящ пред съда спор нарушават независимостта на българските съдии, Конституцията и законите на България, както и етичните норми, действащи за тях.    Обръщението на Председателя на Върховния касационен съд към поименно посочените съдии от състава на съда, на които е възложено разглеждането на делото, е безпрецедентна и откровена намеса в тяхната работата. Особено фрапиращо е неприкритото му изявление за бърз и желан изход от делото, което съставлява недопустим опит за влияние.    Призивът към съдиите е отправен чрез обръщение, поставено на официалната страница на съда. Едва ли това е акт на уважение или нормален начин на комуникация между председател на съд и колегите му.    Призив е отправен и към други власти по повод изпълнението на съдебен акт, която дейност не е от компетентността на съда. Когато няма отправено по надлежния ред искане към съда, той не може да изразява становища.    Обръщението сочи сериозен дефицит у автора му на усещане за \"прекрачване на границата\" на законността и етичните норми, важащи за българските магистрати. Опитът за влияние над състава и публично демонстрираното недоверие в професионализма на върховните съдии, или поне в този на поименно посочените, е недопустим акт на Председателя на Върховния касационен съд. Още по-недопустимо е Председателят на Върховния касационен съд да не знае, че висящи дела не се коментират.    Да се правят внушения за \"беззаконие и произвол\", когато казусът е висящ пред съда и се очаква произнасяне по него, е тотална загуба на \"професионалното достойнство на тогата\" точно в онези моменти, в които    Председателят на Върховния касационен съд би следвало да е облечен с нея и да \"отстоява законността\" без страх.    Случаят \"Джок Полфрийман\" не е първият, по който към върховната инстанция на Република България е отправено искане, което е \"елементарно от правна гледна точка\" /според терминологията на г-н Панов от обръщението/, но със сигурност е първото, по което Председател на Върховния касационен съд се произнася преди състава. И ние считаме, че не бива да се мълчи, когато съдиите са поставени \"на колене\" не от кого да е, а от Председателя на съда.    С обръщението си, поставено на интернет-страницата на Върховния касационен съд, Председателят му не само напусна пределите на закона и етичните норми, но демонстрира всички онези подходи за всяване на страх и подчинение, които в ред свои речи публично заклеймява.    Призоваваме Председателя на Върховния касационен съд също да поеме своята отговорност от грубото потъпкване на българските закони, професионалния дълг и чест.  ", "date": "2019.10.16", "title": "Десет от членовете на Съдийската колегия призоваха за оставката на Лозан Панов "}
{"url": "http://epicenter.bg/article/Blizki-na-Andrey-Monov-poiskaha-vazobnovyavane-na-deloto-sreshtu-Dzhok-Polfriyman/195961/3/0", "text": "Близки на Андрей Монов поискаха възобновяване на делото срещу Джок Полфрийман.   Това се случва само ден след като австралиецът беше освободен от центъра за временно настаняване в Бусманци. В същото време адвокатът му Калин Ангелов заяви, че кръвнината ще бъде изплатена, но за да се случи това, клиентът му трябва да започне работа.    В ефира на NOVA приятелят на убития студент - Димитър Кръстев, каза, че искрено се надява решението на съда да бъде отменено, Полфрийман да се върне в затвора за доизлежаване на присъдата си и да покаже разкаяние да деянието си.    „Какво очаквате вие да каже? \"Аз наистина се разкайвам\"? Това би било порнография! Съжалението е постоянно и се показва непрекъснато”, заяви адвокатът на австралиеца.  Към този момент Полфрийман не разполага с паспорт, защото има забрана да напуска страната и поради тази причина, всяка седмица ще трябва да се явява за подпис в районно управление на МВР.  ", "date": "2019.10.16", "title": "Близки на убития Андрей Монов поискаха възобновяване на делото срещу Джок Полфрийман (ВИДЕО)"}
{"url": "http://epicenter.bg/article/Dzhok-Polfriyman--Sazhalyavam-za-smartta-na-Andrey-Monov--no-ne-pomnya-nishto--VIDEO--/195987/3/0", "text": "Само по NOVA, говори Джок Полфрийман. В първия си ден на свобода, австралиецът се съгласи да разговаря с Даниела Тренчева. Пред камерата той обяви, че съжалява за смъртта на Aндрей Mонов. Заяви и готовност доживот да изплаща на семейството му кръвнина. По негови сметки дължимата сума била над 1 милион лева.    „Днеска чух, че някаква полиция е ходила на адреса, на който се регистрирам и не е имало никой. Аз съм излязъл, за да давам интервю с журналисти. В Бусманци не ми даваха да ме снимат журналисти и сега аз давам интервю, не искам да давам адрес, защото става дума за моята безопасност”, сподели пред Даниела Тренчева австралиецът.    Той сподели, че не се страхува от това, че може да му се случи нещо, след като вече е извън общежитието в Бусманци. Но въпреки това според него трябва да вземе мерки срещу прояви, подобни на тези, които се случиха по време на мача между България и Англия.    Полфрийман разказа още, че това не е първото му излизане навън.    „Не е за първи път, имал съм отпуска. Първо беше за осем часа през 2016 година, после за два дни и пак за два дни. Съжалявам за смъртта на Андрей Монов. Това не беше целта. За мен целта на тази битка, това не беше битка, беше нападение… моята цел беше да спася живот на някой, а не да отнема”, каза още той и допълни, че не помни убийството на студента.    В момента той е без документи, невъоръжен и в готовност да се върне в затвора.  ", "date": "2019.10.16", "title": "Джок Полфрийман: Съжалявам за смъртта на Андрей Монов, но не помня нищо (ВИДЕО) "}
{"url": "http://epicenter.bg/article/Milko-Panov--Da-si-kmet-na-Novi-Iskar-oznachava-da-rabotish-za-horata/195975/2/0", "text": "    \"Доста мислих какво да кажа, но сред приятели и вкъщи може да се говори лесно. Истината е, че да си кмет означава да работиш много\", така започна обръщението си кандидатът за кмет на район \"Нови Искър\" Милко Панов.   Той говори пред граждани по време на представянето на кандидатите от района за кметове и общински съветници. На събитието присъстваха лидерът на БСП - София и водач на листата на социалистите за общински съветници Калоян Паргов, кандидатите за общински съветници от листата на БСП Михаил Ставрев, Атанас Минев и Иван Пешев, кандидатите за кметове на кметства - Пламен Борисов, на Чепинци, Стилиан Каприев, на Световрачене, Йорданка Пенкова, на Мировяне, Илиян Игнатов, на Негован, Кирил Георгиев, на Локорско, Катя Василева, на Кътина и Николай Нодков, на Балша. Гости бяха заместник-председателят на НС на БСП Кирил Добрев и народният представител доц. д-р Николай Цонков, както и кандидатът на БСП за кмет на район \"Люлин\" Май Александрова.    Милко Панов призна, че не е толкова лесно решението да се кандидатираш за кмет, изисква се сила, кураж, опит и подкрепа. \"Да си кмет означава, че трябва да спечелиш доверието на хората и да работиш за тях\", добави той. Кандидатът на БСП беше категоричен, че е нелепо в 21 век, когато говорим за развитието на метрото, да има райони без канализация и водоподаване. \"Ние нямаме нормален градски транспорт. А не трябва да се забравя, че Нови Искър и прилежащите крайградски села са част от София, каза Панов. - Не мога да си позволя да разочаровам моите приятели, колеги, съученици, това са хората, сред които съм израснал. Не може да допуснем това, което се случва от години в района ни. Имаме визия как да се справим с проблемите\", категоричен е кандидатът за кмет на левицата.    Водачът на листата на БСП за общински съветници Калоян Паргов предаде поздрави на хората от името на гражданския кандидат за кмет на София Мая Манолова. \"Тя е гласът на народа. Заедно ще се борим със статуквото, с модела на сегашното управление\", каза Паргов. Той призова хората да подкрепят, освен Милко Панов, и кандидатите за кметове на населени места, както и листата за общински съветници на БСП. \"За да може да работи добре Столична община, трябва да имаме мнозинство в общинския съвет. Трябват професионалисти и експерти, категоричен беше Калоян Паргов. - Всички обещават. Ние предлагаме прозрачност. Трябва да знаете къде отиват парите ви. Предлагаме професионализъм, за да няма повече недомислици като ул. \"Граф Игнатиев\", допълни председателят на БСП - София. \"Ние ще питаме хората. И преди искахме да питаме хората, но колегите от ГЕРБ ни спряха. Пари има, трябва да се използват правилно. Със същите пари, ние можем да направим повече неща, по-бързо и по-качествено. Грижата за гражданите е на първо място\", завърши обръщението си той.  ", "date": "2019.10.16", "title": "Милко Панов: Да си кмет на Нови Искър означава да работиш за хората"}
{"url": "http://epicenter.bg/article/Rumen-Radev-i-ministar-predsedatelyat-na-Kambodzha-nabelyazaha-vazmozhnosti-za-satrudnichestvo/195976/2/0", "text": "Перспективите за увеличаване на двустранното търговско-икономическо и инвестиционно сътрудничество между България и Камбоджа, обсъдиха на „Дондуков“ 2 президентът Румен Радев и министър-председателят на Кралство Камбоджа Хун Сен, който е на посещение в България. В срещата участва и вицепрезидентът Илияна Йотова. Това съобщиха от прессекретариата на държавния глава.    Като особено перспективни сфери по време на разговора бяха откроени земеделието и производството на храни, фармацията, информационните технологии и строителството. Важна стъпка в тази насока е и подписването в рамките на посещението на Хун Сен у нас на двустранно Споразумение за икономическо, научно и техническо сътрудничество.    Румен Радев и Хун Сен бяха единодушни, че инструменти за задълбочаване на партньорството между България и Камбоджа има както в рамките на двустранния диалог, така и чрез сътрудничеството на ЕС с Асоциацията на страните от Югоизточна Азия (АСЕАН) и в рамките на Форума „Азия-Европа“ (AСEM). Кралство Камбоджа е предприело действия и за възстановяване на посолството си в София.    Разширяването на двустранния обмен в образованието, също беше откроено като сфера от взаимен интерес. Стотиците граждани на Камбоджа, завършили висшето си образование в България, които днес заемат високопоставени позиции в своята страна, са важен фактор за развитие на връзките с България. Президентът Радев открои възможностите на страната ни като регионален образователен център да предоставя качествено обучение на най-изгодни цени, вкл. и на чужди езици за чуждестранните студенти.    Това съобщиха от прессекретариата на държавния глава.", "date": "2019.10.16", "title": "Румен Радев и министър-председателят на Камбоджа набелязаха възможности за сътрудничество"}
{"url": "http://epicenter.bg/article/GERB-oprovergava--quot-Demokratichna-Balgariya-quot--za-novite-avtobusi-v-Sofiya-/195977/2/0", "text": "    В изнесените данни на \"Демократична България\" (ДБ) за договора между Столична община и МТК Гроуп няма нито един факт, който да е верен. 62 нови нископодови газови автобуса се движат по 15 линии на градския транспорт, така както е по договора между Общината и транспортния оператор.   Това се казва в позиция на ГЕРБ, разпространена от пресцентъра на партията.  Липсата на експертност по темата вероятно е причината да се твърди, че има концесии по линиите. Става дума за конкурсна процедура, която е публична и всички документи и етапи по нея са напълно прозрачни. Цената, която се заплаща по договор на частния оператор за километър пробег, е по-ниска от тази на „Столичен автотранспорт\".    Конкурсът позволи да бъдат обновени автобусите, които бяха на средна възраст над 25 години и обслужваха северните територии на града. Всички пътници по тези линии сега виждат, че автобусите са нови.    Използването на автобус, който не отговаря на критериите, дори като резервен, се санкционира веднага. Това е неоспорим факт! В резултат на мащабна програма за модернизация на градския транспорт средната възраст на автобусите, които обслужват линиите на градския транспорт, е 6 години. Вече 90% от автопарка отговарят на най-високи екологични стандарти, подчертават от ГЕРБ.  ", "date": "2019.10.16", "title": "ГЕРБ опровергава \"Демократична България\" за новите автобуси в София "}
{"url": "http://epicenter.bg/article/Neno-Dimov--Vaprosat-dali-ES-shte-globi-Balgariya-za-mrasen-vazduh-ne-e-na-dneven-red/195979/2/0", "text": "Направихме много ясен график за мерки срещу замърсяването на въздуха заедно с колегите от Европейската комисия, който изпълняваме. Първият етап от този график завършва в края на тази година и България е изпълнила всичко в срок. В момента изобщо не стои въпросът за имуществени санкции, а това, че България изпълнява ангажиментите си, каза в предаването \"Лице в лице\" по БТВ министърът на околната среда и водите Нено Димов.    Предстоят преговорите за следващите срокове и следващите мерки, добави той.    По думите му, средствата за чистота на въздуха у нас са увеличени седемкратно, откакто той е министър.    Рим, Милано, Неапол и Париж например са по-мръсни от София, заяви Димов.    Министърът посочи, че според него трябва да се отнемат лицензите на технически пунктове, които допускат до движение коли, които замърсяват драстично въздуха. Основният проблем с колите е, че трябва да имаме съзнанието, коментира той.    Димов отбеляза, че има ТЕЦ-ове, на които е разрешено да горят биомаса, и такива, на които не е разрешено. \"В ТЕЦ \"Брикел\" установихме, че неразрешено се гори биомаса, затова наложихме административна принудителна мярка за спиране на мощности. Трябва да изградим такава система, която да наблюдава горенето, включително и в малките часове\", подчерта министърът на околната среда и водите.  ", "date": "2019.10.16", "title": "Нено Димов: Въпросът дали ЕС ще глоби България за мръсен въздух не е на дневен ред"}
{"url": "http://epicenter.bg/article/Yordanka-Fandakova--Izgrazhdame-obshtinska-detska-poliklinika-/195981/2/0", "text": "  „Изграждането на първата общинска детска поликлиника е моят ангажимент и кауза. Тя ще предоставя денонощно неотложна, първична и специализирана извънболнична педиатрична помощ. За мен е важно да осигурим едно място, на което родителите и децата да получават грижа от специалисти на едно място. Поликлиниката ще бъде на територията на район „Възраждане“. Това каза кандидатът за кмет на София Йорданка Фандъкова на среща с лекари и медицински специалисти, съобщиха от пресцентъра на ГЕРБ.    На срещата присъстваха проф. д-р Иво Петров и проф. д-р Асен Николов, които са част от гражданската квота в листата за общински съветници на коалиция ГЕРБ-СДС, както и директорите на големите софийски болници - проф. Асен Балтов - директор на „Пирогов“ и национален консултант по ортопедия и травматология, проф. Генчо Начев - директор на „Св. Екатерина“ и национален консултант по кардиохирургия, проф. Меджидиев -председател на столичната колегия на Българския лекарски съюз, проф. Николай Габровски - национален консултант по неврохирургия, проф. Иван Костов - директор на „Майчин дом“ и национален консултант по акушерство и гинекология, доц. Ангелов - директор на Александровска болница и национален консултант по коремна хирургия, д-р Велев - директор на „Шейново“, д-р Коларова и директорите на общинските болници.    На срещата беше постигнато съгласие между общинските и университетските болници за разширяване на обхвата на скриниговите програми. Най-важното е стартирането на организиран скрининг за бременни – неинвазивно изследване за хромозомни и генетични аномалии на плода.    „В София се раждат около 35% от новородените в България и за пръв път ще можем да въведем такъв голям организиран скрининг, който ще даде спокойствие на бъдещите майки“, каза Фандъкова.    В последните години Столична община започна първите 5 скринингови програми заедно с общински и държавни болници.    „Друг приоритет в общинското здравеопазване е модернизирането с нова медицинска апаратура на общинските болници и ДКЦ-а, които успяхме да стабилизираме. Дофинансираме общинските болници и поликлиники за дейности, които не се покриват от задължителното здравно осигуряване“, обясни кандидатът за кмет на София.    Фандъкова посочи, че е поканила лекари в екипа си като професионалисти и хора, които работят за града, и допълни: „Лекарите са изключително активни и всеотдайни хора, които се интересуват от проблемите и имат позиция, която отстояват, а това е важно, за да може да защитаваме добри процеси и каузи за София“.    „С общи усилия трябва да запазим позитивните аспекти и да надградим. Важна цел е контролът и затова ще работя за развитие на електронно здравеопазване“, каза проф. Иво Петров.    Проф. Асен Николов коментира, че в София категорично има добри медицински практики. Една от тях е програмата за ин-витро чрез донорски яйцеклетки, която разви общината. По създадената от общината програма за финансово подпомагане на семейства, които се нуждаят от ин витро процедура с донорски яйцеклетки, вече са родени 9 бебета.  ", "date": "2019.10.16", "title": "Йорданка Фандъкова: Изграждаме общинска детска поликлиника "}
{"url": "http://epicenter.bg/article/Borisov-shte-uchastva-v-zasedanieto-na-Evropeyskiya-savet-/195982/2/0", "text": "Министър-председателят Бойко Борисов ще участва в заседанието на Европейския съвет, което ще се проведе на 17 и 18 октомври в Брюксел. Това съобщиха от правителствената информационна служба.    Държавните и правителствени ръководители ще обсъдят дългосрочния бюджет на ЕС, приоритетите за следващите 5 години и Брекзит.    Финландското председателство на ЕС ще информира относно планираните дискусии в Съвета по прилагането на Стратегическия дневен ред, а новоизбраният председател на Европейската комисия Урсула фон дер Лайен ще бъде поканена да представи приоритетите на новата Комисия.    Европейските лидери ще обсъдят международните аспекти на борбата с изменението на климата, предвид предстоящата през декември в Сантяго де Чили 25-та Конференция на страните по Рамковата конвенция на ООН относно изменението на климата.    Въпросът за миграцията също ще бъде във фокуса на вниманието на европейските лидери.  ", "date": "2019.10.16", "title": "Борисов ще участва в заседанието на Европейския съвет "}
{"url": "http://epicenter.bg/article/Ekaterina-Zaharieva--Bitkata-i-borbata-s--quot-Islyamska-darzhava-quot--ne-e-priklyuchila-/195983/2/0", "text": "Битката и борбата с \"Ислямска държава\" не е приключила.Това каза Екатерина Захариева, вицепремиер и министър на външните работи в предаването „Още от деня“ по БНТ.    \"Неслучайно европейските партньори поискахме отговори от САЩ, защото териториално може да изглежда глобалната коалиция срещу ислямска държава, че има успехи, но в никакъв случай не е приключила битката. Има данни, че част от джихадистите от Сирия са преминали вече в южните части на Либия. Там липсва граничен контрол на юг, част от тях в Тунис\", добави Захариева, цитирана от \"Фокус\". По думите й призивът на България е прекратяване на действията и подпомагане на толкова чакания, най-вече от сирийския народ, политически процес.    \"Европейският съюз и ние като държава разбираме легитимните притеснения за сигурността на Турция, това не може да се отрича, те са с дълга граница. Има данни, че кюрдите са влезли в разговори с режима на Асад, което може още повече да усложни ситуацията. Ако армията на Сирия навлезе в Идлиб, може да доведе отново до влошаване на хуманитарната ситуация там\", коментира още външният министър.    \"Важните решения, които се взеха, считаме, че не военните действия са начина за прекратяване на тази вече повече от 8-годишна война. Трябва да започне плавният политически преход, трябва да се води диалог с Турция. Ние сме съюзници в НАТО, нека не забравяме това. Днес посланиците в НАТО се събират и ще обсъждат този въпрос. Наблюдаваме внимателно ситуацията, по наши оценки няма никаква пряка заплаха за България, нямаме увеличение на миграционния натиск\", допълни Екатерина Захариева.    Военната интервенция на Турция в Сирия и изобщо за създаването на зона на границата между двете държави президентът Ердоган и Турция настояват вече повече от година и половина, припомни Захариева.    \"Турция имаше преговори със САЩ и Русия, имаше спорове по отношение на дълбочината на тази зона за сигурност. Знаете че президентът Доналд Тръмп в началото на годината оповести, че оттегля американските военни от Сирия, защото борбата с \"Ислямска държава\" вече е приключила. Кюрдите се почувстваха изоставени в тази ситуация. Тези, които на място водиха битката с екстремистите от ИД, след което със забавяне, но се предприе изтегляне на американските военни от тази територия. Така се стигна и до операцията там от страна на Турция\", добави Захариева.    По думите й на Съвета на външните министри в Европейския съюз е обсъдена тази тема.    \"Европейския съюз призовава за диалог с Турция. Турция е важен партньор, важен съсед на България, съюзник е в НАТО. ЕС подчерта и ролята на Турция на приемането на почти 4 млн. бежанци, това е голяма тежест. България настоя да се спазва стриктно споразумението с Турция, преди което имаше миграционен и бежански натиск на българската граница\", посочи още министрът на външните работи.    \"Тази операция е притеснителна, защото само преди месец в Ню Йорк, за първи път от години, чухме положителна новина за този конфликт в Сирия, а това доведе до създаването на Конституционния съвет от 150 члена в него, който изключително трудно бе договорен. Почти две години отне договарянето на членовете на този съвет, който трябваше да започне плавния политически преход. На съвета в понеделник и специалния посредник на ООН за Сирия, изключителен дипломат от Норвегия, докладва ситуацията от Сирия. Той се надява една от първите срещи на съвета да може да се осъществи в края на този месец. Притеснително е, че тази интервенция може да доведе до увеличаване на миграционния натиск\", допълни Захариева.  ", "date": "2019.10.16", "title": "Екатерина Захариева: Битката и борбата с \"Ислямска държава\" не е приключила "}
{"url": "http://epicenter.bg/article/Navarshvat-se-75-godini-ot-parvoto-srazhenie-na-Parashutnata-druzhina-/195984/2/0", "text": "На 18 октомври се навършват 75 години от първото сражение на Парашутната дружина. Отбелязването на годишнината от паметната битка на височината Стражин и на Деня на военния парашутист от Българската армия ще започне утре, 17 октомври, в гр. Пловдив, съобщават от пресцентъра на МО.    Военнослужещите от 68-а бригада „Специални сили“ ще почетат паметта на загиналите военни парашутисти с ритуали за отдаване на почит и поднасяне на венци и цветя пред паметниците на героите в района на бригадата (от 14.30 ч.) и на площад „Централен“ в града (от 15.30 ч.).    Пред тържествения строй на 68-а бригада „Специални сили“ на площада ще бъдат наградени военнослужещи и цивилни служители, отличени за проявен висок професионализъм при изпълнение на задачите. Ще бъде отслужен благодарствен молебен от Негово Високопреосвещенство пловдивския митрополит Николай.    На тържественото отбелязване в гр. Пловдив на Деня на военния парашутист от Българската армия е поканен да присъства министърът на отбраната Красимир Каракачанов.    Същия ден военнослужещите от 68-а бригада „Специални сили“ ще демонстрират своите способности пред пловдивската общественост в рамките на кампанията „Бъди войник“. Те ще представят техники по стрелба с маркиращи боеприпаси, военни ръкопашни техники и ще демонстрират способности при изпълнение на парашутни скокове в градска среда.    На 18 октомври Денят на военния парашутист от Българската армия ще бъде отбелязан в гр. София с ритуал по поднасяне на венци и цветя в Алеята на парашутиста в Централните софийски гробища (от 10.30 ч.). В 12.00 ч. същия ден военнослужещите от 68-а бригада „Специални сили“ ще отдадат воински почести пред паметника на загиналите парашутисти на площад „Народно събрание“ в знак на преклонение пред техния подвиг.    * * *    18 октомври е определен за Ден на военния парашутист от Българската армия с решение на министъра на отбраната през 1994 г. На този ден през 1944 г. Парашутната дружина от състава на Първа Българска армия участва за първи път в реални бойни действия.    С цената на свидни жертви, дружината овладява силно укрепения район на височината Стражин, откривайки пътя за настъпление на Българската армия.    Офицерите, сержантите и войниците се сражават храбро, жертвайки живота си, за да оцелеят другарите им.    За проявения героизъм и саможертва целият личен състав на Парашутната дружина е повишен в звание, а телата на всички загинали парашутисти са пренесени и погребани в България в „Алеята на парашутиста“.   ", "date": "2019.10.16", "title": "Навършват се 75 години от първото сражение на Парашутната дружина "}
{"url": "http://epicenter.bg/article/Postaviha-Stefan-Danailov-v-izkustvena-koma-/195986/2/0", "text": "Това съобщиха близки на Ламбо пред  Това се е наложило заради затруднения в дишането.   Както вече писахме Данаилов беше приет по спешност във Военномедицинска академия миналата седмица. Тогава големият български актьор беше настанен в Интензивното отделение на болницата, където му беше   , заявиха лекуващи го лекари.   Данаилов продължава да не може да диша, разказаха негови близки.   \" , обясниха близките му пред    Припомняме, че след инцидент през август Ламбо бе приет по спешност в болница в Бургас, където му беше направена операция на тазобедрената става. След допълнителни изследвания през септември на големия артист бе назначена рехабилитация във военния санаториум в Хисаря.   Епицентър.бг се надява, че Стефан Данаилов и сега ще успее да се пребори с поредната трудност в живота си, както е е правил години наред.  ", "date": "2019.10.16", "title": "Стефан Данаилов от два дни е в изкуствена кома. Не може да диша. Борят се за живота му "}
{"url": "http://epicenter.bg/article/Tsentarat-na-Tsvetanov-s-pozitsiya-po-Siriya--Turtsiya-e-v-izolatsiya-Situatsiyata-iziskva-voenna-namesa-na-SASht/195991/2/0", "text": "Общото събрание на Евро-атлантическия център за сигурност проведе среща тази вечер, на която наред с текущите планове и приоритети на организацията, бе обсъдена и ситуацията в Северна Сирия, съобщиха от центъра.   В рамките на срещата членовете на ЕАЦС приеха следната позиция: „Вече седми ден турската армия провежда операция в северна Сирия. Военните действия на тази държава поставят редица важни въпроси не само за мира в Близкия Изток, но също така и за сигурността в много по-широк регионален контекст, включващ Европа. Турция е един от най-старите членове на НАТО, но за съжаление нейното поведение е в разрез с нормите на тази организация. Известно е, че в съответствие с чл. 4. от договора за членство в Алианса, ако съюзник от Алианса се почувства застрашен, той е длъжен да инициира консултации с партньорите си.   Анкара навлезе с редовни армейски части в северна Сирия, без каквито и да било консултации и обсъждания със съюзниците си от НАТО, което прави действията й несъвместими с политическата практика на Северно-Атлантическия съюз.   Това поставя правителството в Анкара в дипломатическа, политическа и военна изолация. Дори да поиска, на определен етап, подкрепа от НАТО по чл. 5 от Вашингтонския договор, президентът Ердоган едва ли вече ще може да получи такава. Същевременно, позицията му ще генерира излишно и ненужно напрежение в Северно-атлантическия съюз. Вярното решение, за което все още не е късно, е незабавното прекратяване на инвазията и връщане към масата на преговорите. Военната операция на Анкара в северна Сирия идва след един все още крехък мир след разгрома на ИДИЛ. Нашата оценка е, че с действията си Турция фактически ще възроди тази организация като открие шанс за възвръщане на влиянието й в региона. Операцията на турската армия в такъв сложен и същевременно противоречив регион, от гледна точка на преплетените в него стратегически интереси, ще усили хаоса, непредсказуемостта и жертвите, като създаде същевременно предпоставки за разширяване на конфликта.   Последното означава, че на определен етап в него неизбежно ще се включат, по един или друг начин, такива глобални сили като САЩ, ЕС и Русия, чиито интереси са тясно свързани с региона.   В този стратегически контекст, Турция е невъзможно да постигне поставените от президента Ердоган две основни цели на операцията.   В същото време страната ще загуби не само дипломатически, икономически, политически и военен ресурс, но и имиджа на пълноценен съюзник в НАТО и демократична държава. Изтеглянето на американския военен контингент от зоната, непосредствено предхождащо операция  “Извор на мира”, създава оперативно-стратегически дисбаланс, като снема натиска и контрола на САЩ както върху региона, така и върху остатъците от ИДИЛ.   Ако балансът не бъде възстановен, санкциите срещу Турция от страна на САЩ и ЕС ще бъдат неефективни, а ескалацията на конфликта ще продължи.   Ето защо, така създалата се ситуация изисква военното присъствие на САЩ и предотвратяване на вероятните опити на ИДИЛ да се възползва от създадения хаос. В този смисъл Вашингтон следва да не допусне сблъсък между един от най-важните си партньори в борбата срещу тероризма в региона и един от своите съюзници в НАТО. България е съсед на Турция и двустранните търговски и икономически отношения между двете страни са във възходяща фаза и от взаимен интерес. Оценявайки в тази светлина турската военна операция, българската позиция следва да се базира върху два основни елемента: (1) прекратяване на военната операция на турската армия в северна Сирия и (2) възстановяване на диалога с Анкара както в рамките на НАТО, така и по отношение на договора между Турция и ЕС.“", "date": "2019.10.16", "title": "Центърът на Цветанов с позиция по Сирия: Турция е в изолация.Ситуацията изисква военна намеса на САЩ"}
