{"url": "http://epicenter.bg/article/Prezidentat-Radev-nastoyava-za-efektivni-deystviya-za-vazstanovyavane-na-vodosnabdyavaneto-na-Pernik-/199378/2/0", "text": "Президентът Румен Радев призова за ефективни действия на институциите за възстановяване на водоснабдяването на Перник и гарантиране на здравето на гражданите, съобщиха от прессекретариата на държавния глава.   Днес той се срещна с кмета на града Станислав Владимиров, за да обсъдят причините за въведения воден режим в града, отговорността на ресорните министерства и перспективите за преодоляване на създадената водна криза.   Кметът на Перник е внесъл сигнал до прокуратурата по случая и очаква незабавни мерки за изясняване на отговорността за създадената кризисна ситуация.   По думите му от месеци оттокът от язовира надвишава притока, без да бъдат предприети мерки. Станислав Владимиров заяви, че над половин година Перник е на скрит воден режим, за което неведнъж е подал сигнали, включително и към Народното събрание и очаква своевременна реакция от страна на МОСВ и Министерството на регионалното развитие и благоустройството.   Радев отбеляза необходимостта подкрепа за гражданите на Перник да бъде оказана и от страна на Министерството на отбраната и Министерството на здравеопазването за осигуряването на водоноски, засилен епидемиологичен контрол и предоставянето на дезинфекционни средства.", "date": "2019.11.20", "title": "Президентът Радев настоява за ефективни действия за възстановяване на водоснабдяването на Перник "}
{"url": "http://epicenter.bg/article/Korneliya-Ninova-/199321/2/0", "text": "\"Днес Валери Симеонов е избран за зам.-председател на НС. Г-н Карадайъ грубо и недопустимо ни нападна, че ние от БСП, заедно с ГЕРБ, “олицетворяваме това недоразумение в политиката.\" \".   Това каза председателят на БСП Корнелия Нинова във връзка с изказването на Мустафа Карадайь днес по случай избора на на нов заместник-председател на Народното събрание, в което той нападна и БСП.     \"  каза още Нинова.   Тя призова партиите да се разберат вътре помежду си и да не прехвърлят семейните си раздори на БСП.  добави тя.    \"Казвате, че границата на търпимост е прекрачена. Покажете го.   Ако стабилността и сигурността на България са ви по-важни, го покажете с действия, не с голи думи\", заяви Корнелия Нинова.   Припомняме, че изборът на Валери Симеонов за зам.-председател на парламента взриви 44-ото НС.  в която се казва: \"  Изборът е обида към парламентаризма, поредното паденение на Народното събрание.  \". Според Карадайъ \"за ГЕРБ и БСП хората са човекоподобни\". \"За тях човеконенавистта е разбирането за демокрация, или криворазбраната демокрация\", каза още председателят на ДПС.   От БСП заявиха, че не са имали политическо решение за подкрепата на Валери Симеонов. Решението на управляващите той да стане зам.председател на парламента е било изненада за всички в залата. От левицата са гласували по съвест - имало е \"против\", имало е и \"за\".  ", "date": "2019.11.20", "title": "Нинова към Карадайъ: Вие държите ГЕРБ власт! Оттеглете подкрепата си за Борисов и кабинетът пада!"}
{"url": "http://epicenter.bg/article/Zdravniyat-ministar-otstrani-shefovete-na-bolnitsa--Lozenets--Pirogov-i-pediatriyata/199323/2/0", "text": "  Мярката е приложена и на тримата директори, докато приключи разследването, каза директорът на педиатричната болница Димитър Русинов след среща между тримата директори и здравният министър Кирил Ананиев.    Русинов увери, че ще окажат пълно съдействие с документация по време на проверките.   Съдействаме максимално на проверките, каза директорът на \"Пирогов\" проф. Асен Балтов.  Директорът на болница \"Лозенец\" проф. Любомир Спасов се въздържа от коментар.   „  Говорете с прокуратурата да полазват ВМА за експертизите, трябва да има възмездие, заяви премиерът преди началото на днешното правителствено заседание.    \"  Направихме детски отделения, толкова пари за здравеопазване се дават“, добави още той, видимо ядосан.  След като ги изслуша, премиерът упрекна лекарите:        Според майката и бащата на Александър от Университетската специализирана болница за детски болести веднъж са ги върнали, след което те са отишли на преглед в болница \"Лозенец\", откъдето им назначили медикаменти и домашно лечение.   По-късно детето се влошава и семейството отново се връща в Педиатрията, където чакат доста дълго за преглед. Детето все пак е прието в болницата, но в крайна сметка е изпратено в изключително тежко състояние в \"Пирогов\", където умира.   \"Мярката е приложена и на тримата директори, докато приключи разследването\", каза директорът на педиатричната болница Димитър Русинов, след среща между тримата директори и здравният министър Кирил Ананиев.   Временно отстранена е и доктор Георгиева, която е приела детето в Педиатрията.", "date": "2019.11.20", "title": "По нареждане на Борисов са отстранени шефовете на болница „Лозенец“, на \"Пирогов\" и на педиатрията"}
{"url": "http://epicenter.bg/article/Nankov-za-vodnata-kriza-v-Pernik--Inzh--Ivan-Vitanov-shte-bade-osvoboden-ot-posta-si-dnes/199347/2/0", "text": "Във връзка с водната криза в Перник, зам.-министърът на регионалното развитие Николай Нанков даде извънреден брифинг в града.    \"Ще предприемем мерки с Община Перник. Вече имаме и изводи от 7-дневната проверка. Полезният обем на язовира е 20 млн. кубически метра. Хидроложките доклади показват, че притокът на водата на язовир Студена е бил 4 пъти по-малко от януари до октомври тази година. През 2019 година притокът на вода е бил 11 млн. куб. метра, а през 2018 година - 40 млн.куб.метра\", заяви Нанков.    \"Огромни са проблемите в ВиК-Перник. Фактурираните количества, достигнали до абонатите са 3 млн. куб литра. Неотчетените води са над 10 млн.куб метра. 76% е загубата на вода, за съжаление на всички\", разкри зам.-министърът на регионалното развитие.    \"Вторият огромен проблем е старата и амортизирана водопреносна мрежа. В някои от населените места загубите са били 90%. Вината е и във ВиК дружеството\", коментира още Нанков.    \"Липсата на диалог в ръководството на ВиК дружеството е сред основните причини за кризата. Грешката на Витанов е, че не е осведомил Община Перник месец по-рано. Засушаването е друга причина, а и авариите, които са над 2700 за 2019 г.\", заяви той и допълни, че още днес директорът на ВиК-Перник инж. Иван Витанов ще бъде освободен от поста си.    \"Има внушение, че ремонтът на язовира е довел до засушаването. Избрахме най-скъпия способ за ремонт – с водолази и без прекъсване на водоснабдяването\", заяви зам.-министърът на регионалното развитие.    \"Режимът ще продължи поне до април 2020 г. По-голямата част от другите водни източници също са пресъхнали. Те не са бъдеща алтернатива за водоснабдяване\", каза още той.    \"Финансовото състояние на ВиК-Перник не е сред най-лошите. Ще обезпечим големите финансови проблеми пред дружеството. Има вариант е за кредит. Ще видим какво ще направи бъдещето ръководство на дружеството\", завърши Николай Нанков.  ", "date": "2019.11.20", "title": "Шефът на ВиК-Перник Иван Витанов ще бъде освободен от поста си днес, обеща Нанков"}
{"url": "http://epicenter.bg/article/Radev-shte-nagradi-poslanika-na-OAE-u-nas-Abduluahab-Nasar-Al-Nadzhar-s-orden--Madarski-konnik--/199350/2/0", "text": "На 20 ноември, четвъртък, държавният глава Румен Радев ще приеме на „Дондуков“ 2 генералния директор на Европейската организация за ядрени изследвания /ЦЕРН/ проф. Фабиола Джианоти. Срещата ще започне в 9.00 часа. Това съобщиха от прессекретариата на държавния глава.    От 13.00 часа в Гербовата зала на „Дондуков“ 2 президентът ще награди посланика на Обединените арабски емирства (ОАЕ) у нас Абдулуахаб Насър Ал Наджар с орден „Мадарски конник“ първа степен. Отличието е за особено големите заслуги на дипломата за развитието на двустранните отношения между България и ОАЕ.    По-късно през деня от 16.00 часа на „Дондуков“ 2 държавният глава ще бъде домакин на церемонията по връчването на четиринадесетите годишни награди „Най-голям корпоративен дарител”. Конкурсът на Българския дарителски форум отличава компаниите в страната, които устойчиво и прозрачно подкрепят значими за обществото инициативи и каузи. Тази година церемонията поставя акцент върху устойчивостта на дарителството.", "date": "2019.11.20", "title": "Радев награждава посланика на ОАЕ у нас Абдулуахаб Насър Ал Наджар с орден „Мадарски конник“ "}
{"url": "http://epicenter.bg/article/Revizoro--Govorih-s-polititsi-ot-razlichen-tsvyat--vsichki-kazvaha---ili-Tsatsarov--ili-ne-ni-zanimavay-/199352/2/0", "text": "Депутатът от Обединени патриоти Емил Димитров - Ревизоро повдигна завесата за това как е станала номинацията на главния прокурор Сотир Цацаров за председател на КПКОНПИ. Шефът на парламентарната комисия за наблюдение на приходните агенции и борба със сивата икономика и контрабандата бе гост в ефира на Нова телевизия. „Двама души предложихме Цацаров за председател на КПКОНПИ. Единият в парламента бях аз, а другият – извън него”, обяви той.    Ревизоро каза, че неофициално е разговарял с политици от различни политически цветове за това кой да бъде предложен за председател на антикорупционната комисия, но всички му казвали - \"Или Сотир Цацаров, или не ме занимавай!\" Според него в се споменавали още две имена - на Иван Гешев, но ВСС го избрал за главен прокурор и на една жена, която станала съдийка. Емил Димитров отказа да назове името й.   „Единият е жена, която е била съдия. А вторият беше г-н Иван Гешев. Ние търсихме човек, който е бил и съдия, и прокурор. Г-н Цацаров отговаряше на всичко”, бяха точните думи на Емил Димитров.   Търсехме човек със същия профил - да е бил и съдия, и прокурор, разкри Ревизоро. Той похвали Сотир Цацаров, че многократно идвал в парламента и не само това, а давал готови решения за възникнали проблеми. Депутатът подчерта, че той няма дадена му от Конституцията власт да извика главния прокурор на доклад пред парламентаристите, можел само да го помоли. Но Цацаров винаги се отзовавал с готови законодателни инициативи.   Сотир Цацаров искаше да остане в съдебната система, но го убедихме да се кандидатира за КПКОНПИ, посочи шефът на парламентарната комисия за борба със сивата икономика.   Емил Димитров – Ревизоро пожела успех на кандидата на ВОЛЯ за поста Симеон Найденов, но подчерта, че той не е бил съдия и главен прокурор. По думите му новият шеф на КПКОНПИ може да заеме поста по всяко време в следващия един месец. „Няма опасност да останем без главен прокурор”, категоричен бе той.      ", "date": "2019.11.20", "title": "Ревизоро: Говорих с политици от различен цвят, всички казваха - или Цацаров, или не ни занимавай!"}
{"url": "http://epicenter.bg/article/Karakachanov--Horata--koito-sa-sluzhili-na-Balgariya-chestno-i-bezkoristno--sa-geroi/199353/2/0", "text": "България има своите вечни интереси и те трябва да бъдат отстоявани, включително и със саможертва на хора като о.з. полковник Пеньо Пенев. Това каза министърът на отбраната Красимир Каракачанов на тържествената церемония днес, 20 ноември, по връчването посмъртно на почетния знак на Министерството на отбраната „Свети Георги I степен“ за офицери на военния разузнавач о.з. полк. Пеньо Върбанов Пенев (1926 - 2015). Отличието прие дъщеря му архитект Валентина Върбанова.   Наградата се връчва за изключителен принос към националната сигурност и отбраната на страната и по повод 55 години от освобождаването на българския офицер от турски затвор и размяната му с девет турски агенти, осъдени в България.   На церемонията бе представен трейлър на документалния филм „Един срещу девет“ на Военния телевизионен канал, посветен на българския разузнавач. Това съобщиха от пресцентъра на Министерството на отбраната.   „Тази награда и този филм са едно малко признание за всичко, което този човек е направил и изстрадал за страната си. За съжаление посмъртно можем да се опитаме да поправим една несправедливост към един човек, а по този начин – и към неговите колеги, които честно и безкористно са служили, но са забравени“, посочи министърът на отбраната Красимир Каракачанов.    „Никога не съм делил българските офицери на такива, служили преди 9-и септември, след 9-и септември, след 10-и ноември. Българският офицер винаги и при всички исторически обстоятелства преди всичко е полагал клетва да служи на България.  Ако искаме да създаваме приемственост, да възпитаваме бъдещите поколения в дух на патриотизъм и отговорност към страната си, ние трябва да уважаваме всички българи за заслугите, които имат, без значение в коя историческа епоха са служили на България“, подчерта министърът на отбраната Красимир Каракачанов.    По думите му години наред голяма част от офицерите, служили във военното разузнаване, са били отричани по идеологически причини, на това трябва да се сложи край и днешната церемония е стъпка в тази посока. „Отричани, обругавани, оплювани, само че от кого? От тези, които се опитаха за 30 години по всякакъв начин да ни промият съзнанието като народ; за пореден път да ни налагат някакви нови идеологически ценности така, както се правеше и след 9-и септември. За мен няма разлика дали в името на пролетарския интернационализъм или в името на глобалния либерализъм промиваш съзнанието на своя народ и го обричаш на унищожение и забвение. Затова тези хора, които са служили на България, заслужават нашето уважение. Те са герои. Ако искаме да имаме герои и в бъдеще, ние трябва да уважаваме всички преди тях. Трябва да имаме примери, а примерите не можем да ги подбираме според политическата конюнктура“, каза още министър Каракачанов.    Дъщерята на полковник Пеньо Пенев архитект Валентина Върбанова благодари на инициаторите, авторите и участниците в заснемането на филма „Един срещу девет“ на Военния телевизионен канал и на Министерството на отбраната за връченото отличие. „Наричат баща ми легенда, но легенди са и всички тези десетки български разузнавачи, които са работили в България, и които са били предани на девиза на военното разузнаване – „Служа на Отечеството“, каза тя.    Церемонията продължи с емоционален разказ на 92-годишния о.з. полковник Димитър Вандов, ветеран от външнополитическото разузнаване на България, за живота и дейността на о.з. полк. Пеньо Пенев. „Бих желал да изкажа нашата най-голяма благодарност на министъра от името на запасните разузнавачи в България затова, че удостои с високо отличие нашия боен другар“, каза о.з. полк. Димитър Вандов и подчерта, че дейността на българското военно разузнаване винаги е била в посока мир, стабилност, запазване на баланса, укрепване на отношенията.", "date": "2019.11.20", "title": "Каракачанов: Хората, които са служили на България честно и безкористно, са герои"}
{"url": "http://epicenter.bg/article/Zaharieva-kontra-na-Makron--Ne-schitam--che-NATO-e-v-mozachna-smart-/199354/2/0", "text": "Трябва да говорим повече за нещата, които ни обединяват, отколкото за нещата, които ни разделят. Това заяви вицепремиерът Екатерина Захариева преди началото на днешната среща на външните министри от НАТО в Брюксел.    Не считам, че НАТО е в мозъчна смърт, ако беше в такава, нямаше да сме тук. Всички сме тук. Това не означава, че нямаме някои различия. Важното послание е да бъдем обединени - това е моето желание и желанието на България, добави вицепремиерът.    Тя отбеляза, че тази година България достига отбранителни разходи от 3% процента от БВП. Изпълняваме си плана за увеличаване на средствата за отбрана до 2024 г. така, както сме поели ангажимент през 2014 г., всеки трябва да носи своята отговорност, добави Захариева. Вицепремиерът допълни, че българските отбранителни разходи не включват само купуването на нови изтребители, а и проекти за пехотата и военноморските сили.    Сигурността на Европа е пряко свързана с НАТО и САЩ, и това никой не отрича. Надявам се в края на срещата да успеем да излезем единни, както и досега сме успявали да бъдем, заяви вицепремиерът.   По нейните думи съюзниците трябва да покажат, че въпреки различията, са обединени от общи ценности.   Не си представям отбраната и сигурността на България без съюзничество в НАТО - политически съюз на споделени ценности, допълни Захариева.", "date": "2019.11.20", "title": "Захариева контра на Макрон: Не считам, че НАТО е в мозъчна смърт "}
{"url": "http://epicenter.bg/article/-65-godishen-mazh-ot-Dobrich-e-postradal-pri-vzriv-na-gazova-butilka-/199275/3/0", "text": "65-годишен мъж от Добрич е пострадал снощи при взрив на газова бутилка. Той е настанен във варненска болница с изгаряния по краката и лицето.  От ударната вълна е паднала цялата остъклена тераса на апартамента му в квартал „Балик\", където пострадалият готвел на газов котлон, съобщи директорът на Регионалната служба за пожарна безопасност и защита на населението комисар Дарин Димитров.    Най-вероятната причина за взрива е неизправен вентил, който е изпускал газ, допълни Димитров. Балконът се е стоварил върху 3 коли, паркирани под него. Засега няма данни за други щети.", "date": "2019.11.20", "title": "Взрив на газова бутилка в Добрич събори тераса и прати мъж в болница"}
{"url": "http://epicenter.bg/article/-quot-Gazprom-quot--napalni-s-gaz-trabite-na--quot-Turski-potok-quot-/199262/4/0", "text": "Газпром\" приключва подготовката за въвеждане в експлоатация на газопровода \"Турски поток\", което според графика трябва да се проведе преди края на 2019 г., предава TACC. \"В момента и двете тръби са пълни с газ, започвайки от крайбрежните съоръжения близо до Анапа до приемателен терминал, разположен в близост до село Къйъкей на турския бряг.   Руската компресорна станция и сухоземната част на газопровода в Русия са готови за експлоатация\", се казва в съобщение на компанията „Газпром“ . В същото време приключват и подготвителните дейности на приемния терминал в Турция. Капацитетът на газопровода ще бъде 31,5 милиарда кубически метра газ годишно. Това количество енергия е достатъчно за задоволяване на домакинските нужди на 15 милиона средни домакинства. Капацитетът на всяка тръба е 15,75 милиарда кубически метра газ годишно. Първите доставки на газ са планирани за края на 2019 г.   Газпром\" обяви в прессъобщение, че запълването на тръбите отбелязва последния етап преди въвеждането в експлоатация, което трябва да пренася руски природен газ под водите на Черно море до Турция и от там в страните от Европейския съюз и Югоизточна Европа. Общият капацитет на газопровода е 31,5 милиарда кубически метра газ годишно. Дължината му е 930 километра. Газът е подаден от компресорната станция Руска до Къйъкьой, където излизат тръбите на турския бряг. След излизането на тръбите от морето те продължават през турска територия до границите на съседни европейски държави. По-рано стана ясно, че \"Турски поток\" може да попадне под ударите на санкциите на Комисията по външна политика на Сената на САЩ, налагани на физически лица и компании, които строят тръбопровода \"Северен поток 2\". Причината за санкциите са \"въпроси за енергийната сигурност на Европа\". \r\n \r\n \r\n \r\n", "date": "2019.11.20", "title": "\"Газпром\" напълни с газ тръбите на \"Турски поток\""}
{"url": "http://epicenter.bg/article/--quot-Noye-Tsyurher-Tsaytung-quot----Zapadat-tlaska-Balkanite-v-ratsete-na-chuzhdi-igrachi--/199265/11/0", "text": "Липсата на реална перспектива за прием в ЕС води до отвръщане от Запада и помага на други играчи, като Русия, Китай и Турция, да засилват влиянието си на Балканите. Това пише в обширна публикация швейцарският \"Нойе Цюрхер Цайтунг\" (НЦЦ) по повод отказа на ЕС да даде дата за начало на преговорния процес със Северна Македония и Албания.   Изданието припомня, че само седмица след френското вето на срещата на върха на ЕС още един министър-председател на балканска държава (Ана Бърнабич) е взела самолета за Москва, за да се договаря за свободна търговия с Евразийския икономически съюз, в който Русия свири първа цигулка.    Съвсем в унисон с това събитие сръбският президент Александър Вучич каза за \"Файненшъл таймс\", че последната среща на върха на ЕС е показала необходимостта да се поддържат близки контакти с Пекин и Москва.   Несъмнено ЕС и Западът загубиха голяма част от доверието и инициативата си на Балканите. След войните, съпътствали разпада на Югославия, отношенията между Брюксел и страните от региона винаги са стъпвали на обещанието, че икономическите и демократичните реформи ще бъдат възнаграждавани със стъпки напред в процеса на интеграцията на тези страни.   На фона на очевидната умора от разширяването обаче този модел функционираше още преди последната среща на върха на ЕС вече само на теория, се казва по-нататък в публикацията. А след отказа спрямо Северна Македония той вече не действа дори и на теория. Въпреки силната съпротива, правителството в Скопие намери начин да реши спора си с Гърция за името на страната, за да открие пътя към започването на преговори за членство в ЕС. Но то не беше възнаградено за това.    Тесни контакти, засилващо се влияние    В същото време през последните години Русия, Китай и Турция успяха да разширят сериозно своето присъствие в страните от региона. Няколко фактора облагодетелстват това развитие. Путин, Ердоган и Си Цзинпин са желани гости за автократичните държавни ръководители на Балканите, защото не им се налага да слушат поучения на тема демокрация и правова държава, както правят повечето западни лидери.    Русия е популярна най-вече в славянско-православните региони, където се възприема като консервативен ценностен противовес на \"упадъчния\" Запад. Турция пък има интереси към регионите с мюсюлманско население и поддържа, най-вече със Сърбия, тесни икономически контакти.   Китай присъства в района като инвеститор - с изключение на Косово, чиято независимост Пекин не признава, всички останали страни от региона участват в китайската инициатива Сътрудничество с държавите от Централна и Източна Европа, т.нар. формат \"17 плюс 1\". Всички те разчитат на средства отвън, за да модернизират остарялата си инфраструктура. И понеже нямат достъп до структурните фондове на ЕС, инвестициите от Китай или Турция са добре дошли за тях.    Реални рискове    Нарастващо влияние на тези държави в региона обаче крие реални рискове за балканските страни, се казва по-нататък в публикацията на НЦЦ.   Москва се опитва да подкопае разширяването на западното влияние в региона, най-вече по линия на НАТО. А нарастващото разочарование от ЕС прави задачата на Москва по-лесна. Миналата седмица за първи път Русия прехвърли модерната си ракетна система S-400 в Сърбия за нуждите на съвместно военно учение. А финансираните от Китай големи проекти в региона, които често вървят ръка за ръка с корупционни практики, имат потенциала да подкопават демократичните и правни стандарти.    Политически наблюдатели в Брюксел смятат, че и ЕС носи част от вината за това развитие. В тази връзка румънската евродепутатка от фракцията \"Обновена Европа\" Клотилд Арман предупреждава, че като им отказва подкрепа, ЕС тласка страните от Западните Балкани към сферата на влияние на Китай и Русия.   \"Не можем да караме тези страни да стоят и да чакат пред затворена врата и да се надяваме, че те няма да почукат на други врати\", казва тя за ДВ. А анализаторът от Европейския център за политически изследвания Ерван Фуер очаква на Балканите да се засилва тенденцията на сближаване с Изтока - не само с Русия, а и с Китай.    Ограничено сътрудничество    И все пак е малко вероятно Москва или Анкара да се превърнат в новите гравитационни центрове за страните от Балканите, допълва картината швейцарският НЦЦ, добавяйки, че обемът на сътрудничество с тези страни се надценява. Само 6 процента от външната търговия на страните от региона е с Русия, а огромният дял - 73,5 процента от нея се падат на ЕС, посочва изданието.   И в това отношение подписаното от Сърбия споразумение за свободна търговия с Евразийския икономически съюз, доминиран от Русия, също няма да промени нищо съществено. Като цяло авторитарните държави от Изтока не могат да предложат на страните от Балканите повече, отколкото Западът.   Дори в една Сърбия, където доброто отношение към Русия има дълбоки традиции, 45 процента от населението на страната се обявява за членство в ЕС. И само 17 на сто от сърбите се изказват в полза на сътрудничеството в рамките на доминирания от Русия Евразийски икономически съюз, четем още в статията на НЦЦ.   ", "date": "2019.11.20", "title": " \"Нойе Цюрхер Цайтунг\" : Западът тласка Балканите в ръцете на чужди играчи? "}
{"url": "http://epicenter.bg/article/Ivan-Granitski--Epichnoto-filmovo-platno-na-akad--Lyudmil-Staykov/199332/6/0", "text": "Невероятният акад. Людмил Стайков представи на 18 ноември в зала „Проф. Марин Дринов“ в сградата на Българската академия на науките своя филм .   Премиерата е посветена на 150-годишнината от създаването на БАН и увенчава десетки инициативи, свързани с тази бележита годишнина – представяния на книги, спектакли, концерти, научни конференции, дискусии, кръгли маси и пр.  Както е известно преди почти 40 години прочутата трилогия: „Фанагория“, „Преселението“ и „Земя завинаги“ се радваше на огромен успех сред тогавашната публика. Сега акад. Людмил Стайков предлага нова версия в една серия в продължение на около два часа и половина, която по същество представлява нов филм. Оригиналният материал е реставриран и отново монтиран.   На представянето, на което присъстваха някои от главните актьори във филма – Аня Пенчева и Стойко Пеев, акад. Стайков скромно сподели:   Идеята на акад. Людмил Стайков е БАН да получи филма „Ханът и империята“ като подарък за своята знакова годишнина, защото академията е не само научен, но и духовен център. Филмът поразява с епичното си изображение, с дълбокия подтекст, който ненатрапчиво внушава на зрителите. Погледът на режисьора Людмил Стайков към конкретната историческа епоха е концептуално промислен. Сигурно е, че филмът ще предизвика голям интерес сред по-широката публика, защото се излъчва във време, когато съвременното българско общество е усилено атакувано и даже зомбирано от неолибералните мантри, че отечествата отмират и че нациите трябва да се откажат от чувството за национална идентичност, достойнство и чест и да се разтворят в небулозата на едно световно глобално село, в което традиционните нравствени ценности, присъщи за християнската цивилизация, са не само размити, но и напълно отречени.  Новата творба на акад. Людмил Стайков има изключителна сила на въздействието и завладява с драматургичната плътност на изграждането на образите, с впечатляващите батални сцени, с вътрешния ритъм на филма, както и със силно въздействащата на емоциите и преживяванията музика.  Трябва да се поклоним на акад. Людмил Стайков за огромната работа и усилия, които е положил в продължение на повече от година и половина по реставрацията на изображението на оригиналната трилогия и поднасянето й на българската публика като нов изключителен въздействащ филмов епос.", "date": "2019.11.20", "title": "Иван Гранитски: Поклон пред епичното филмово платно на акад. Людмил Стайков"}
{"url": "http://epicenter.bg/article/Mourinyo-e-noviyat-menidzhar-na-Totnam-/199300/8/0", "text": "Жозе Моуриньо е новият наставник на Тотнъм. Той заменя на поста уволнения във вторник вечер Маурисио Почетино.    Бившият португалски мениджър на Челси и Манчестър Юнайтед подписа договор до края на сезон 2022/23, се казва в изявление на северния лондонски клуб. Почетино трансформира “шпорите” след пристигането си от Саутхемптън през 2014 г. и въпреки че не успя да спечели трофей, изведе клуба до финала на Шампионската лига за първи път в тяхната история само преди шест месеца. Но аржентинецът беше уволнен във вторник от Тотнъм, който пропадна до 14-то място във Висшата лига, след като взе само три победи от своите откриващи 12 мача. През този сезон те отпаднаха от Купата на лигата от четвъртодивизионния Колчестър Юнайтед и претърпяха смущаващо поражение у дома от Байерн Мюнхен с 2:7 в Шампионската лига.    “Радвам се, че се присъединявам към клуб с толкова голямо наследство и такива страстни привърженици“, каза Моуриньо, който спечели национални титли в четири различни страни. “Качеството както в отбора, така и в академията ме вълнува. Работата с тези играчи е това, което ме привлече.” Собственикът на “шпорите” Даниел Леви каза: “В лицето на Жозе имаме един от най-успешните мениджъри във футбола. Вярваме, че той ще внесе енергия и вяра в съблекалнята“. Първият двубой на Моуриньо начело на Тотнъм ще бъде още тази събота – гостуване на Уест Хем от 14:30 часа българско време, съобщи БГНЕС.    ", "date": "2019.11.20", "title": "Моуриньо е новият мениджър на Тотнъм "}
{"url": "http://epicenter.bg/article/Elizabet-II-i-prints-Filip-otbelyazvat-72-godini-ot-svatbata-si/199281/10/100", "text": "Британската кралица Елизабет Втора и нейният съпруг принц Филип отбелязват днес 72 години от своята сватба.    Събитието обаче е помрачено от влошеното здравословно състояние на херцога на Единбург. Близки до кралското семейство изразиха загриженост за здравето на принц Филип след съобщения, че често му прилошава по време на престоя му в имението Сандрингам.    Херцогът на Единбург, който е на 98 години, сега е настанен в Wood Farm – петстайна къща в имението Сандрингам, където прекарва времето си основно в четене и „вършене на дребни, незначителни неща“, както заявиха очевидци. Един от вестниците пише, че доскоро принц Филип е бил много активен за възрастта си, като е ходел за риба и е карал колата си между именията, но откакто катастрофира през януари вече не шофира по обществени пътища, предаде БНР.    Бъкингамският дворец няма официален коментар за здравословното състояние на принц Филип. Според някои източници двамата няма да празнуват заедно паметната дата именно заради състоянието на съпруга на кралицата, която е на 93 г. и продължава да изпълнява задълженията си.    Медиите припомнят, че принцеса Елизабет и Филип са се срещнали за първи път през 1934 година, пет години по-късно започва любовната им връзка, за да се стигне до 20 ноември 1947 година и сватбата в Уестминстърското абатство.", "date": "2019.11.20", "title": "Елизабет II и принц Филип отбелязват 72 години от сватбата си"}
{"url": "http://epicenter.bg/article/Dara-Ekimova-na-edna-stsena-s-pilotite-na-Formula-1-Luis-Hamiltan-i-Valteri-Botas/199314/10/0", "text": "На специално медийно събитие в Пловдив бе представена новата гама PETRONAS Syntium con CoolTech™, използвайки най-новата технология „от състезателна писта на пътя“ чрез най-модерни разработки масла за задвижващи системи.   Гамата включва първият смазочен продукт за хибриден автомобил и с това започва една нова ера за бранда, който навлиза в пазара за електрически коли.   Специални гости на представянето бяха  г-н Франко Морино, собственик и генерален мениджър на „Инталтекауто-ИТА“, официален вносител на продуктите с марка Petronas за България, г-н Клаудио Карлоне-Export Sales Supervisor Nordics, г-н Марко Торрака-Technical Support Advisor и г-жа Марта Бонджоанни-Export Area Manager за България и Румъния.   По време на интерактивната презентация бяха показани различните видове износвания във вътрешноста на двигателя.   Любопитен факт е, че гамата е разработена със специална формула, използвайки масла със силни молекулярни вериги, които предпазват двигателя от прекомерно отделяне на топлина.   Чрез еволюционна формула се гарантира работата му при контролирани температури, като по този начин се предпазват жизненоважните му точки, оптимизирайки мощността и разхода на гориво, но преди всичко осигурява пълно спокойствие за водача на автомобила.    Продуктите предизвикаха истински фурор по време на Motor Show в Женева в присъствието на Луис Хамилтън и Валтери Ботас, пилоти в шесткратния световен шампион клас Конструктори F1 Mercedes-AMG PETRONAS Motorsport e del Team Principal Toto Wolff.   По време на галавечерта, младата поп звезда Дара Екимова пя на сцената до Хамилтън и Ботас, чийто картонени фигури красяха интериора на медийното събитие. На следващия ден пък всички се забавляваха в безпрецедентно състезание на Картинг пистата „Лаута“ в Пловдив.    ", "date": "2019.11.20", "title": "Дара Екимова на една сцена с пилотите на Формула 1 Луис Хамилтън и Валтери Ботас"}
{"url": "http://epicenter.bg/article/Prodavat-roklite-ot-Yaponiya-na-Desislava-Radeva--Snimki-/199349/10/84", "text": "  Двата официлни тоалета са изложени на първа линия в магазина на дизайнерката на първата дама Невена Николова, намиращ се на бул. Фритьоф Нансен. Всяка желаеща дама може да влезе в кожата на президентшата, пробвайки или купувайки за личен специален повод невероятните рокли срещу скромната сума от 9 800 лева всяка.     В края на миналия месец семейство Радеви блеснаха на церемонията в Токио, заставайки редом до аристократични семейства и кралски особи от цял свят. Припомняме, че фотос, изобразяващ президентът Радев и съпругата му, облечена в една от роклите, предизвика вълна от позитивни коментари в мрежата. На снимката двамата се държаха за ръце, вперили влюбени погледи един в друг.    За официалното събитие Десислава Радева се бе доверила изцяло на преценката на дизайнерката от български произход, живееща и работеща от години в Лондон.    Първата рокля с марка НЕВЕНА е изработена от коприна в цвят глетчер в унисон със строгите изисквания на протокола за подобни събития. В магазина тя се предлага в комбинация с двуредна перлена огърлица и бял лачен колан.   По време на последвалата официална вечеря Радева заложи на  елегатна дълга бална рокля, решена в лилавата гама, изработена от к опринена тафта в сложен цвят от кобалтово синьо и мед, покрита с метри фин тюл в кралско синьо.  Моделът, отличаващ се с деколте тип лодка, изключително популярно, след като стана неизменна част от гардероба на херцогинята на Съсекс Меган Маркъл, също може да бъде закупен на цена от 9 800 лева.  ", "date": "2019.11.20", "title": "Продават роклите на Десислава Радева от Япония (Снимки)"}
{"url": "http://epicenter.bg/article/DPS-napusnaha-plenarna-zala-zaradi-predlozhenieto-Valeri-Simeonov-da-stane-zam-predsedatel-na-NS/199271/2/0", "text": "  Той заема овакантения от Явор Нотев пост, който от лятото не е част от парламентарната група на \"Обединени патриоти\".     \r\n Възкачването на Валери Симеонов на зам.председателския пост в 44-ото Народно събрание предизвика острата реакция на ДСП, чиито депутати в знак на протест демонстративно напуснаха пленарната зала. \r\n Остро реагира и Павел Шопов от \"Атака\", който доскоро бе част от малката патриотична коалиция.   Проектът на решение бе внесен вчера от съпредседателите на ПГ на „Обединени патриоти“ и бе включен днес в дневния ред на Народното събрание.     \"Познавам много добре както \"Атака\", те са предвидими с тяхната реакция, така и ДПС. На въпрос дали не е разочарован от реакциите на двете формации, Симеонов заяви, че от тях не е очаквал положителна реакция. \"Да не би вие да сте очаквали ДПС да ме подкрепят\", посочи още Симеонов.   Парламентът освободи Цветелин Софрониев като член на Комисията за защита на личните данни.   „За“ освобождаването на Софрониев гласуваха 170 народни представители, без „против“ и „въздържали се“. Това се налага, тъй като той е подал заявление за освобождаване на 13 ноември 2019 г.    ", "date": "2019.11.20", "title": "Валери Симеонов е избран за зам.-председател на 44-тото НС, ДПС напуснаха пленарната зала "}
{"url": "http://epicenter.bg/article/Borisov--Tryabva-da-ima-vazmezdie-po-sluchaya-s-pochinaloto-3-godishno-dete--da-se-otstranyat-zamesenite/199284/2/0", "text": "Трябва да има възмездие по случая с починалото 3-годишно дете, искам да се отстранят всички, замесени в смъртта му.   Това каза видимо ядосан премиерът Бойко Борисов на откриването на редовното правителствено заседание, предаде Агенция „Фокус“.   „Искам Ананиев да отстрани всички директори на болници, замесени в процеса със смъртта на тригодишното дете. Говорете с прокуратурата да полазват ВМА за експертизите, трябва да има възмездие.   От наша страна това, което трябва да се направи, ще се направи днес. Незабавно да се махат оттам, докато свършват проверките и се намерят виновните. Направихме детски отделения, толкова пари за здравеопазване се дават“, добави още той.   Тази сутрин Борисов е разговаря с родителите на починалото момченце. След като ги изслуша, премиерът упрекна лекарите:    \"Трябва да има възмездие. От наша страна това, което трябва да се направи - да бъде направено днес. Това бездушие, да гледа детето и…, разстроих се… Незабавно да се махат оттам, докато свършат проверките и се намерят виновни. Направихме детски отделения, инвестирахме толкова. Ние само отпускаме пари, само плащаме и ефектът е разплакани родители при мен. Ако това е правилно...\".", "date": "2019.11.20", "title": "Борисов гневен: Да се махат всички замесени със смъртта на 3-годишното дете!"}
{"url": "http://epicenter.bg/article/Karayancheva--Avramova-i-Dimov-nyama-da-badat-izslushani-v-NS-dnes-/199319/2/0", "text": "Министрите Петя Аврамова и Нено Димов не могат да се явят днес в парламента. Това съобщи председателят на Народното събрание Цвета Караянчева.    По-рано днес от БСП настояха за изслушване на двамата министри във връзка с водната криза в три области в страната.    Караянчева обясни, че министър Аврамова е в платен годишен отпуск, а министър Димов не може да дойде в парламента, заради поети ангажименти. Ако утре имате надлежно искане, ще направим всичко възможно да дойдат, обърна се тя към БСП.  ", "date": "2019.11.20", "title": "Караянчева отговори на Нинова: Министрите Аврамова и Димов няма да бъдат изслушани в НС днес "}
{"url": "http://epicenter.bg/article/Ombudsmanat--Otkazat-ot-ideyata-za-neplashtaneto-na-parviya-den-ot-bolnichniya-e-adekvatna-i-navremenna/199320/2/0", "text": "  Моята позиция остава непроменена още от м. септември, когато предложението бе първите три дни от болничния да не се заплащат. Категорична бе и позицията ми от преди няколко дни, в която настоявам идеята за неизплащането на първия ден да бъде преосмислена и ревизирана. Това заяви омбудсманът Диана Ковачева в отговор на въпрос на журналисти относно идеята за неплащането на първия ден от болничния, съобщиха от пресофиса на омбудсмана.   „В тази връзка, реакцията и намесата на премиера Бойко Борисов, с която бе пресечена тази несправедливост, бе напълно адекватна и навременна”, допълни доц. Ковачева.   Общественият защитник участва във форум на УНИЦЕФ, посветен на децата и младежите с увреждания, по повод Световния ден на детето и отбелязването на 30 години от създаването на Конвенцията за правата на децата на ООН.    По думите ѝ е недопустимо, който и да е от дните на болничния да не се заплаща, защото това нарушава основни права на всички работещи. „Гражданите се осигуряват за всички рискове, внасят средства в осигурителната система и би следвало да получават компенсация за загубено възнаграждение при нужда. Когато някой от дните на болничния не се плащат, се нарушават осигурителните права на хората, техни конституционни права, тъй като те се осигуряват, но не получават адекватна компенсация“, допълни омбудсманът.    Диана Ковачева подчерта, че проблем с фалшивите болнични очевидно има, но той не може да бъде пресечен с неплащане на някои дни от тях. „Моето предложение е за засилване на контрола, защото той не е достатъчно адекватен. И то не само по отношение на издаването на болничен лист, но и по отношение на спазване на режима, който е предписан от страна на лекаря. Ефективният контрол е важен, за да се пресекат злоупотребите“, заяви общественият защитник.    На въпрос за проблемите относно втория стълб на пенсионното осигуряване, омбудсманът обяви, че вчера е изпратила препоръка до социалния министър Бисер Петков. В нея тя настоява в никакъв случай да не се допуска противопоставяне между първия и втория стълб. Препоръката е публикувана  .   „Важно е да има прозрачност, хората да са наясно какви пари се трупат. Според мен в момента гражданите нямат информация за това какви средства са натрупани в годините, в които са им удържани. Трябва да има прозрачност и непрекъснат достъп до информация“, заяви доц. Ковачева. По думите ѝ дискусия по проблема е абсолютно наложителна, а държавата трябва да има контрол върху работата на частните фондове, защото в тях са парите на гражданите.    На събитието на УНИЦЕФ Диана Ковачева изрази позиция, че реформата по отношение на правата на децата с увреждания се случва бавно. „Днес говорих за падането на бариерите, не само в нашето съзнание, но и фактически, така че децата с увреждания да имат по-добър достъп до реалния живот. Омбудсманът осъществява много сериозно наблюдение върху начина, по който се реализират техните права, но за съжаление смятам, че проблемите все още не са решени“, каза общественият защитник. „Говорим си за 30 години от приемането на Конвенцията за правата на детето. Според мен трябва да си говорим за следващите 30 години, за това какво следва оттук нататък, за да дадем възможност на децата с увреждания да се чувстват добре и комфортно и да могат да се реализират така, както всички останали деца“, посочи доц. Ковачева.    По-късно тя изнесе лекция за правата на децата и пред млади лидери от обществено-политическия живот в Българското училище за политика „Димитър Паница“.", "date": "2019.11.20", "title": "Омбудсманът: Реакцията на Борисов за болничните е адекватна и навременна, пресече се несправедливост"}
{"url": "http://epicenter.bg/article/GERB--Periodat-na-zamenkite-si-ima-naimenovanie---upravlenieto-na-BSP-i-DPS/199322/2/0", "text": "Периодът на горските заменки има наименование - управление на БСП и ДПС, заяви на брифинг депутатът от ГЕРБ Тома Биков.    \"Ние ще настояваме държавата да си събере тези вземания от един период, в който беше извършен погром в това отношение. Този период има своето наименование. Неговото наименование е управление на БСП и ДПС.     Неслучайно ние не приемаме морални проповеди от тези две политически сили. Ако си спомните и ГЕРБ дойде и спечели изборите 2009 г., а и една от причините, поради които управлява 10 години е този погром, който беше извършен върху българската държава.   Днес и европейските институци и МЗХГ са стигнали до този извод, в който българските граждани стигнаха още 2009 г., че извършва далавера и че това, което се прави е в разрез с всякаква законност, етика и морал. За съжаление тези две партии продължават да менторстват на морални теми и да се правят, че все едно са се родили вчера\", допълни още Биков.", "date": "2019.11.20", "title": "ГЕРБ: Периодът на заменките си има наименование - управлението на БСП и ДПС"}
{"url": "http://epicenter.bg/article/Vitseprezidentat-Iliyana-Yotova-shte-prisastva-na-kontsert-spektakala--Praznika-na-dobroto-/199325/2/0", "text": "На 21 ноември от 17.00 часа в зала 1 на НДК вицепрезидентът ще присъства на концерт-спектакъла „Празника на доброто“. Това съобщиха от прессекретариата на държавния глава.   Спектъкълът се организира от Държавна агенция за закрила на детето. На събитието ще бъдат представени истории за хора, помогнали на деца и техните семейства, и ще бъде отбелязана 30-ата годишнина от приемането на Конвенцията на ООН за правата на детето. От 19.45 часа вицепрезидентът ще участва в церемонията по посрещане на младото вино от Божоле. Мероприятието, което ще се състои в Националния дворец на културата (етаж 3), е най-престижното традиционно събитие на френската икономическа общност в България. Организатор е Френско-българската търговска и индустриална камара.", "date": "2019.11.20", "title": "Вицепрезидентът Илияна Йотова ще присъства на концерт-спектакъла „Празника на доброто“"}
{"url": "http://epicenter.bg/article/MRRB--Zamestnik---ministar-Nankov-e-v-Pernik-/199329/2/0", "text": "Заместник-министърът на регионалното развитие и благоустройството Николай Нанков е в Перник, където е на среща с кмета на общината Станислав Владимиров.    Това съобщиха от пресцентъра на МРРБ.   Перничани излязоха днес на протест заради кризата с водата и драстичния спад на язовир \"Студена\". От началото на седмица в Перник и още 10 населени места беше въведен воден режим.  Протестът започна в 9 часа пред сградата на ВиК-Перник.", "date": "2019.11.20", "title": "МРРБ: Заместник – министър Нанков e в Перник "}
{"url": "http://epicenter.bg/article/Deputati-i-evrodeputati-razgovaryaha-s-predsedatelya-na-PG-na-ENP-Manfred-Veber/199330/2/0", "text": "  Евродепутатът Ева Майдел и народните представители Александър Ненков и Христо Гаджев разговаряха с председателя на парламентарната група на Европейската народна партия (ЕНП) в Европейския парламент Манфред Вебер. Срещата се състоя на 20 ноември 2019 г. в Загреб по време на Конгреса на ЕНП в хърватската столица. „Като най-голяма политическа сила в Европейски парламент, ЕНП трябва води икономическата трансформация на Европа, която е неизбежна. Имаме отговорност пред гражданите да планираме прехода към устойчива икономика, базирана на иновации по такъв начин, че да няма губещи, както се случваше в миналото. Промяната в икономическия модел трябва да акцентира на по-слабо развитите региони, за да достигнат нивото на по-напредналите. Само така можем да преодолеем съществуващите разделения в ЕС, които ни пречат да бъдем още по-единни и силни в международен план.“ Това заяви Ева Майдел, която е координатор на Мрежата на младите депутати под 40 г. в ЕНП. Манфред Вебер подчерта действията, които ЕНП предприема, за да прави политики по съвременен начин в постоянен диалог с гражданите и различните заинтересовани страни. По време на разговора се очерта нуждата дясно-центристките партии да се докажат като способни да решават проблемите на младите хора и да водят дебата в Европа по теми които ги вълнуват като климатичните промени, социалните неравенства, миграция и други.", "date": "2019.11.20", "title": "Депутати и евродепутати разговаряха с председателя на ПГ на ЕНП Манфред Вебер"}
{"url": "http://epicenter.bg/article/Za-sigurnostta-na-Cherno-more--dostavkata-na-vtechnen-gaz--koruptsiyata-shte-si-govoryat-Tramp-i-Borisov-/199333/2/0", "text": "\"Президентът Тръмп и премиерът Борисов ще обсъдят нашето стабилно и разрастващо се сътрудничество в областта на сигурността: всичко - от съвместните ни тренировки и учения до модернизацията на въоръжените сили и, разбира се, придобиването от България на изтребителите F-16. Те ще обсъдят начини за увеличаване на взаимната ни търговия и инвестиции, което включва и борбата с корупцията, както и стремежа на България да се присъедини към Организацията за икономическо сътрудничество и развитие\".  Това казва посланичката на САЩ г-жа Херо Мустафа в интервю за \"24 часа\" в навечерието на визитата на българския премиер Бойко Борисов в САЩ и срещата му с президента Тръмп.    Г-жа Мустафа съобщава, че предстои пристигането у нас на експертна американска делегация, която да помогне за оценка на бъдещето на ядрената енергетика на България.    Правителството на САЩ се ангажира да работи за да се отвори път за доставка на американски втечнен природен газ до Балканите. \"Завършването на интерконектора Гърция - България до края на следващата година е част от това, както и изграждането на плаваща платформа за съхранение и регазификация в Александруполис, Гърция, а също и либерализирането на българския газов пазар\", посочва първият дипломат на САЩ у нас.    \"Президентът и премиерът ще обсъдят многото начини, по които можем да координираме усилията си за укрепване на сигурността в региона и в частност в Черно море\", допълва още Херо Мустафа пред \"24 часа\".", "date": "2019.11.20", "title": "За сигурността в Черно море, доставката на втечнен газ, корупцията ще си говорят Тръмп и Борисов "}
{"url": "http://epicenter.bg/article/Nachalnikat-na-otbranata-gen--Andrey-Botsev-uchastva-v-esennata-sesiya-na-Voenniya-komitet-na-ES-/199334/2/0", "text": "Началникът на отбраната генерал Андрей Боцев участва в есенната сесия от заседания на Военния комитет на Европейския съюз. Форумът се провеждана 20 и 21 ноември в Брюксел, Белгия.   Началниците на отбраната ще обсъдят сътрудничеството между ЕС и НАТО, изграждането на способности и синхронизирането на процесите между постоянното структурирано сътрудничество, координирания годишен преглед на отбраната и Европейския фонд за отбрана.   Дневният ред на заседанието предвижда да бъдат дискутирани операциите и мисиите по линия на Общата политика за сигурност и отбрана на ЕС. Участниците ще обсъдят сътрудничеството със своите партньори от Албания, Босна и Херцеговина, Грузия, Йордания, Молдова, Република Северна Македония и Украйна.", "date": "2019.11.20", "title": "Началникът на отбраната ген. Андрей Боцев участва в есенната сесия на Военния комитет на ЕС "}
{"url": "http://epicenter.bg/article/Protestirashti-se-sabraha-pred-NS--iskat-ostavkata-na-Valeri-Simeonov-/199335/2/0", "text": "Протестиращи се събраха пред НС срещу избора на Валери Симеонов за зам.-председател на парламента. Те искат оставката на Симеонов, съобщи БНТ.    Протестиращите блокираха за кратко движението по бул. \"Цар Освободител\". Жандармерия охранява сградата на Народното събрание. Малко след 12,30 протестиращите си тръгнаха и движението беше възстановено.", "date": "2019.11.20", "title": "Протестиращи се събраха пред НС, искат оставката на Валери Симеонов "}
{"url": "http://epicenter.bg/article/-quot-Gazprom-quot--napalni-s-gaz-trabite-na--quot-Turski-potok-quot-/199258/7/0", "text": "\"Газпром\" приключва подготовката за въвеждане в експлоатация на газопровода \"Турски поток\", което според графика трябва да се проведе преди края на 2019 г., предава TACC. \"В момента и двете тръби са пълни с газ, започвайки от крайбрежните съоръжения близо до Анапа до приемателен терминал, разположен в близост до село Къйъкей на турския бряг. Руската компресорна станция и сухоземната част на газопровода в Русия са готови за експлоатация\", се казва в съобщение на компанията „Газпром“ .  В същото време приключват и подготвителните дейности на приемния терминал в Турция. Капацитетът на газопровода ще бъде 31,5 милиарда кубически метра газ годишно. Това количество енергия е достатъчно за задоволяване на домакинските нужди на 15 милиона средни домакинства.  Капацитетът на всяка тръба е 15,75 милиарда кубически метра газ годишно. Първите доставки на газ са планирани за края на 2019 г.  ", "date": "2019.11.20", "title": "\"Газпром\" напълни с газ тръбите на \"Турски поток\""}
{"url": "http://epicenter.bg/article/Donald-Tusk-oglavyava-ENP/199263/7/0", "text": "Ново ръководство на Европейската народна партия (ЕНП) се очаква да бъде избрано на започващия днес конгрес в хърватската столица Загреб, съобщава БНР.    Единственият кандидат за наследник на френския политик Жозеф Дол на поста председател на ЕНП е досегашният шеф на Европейския съвет - полякът Доналд Туск.    Предстои и избор на десет заместник-председатели на ЕНП. Сред номинираните е и българският еврокомисар Мария Габриел.    В двудневния форум ще участва и премиерът Бойко Борисов.  ", "date": "2019.11.20", "title": "Доналд Туск оглавява ЕНП"}
{"url": "http://epicenter.bg/article/Boris-Dzhonsan-e-pobeditel-v-debata-s-Dzheremi-Korbin-/199272/7/0", "text": "Премиерът на Великобритания Борис Джонсън е победител в първия дебат срещу лидера на опозицията Джереми Корбин, преди изборите през декември, пише Риа Новости.    Данните на проучване на YouGov сочат, че 51 процента от гледалите дебата смятат Джонсън за победител, а 49 определят Корбин като политикът, който е надделял.    Въпреки че Борис Джонсън печели, разликата е съвсем малка, отчитат анкетиращите, които са се допитали до мнението на общо 1646 души.    Резултатите не взимат предвид хората, които са отговорили “не знам”.    Дебатът се разпростря върху теми като Брекзит, здравеопазване, образование и сигурност, но нито един от двамата кандидати не каза нещо принципно ново.    Борис Джонсън определи споразумението, което подписа с Европейския съюз като “прекрасно” и настоя, че Брекзит ще се случи на 31 януари.    Джереми Корбин определи споразумението като “по-лошо от подписаното от предишния премиер Тереза Мей” и поиска то да бъде гласувано от гражданите на още един референдум.    Междувременно, лидерите на другите опозиционни партии в парламента Шотландската национална партия и Либералдемократическата партия се възмутиха, че на телевизионният дебат са били поканени само Джонсън и Корбин.    По този начин желанието на милиони британци да останат в Европейския съюз, не беше отразено, казват от двете формации.    Последното проучване на общественото мнение на YouGov на нагласите за предстоящите избори отчете, че 42 процента подкрепят Консервативната партия на Борис Джонсън, а 30 процента Лейбъристката партия на Джереми Корбин.  ", "date": "2019.11.20", "title": "Борис Джонсън е победител в дебата с Джереми Корбин "}
{"url": "http://epicenter.bg/article/25-migranti-byaha-otkriti-v-hladilen-konteyner-na-pat-za-Velikobritaniya-/199274/7/0", "text": "Пореден случай на мигранти, открити в хладилен контейнер. Властите в Холандия са открили 25 мигранти на борда на товарен ферибот, пътуващ за Великобритания, съобщи БНТ.    Мигрантите са открити малко след отплаването на кораба, който незабавно бил върнат на холандското пристанище Влардинген. Двама от мигрантите са откарани в болница за лечение, а останалите са прегледани на пристанището, преди да бъдат отведени от полицията.    На 23 октомври 39 души бяха открити мъртви в хладилен камион край Лондон. Разследването показа, че контейнерът с мигрантите е натоварен от Белгия.", "date": "2019.11.20", "title": "25 мигранти бяха открити в хладилен контейнер на път за Великобритания "}
{"url": "http://epicenter.bg/article/Rodnata-kashta-na-Adolf-Hitler-stava-politseyski-uchastak/199278/7/0", "text": "Къщата в северното австрийско градче Браунау, в която е бил роден Адолф Хитлер, ще стане полицейски участък, обяви министъра на вътрешните работи на Австрия, пише АФП.   Жълтата, ъглова къща години наред предизвиква спорове и дори съдебни дела, в опитите на властите да предотвратят възможността тя да се превърне в място за поклонение на неонацисти.   Правителството взе собствеността над къщата през 2016 г., но това даде началото на дела, заведени от семейството на Герлинде Помер, което притежавало постройката повече от 100 години.   Делата приключиха едва тази година, след като най-висшето съдилище в Австрия взе решение каква компенсация да получи семейството на Помер.   Министърът на вътрешните работи каза, че ще обяви конкурс за архитекти, които да изготвят план за преустройството на къщата за нуждите на местната полиция.   “Бъдещето на къщата като полицейски участък трябва да е ясен сигнал, че тя никога няма да се превърне в място, където да се отдава почит на нацизма.”, каза министър Волфганг Пешорн.   В надпреварата за проекта ще участват архитекти от целия Европейски съюз, а окончателният план как да бъде преустроена къщата, в която на 20 април 1889 г. се е родил лидерът на Нацистка Германия, трябва да е готов в средата на 2020 г.   Съдът реши по-рано тази година, че семейство Помер трябва да получи компенсация от 810 000 евро за отнемането на имота.   Това е по-малко, отколкото искаха наследниците, но повече от първоначално предложената им компенсация.   Досега семейството отдаваше под наем имота на вътрешното министерство. Върху 800 квадратни метра в градчето на границата с Германия са разположени гаражи, няколко допълнителни паркоместа и основната сграда.   От 70-те години насам министерството наемаше имота, като последно плащаше на семейство Помер по 4800 евро на месец. А къщата се използваше като център за хора с увреждания.   Споровете за имота започнаха през 2011 г., когато семейство Помер отказа да направи основен ремонт на сградата, както и да я продаде.   Източник: БГНЕС", "date": "2019.11.20", "title": "Родната къща на Адолф Хитлер става полицейски участък"}
{"url": "http://epicenter.bg/article/Karadaya--Izborat-na-nov-zam-predsedatel-na-parlamenta-e-obida-kam-parlamenatirzma/199287/2/0", "text": "  Това каза председателят на ДПС Мустафа Карадайъ по време на брифинг в Народното събрание, предаде репортер на Агенция „Фокус“.   \" \"Кошмарът на майките на деца с увреждания беше възнаграден от ГЕРБ и БСП. , каза още Карадайъ. Според него това е провокация към цялото общество.   С акта на , каза още той. Според него, \"За тях човеконенавистта е разбирането за демокрация, или криворазбраната демокрация.    Означава нагла провокация към парламентаризма и евроатлантическите ценности. Означава провокация към цялото общество.   , подчерта още Карадайъ.   От БСП заявиха, че не са имали политическо решение за подкрепата на Валери Симеонов. Решението на управляващите той да стане зам.-председател на парламента е било изненада за всички в залата. От левицата са гласували по съвест - имало е \"против\", имало е и \"за\".  ", "date": "2019.11.20", "title": "Карадайъ: Изборът на Симеонов за зам.-председател на НС е падение и провокация към обществото!"}
{"url": "http://epicenter.bg/article/Tsveta-Karayancheva-shte-otkrie-54-tata-Generalna-asambleya-na-PAChIS-v-Sofiya/199288/2/0", "text": "Председателят на Народното събрание Цвета Караянчева откри 54-тата Генерална асамблея на Парламентарната асамблея на Черноморското икономическо сътрудничество в София. Основната тема на двудневния форум е състоянието и сътрудничеството между организацията и Европейския съюз.    Участниците ще бъдат поздравени от ръководителя на делегацията на Народното събрание в ПАЧИС Петър Кънев и от генералния секретар на организацията Асаф Хаджиев. В първия ден на форума се очаква да бъде приета препоръка за сключване на преференциални търговски споразумения с оглед премахване на двойното данъчно облагане между 12-те държави-членки на Черноморското икономическо сътрудничество. Участниците ще обсъдят също така правните и политически аспекти на развитието на транспортните маршрути в региона.   Утре делегатите ще започнат работа с обсъждане на препоръка по доклад на тема „Безработица в държавите-членки на Черноморското икономическо сътрудничество-ролята на държавата за насърчаване на разкриването на работни места“.    Народното събрание е председател на Парламентарната асамблея на Черноморското икономическо сътрудничество от 1 юли до 31 декември. Председателят на Народното събрание Цвета Караянчева официално пое шестмесечното ротационното председателство на организацията по време на 53-ата Генернална асамблея на ПАЧИС в азербайджанската столица Баку. Цвета Караянчева декларира, че България поема председателството на организацията решена да допринесе за засилване на интерпарламентарното сътрудничество и да постигне съществени резултати в полза на гражданите от нашия регион.   \"Регионът е географска област богата на природни ресурси със стратегическо значение в Европа, Централна Азия и Близкия изток. Той е разрастващ се пазар с голям потенциал за развитие и важен възел за енергиините и транспортни стоки. Тези дадености дават стратегическо значение, както за европейските, така и за държавите включени в него. Развитието на черноморския регион в стабилна, демократична и просперираща зона е ключова цел, пряко свързана със стратегическия интерес, както на страните членки на ПАЧИС, така и на ЕС, която външна морска граница е Черно море. Организацията за черноморско и икономическо сътрудничество и нейната парламентарна асамблея дават изключителен принос за постигане на тази цел\", каза Караянчева и уточни, че са на лице впечатляващи резултати в конкретни области на сътрудничеството.   \"През изминалите години ЕС също напарви много усилия за развитие на черноморския регион за стимулиране на икономическите реформи, за стабилност и подкрепа за развитието му. Инициативата \"Черноморска симетрия\" е основен принос на организацията към регионалното сътрудничество. Със задоволство по отбелязвам, че през 2017 г. тази ангажираност беше разширена с дневен ред, който постави началото на механизма за син растеж в Черно море\", посочи още председателят на Народното събрание.    \"Тази прогресивна тенденция бе запазена и доразвита в рамките на българското председателство на съвета на Европейския съюз през 2018 г. По време, на което нашите съвместни усилия бяха увенчани с траен успех. Тези усилия бяха продължени по време на българското председателство на ПАЧИС януари - юли 2019 г. По този начин бе утвърдено наличието на обща воля за сътрудничество в черноморския басейн. Набелязаният общ морски дневен ред ще служи като референтна рамка за хармонизиране на политиките областта на морското дело и финансовите инструменти. Според оценките на Европейската комисия (ЕК) приетите документи са етап, които проправят пътя за по структурирано сътрудничество. Тези документи могат да служат като основа за разработване на изследователски програми на национално и европейско равнище\", каза още Цвета Караянчева. ", "date": "2019.11.20", "title": "Цвета Караянчева откри 54-тата Генерална асамблея на ПАЧИС в София"}
{"url": "http://epicenter.bg/article/Onlayn-platforma-reklamira-Strandzha--Sakar-i-Iztochnite-Ropodi-/199289/2/0", "text": "Нова платформа ще популяризира културата и туризма в Югоизточна България. Платформата носи името „СтраСакИР“ и обединява съкращенията на Странджа, Сакар и Източни Родопи, съобщава БНР.   Създадена е от група съмишленици, които искат за подкрепят хората от приказната и магична земя на Странджа, Сакар и Източни Родопи.   „Целта ни чрез това странно име да започнем да популяризираме този, сравнително изостанал вече регион на страната, защото вярваме, че в него има огромен потенциал. И го правим преди всичко заради природата и хората, които все още живеят в региона“, обяви в предаването „Закуска на тревата“ Гавраил Гавраилов, който поддържа сайта Rural Balkans.   Той сподели своите наблюдения, че през последните години доста млади хора, родени в този регион, го напускат, но за сметка на това го има и обратният процес - интерес на други млади хора, които се заселват там.    Гавраилов даде пример с инициативата „Тур Странджа“ – пешеходен и веломаршрут между Елхово и Ахтопол, която има амбицията да се превърне в българския вариант на пътя Камино. „И вече набира популярност. Надяваме се постепенно селцата, които са част от това трасе, да намерят своите нови предприемачи, които да създадат условията туристите да има къде да отсядат“, сподели той.    През последните 100 години районът, на който е посветена платформата, е преживял различни метаморфози и трансформации, изтъкна Гавраил Гавраилов, който като дете, по време на т.нар. Република на младостта, е живял в Болярово две години. „За съжаление държавата така и не успява да оживи този район“, коментира той.    Предстои обявяването на национален конкурс за рекламен плакат на инициативата „СТРАСАКИР“, съобщи Гавраилов. Той апелира местните хора да бъдат по-активни, защото в момента инициативата набира сътрудници по места.    Според Гавраил Гавраилов, запазената природа и упоритостта на местните жители са предпоставка за развитието на силен селски, екологичен и кулинарен туризъм в региона на Странджа, Сакар и Източните Родопи.", "date": "2019.11.20", "title": "Онлайн платформа рекламира Странджа, Сакар и Източните Родопи "}
{"url": "http://epicenter.bg/article/Daritkova--Vakantnoto-myasto-za-zam-predsedatel-na-NS-se-polaga-na--quot-Obedineni-patrioti-quot-/199291/2/0", "text": "Няма недоразумение, кандидатурата на Сотир Цацаров е консенсусна. Това каза пред журналисти председатеят на ПГ на ГЕРБ д-р Даниела Дариткова във връзка с твърдението на Валери Сименово, че с НФСБ не е обсъждана кандидатурата на Сотир Цацаров за председател на КПКОНПИ, предаде агенция „Фокус“. \"Няма недоразумение. Вие сте чули, че ще има среща и изслушване на г-н Цацаров от групата на \"Обединени патриоти\". Всичко ще се изясни, така или иначе не беше възможно всеки един народен представител от двете парламентарни групи да се подпише под това предложение.   Времето не позволяваше да се случи това, но наистина кандидатурата е консенсусна\", подчерта д-р Дариткова.   Трайна парламентарна практика е, когато парламентарните групи предлагат депутат за зам.-председател на парламента, да се подкрепя това предложение, каза още председателят на ПГ на ГЕРБ.   \"Има вакантно място, което се полага на \"Обединени патриоти\" за заместник-председател на парламента. Ние го подкрепихме, защото такава е практиката в Народното събрание\", посочи д-р Дариткова.", "date": "2019.11.20", "title": "Дариткова: Кандидатурата на Сотир Цацаров е консенсусна"}
{"url": "http://epicenter.bg/article/SASht-pohvali-Balgariya--che-dava-prioritet-na-voennata-modernizatsiya/199293/2/0", "text": "Посолството на САЩ с удоволствие съобщава, че България получава признание от   - като съюзник, на когото Америка може да разчита.   , съобщиха от посолството на САЩ.   Помощта, която САЩ са предоставили на България в сферата на сигурността през последните 25 години, възлиза на над 340 милиона долара. Двете страни успешно работят заедно за подобряване на сигурността в Източна Европа.", "date": "2019.11.20", "title": "България с признание като надежден съюзник в НАТО от САЩ"}
{"url": "http://epicenter.bg/article/Anna-Slavova--BSP-nastoyava-za-bezplatni-lekarstva-na-detsata-do-14-g--i-po-nisak-DDS-za-lekarstvata/199294/2/0", "text": "\"Приоритетите на БСП в здравеопазването, както са записани във \"Визия за България\", и които разглеждаме в нашия бюджет за 2020 г. са в три основни аспекта. Най-важното е болниците да престанат да бъдат търговски дружества. Това е в основата на всички проблеми, които има сферата на здравеопазването. Оттук е проблемът и със заплатите на медицинските специалисти, и с остойностяването на клиничните пътеки. Лечебните заведения не могат да бъдат търговски дружества\".   Това заяви по БСТВ народният представител от \"БСП за България\" Анна Славова.  Тя разказа и за другите два основни приоритета на левицата в здравеопазването. \"От БСП настояваме за безплатни лекарства за всички деца до 14 годишна възраст. Ние сме в дълг към нашите деца\", обясни Славова. Тя изтъкна и другото искане на БСП за намаляване на ДДС върху лекарствата на 9%, като подчерта, че страната ни е на едно от първите места по доплащане на лечение в европейски мащаб. Анна Славова коментира и проблемите на сегашната детска болница , която е единствената в страната. \"Тази болница не разполага с отделение по образна диагностика.Там няма нито скенер, нито ядрено-магнитен резонанс. Това означава, че много деца биват пренасяни в студ и сняг по улиците в колички до съседната болница, за да им бъде направено определено изследване. Това е немислимо в 21-ви век\", каза народният представител. Относно изграждането на новата детска болница в стара сграда, Славова отбеляза, че са отпуснати 100 милиона за възстановяване на сградата, за да стане детска болница и отделно Здравното министерство кандидатства пред ЕС за още 100 млн. Тя обясни, че по разчети една нова детска болница може да излезе около 50 млн. лв. \" Отправих запитване към Министерство на здравеопазването да се предостави доклада за състоянието на тази сграда, тъй като имам информация, че има множество проблеми в конструкцията й, и е почти невъзможно дострояването й. Въпросът ми към здравния министър е- защо вместо да се изгради напълно нова болница за много по-малко средства, той продължава да настоява детската болница да бъде в стара сграда, на която първата й копка е направена през 1976 г.\", попита Анна Славова.  ", "date": "2019.11.20", "title": "Анна Славова: БСП настоява за безплатни лекарства на децата до 14 г. и по-нисък ДДС за лекарствата"}
{"url": "http://epicenter.bg/article/Stanislav-Vladimirov--Pernichani-sa-gnevni-i-ochakvat-da-ima-nakazan-za-nesvarshena-rabota-/199297/2/0", "text": "„Перник е на воден режим вече почти 48 часа, но за съжаление първите стъпки, които ВиК операторът трябваше да предприеме по въвеждането му не са добри, защото разходът на вода от язовир „Студена“ не е намален“.   Това заяви кметът на Перник Станислав Владимиров пред БТВ. Той добави, че намаляването на разхода на питейна вода е основното при въвеждане на такъв режим, защото с намаляването на оттока се цели в язовира да има вода, която да бъде осигурена на перничани до месец април. Той коментира, че ВиК дружеството не е направило така, че Перник да има вода във времето, което е зададено и да се ограничат разходите и потреблението на вода. „Ако продължаваме така, ще имаме вода още два месеца и това е поредната червена лампа, която светва за неправилни действия от страна на водното дружество“, категоричен бе Станислав Владимиров. Кметът на Перник добави, че днес е имало съвещание в община Перник за текущи проблеми и зимното почистване и единственият отсъстващ е бил управителят на ВиК, който дори не е изпратил свой представител, въпреки че това е тема не само за Перник. „Никой не дойде да обясни какви са първите стъпки по плана, който начертахме миналата сряда. Имаше желание в рамките на няколко дни да имаме информация, но след една седмица аз все още нямам такава нито за това дали водата в язовир „Долна Диканя“ е годна, нито по другите важни въпроси“, обясни Владимиров.    Станислав Владимиров коментира още, че първите червени лампи, че притокът на вода към язовира е далеч по-малък от разхода са още от началото на тази година. По думите му, вместо МОСВ да ограничи разхода на вода от язовир „Студена“, до миналият месец тай е бил константен. „Водата се е пилеела, въпреки че е имало индикации за бъдещ проблем. Защо въпреки недостатъчния приток толкова много време е разходвано еднакво количество вода? Преди повече от два месеца зададох въпрос на министър Петя Аврамова в тази посока. Тогава водата в язовир „Студена“ беше под 10 млн. кубика и обясних, че ако този период продължи, ще изпаднем в кризата, в която сме в момента. За съжаление мерки не бяха взети навреме“, добави кметът на община Перник. Той обясни, че има добра комуникация с премиера, но надолу по веригата има проблем. „Утре имам среща със зам.-министър Николай Нанков и се надявам да получа по-конкретна информация за всичко, което бяхме начертали като действия и за последващите стъпки, които трябва да предприемем“, обяви Владимиров. Той добави, че единственото, което община Перник трябва да направи в тази ситуация е да съгласува режима с ВиК оператора. „Ние обаче предприехме бързи стъпки, за да съгласуваме всичко с РЗИ, детските градини, училищата и перничани“, каза още кметът на община Перник. Той добави, че на областния управител, МОСВ и всички отговорни институции трябва да се зададе въпросът- защо толкова късно се започват действия, които е трябвало да бъдат направени много по-рано.    Във връзка с различни слухове за източването на язовир „Студена“ Станислав Владимиров обясни, че липсата на достатъчно информация от компетентните органи е довела до това в Перник да има различни слухове- защо МОСВ е разрешило такъв оток от язовира и какво е направило водното дружество в Перник, за да предотврати кризата. „Това е въпрос, на който няма логичен отговор. Затова в понеделник подадох сигнал до прокуратурата и искам да разбера защо с действията си ВиК операторът е довел Перник до тази криза. Надявам се прокуратурата да влезе във ВиК дружеството в спешен порядък и да направи преглед на всички действия. Разчитам да се направи и обстойна проверка от изпълнителната власт надолу по веригата, каквото е и желанието на премиера“, заяви Станислав Владимиров. Той бе категоричен, че очаква бързи и конкретни стъпки от изпълнителната власт и ВиК и най-вече бързо да се разбере кой е виновен, защото, категоричен е той, виновен има. „В Перник има огромен гняв, защото перничани не са виновни за това, че някой не си е свършил работата и съгражданите ми очакват най-накрая да има наказан за цялата ситуация“ заяви кметът на Перник.    Във връзка с проведеното в неделя заседание на НС на БСП Станислав Владимиров коментира, че често интерпретациите са много по-гръмки отколкото това, което се случва на заседанията. „Откакто съм член на НС на БСП не се случва нищо по-различно. Имаше дебат, който е съвсем нормален за демократична партия като БСП. Понякога тази демократичност в БСП оставя впечатление у хората, че в партията няма дисциплина, но това съвсем не е така, при нас е нормално да се чуват и критични мнения, и градивни мнения“, завърши Владимиров.   ", "date": "2019.11.20", "title": "Станислав Владимиров: Перничани са гневни и очакват да има наказан за несвършена работа!"}
{"url": "http://epicenter.bg/article/Borisov--1-2-miliona-pensioneri-shte-poluchat-dopalnitelno-po-40-lv--za-Koleda---VIDEO-/199301/2/0", "text": "\"1 276 200 пенсионери ще получат допълнително по 40 лева към пенсиите си за Коледа. За тази цел на днешното заседание на МС отпуснахме допълнително 51 048 700 лв.\", написа във Фейсбук премиерът Бойко Борисов. \"Това го правим за осми път, което означава, че близо половин милиард са дадени повече за пенсионерите по време на нашето управление. Догодина предстои и увеличение на пенсиите с 6,7 процента, а минималната пенсия ще стане 250 лв.\", добави той.  ", "date": "2019.11.20", "title": "Премиерът: 1,2 милиона пенсионери ще получат допълнително по 40 лв. за Коледа! (ВИДЕО)"}
{"url": "http://epicenter.bg/article/-quot-V-i-K-quot--Pernik--Vodata-na-yazovir--quot-Dolna-Dikanya-quot--e-zarazena-sas-salmonela--ne-mozhe-da-se-izpolzva/199304/2/0", "text": "Водата на язовир \"Долна Диканя\" е заразена със салмонела и е негодна за пиене, е показала първата проба. Това съобщи управителят на ВиК Перник Иван Витанов, предаде БТА.   Предстои да бъде направена втора проба в друга лаборатория.   Разконсервиран е водоизточник \"Дарак\", с който водното дружество възнамеряваше да захрани квартал \"Варош\". Неговият дебит е под 1л/сек., поясни Витанов. По думите му от Владайския канал могат да се използват 15 л/сек., ако бъде разрешено. Витошките водохващия също са с много нисък дебит и не може да се разчита на тях, поясниха от водното дружество. В момента водният обем на язовир \"Студена\" е 4 695 000 куб.м.", "date": "2019.11.20", "title": "Шефът на ВиК-Перник:Водата на язовир \"Долна Диканя\" е заразена със салмонела, не може да се използва"}
{"url": "http://epicenter.bg/article/Borisov-zaminava-na-rabotno-poseshtenie-v-Harvatiya-na-20-i-21-noemvri/199305/2/0", "text": "Министър-председателят Бойко Борисов ще е на работно посещение в Република Хърватия на 20 и 21 ноември, съобщи пресцентърът на Министерския съвет.   В рамките на визитата българският премиер ще проведе среща с министър-председателя на Хърватия Андрей Пленкович.   Борисов, като лидер на ГЕРБ, е и начело на българската делегация за конгреса на Европейската народна партия, провеждащ се в Загреб. Във фокуса на разговора с премиера на Хърватия ще бъдат консултациите по приоритетите на предстоящото Хърватско председателство на Съвета на ЕС през първата половина на 2020 г. Вече бе заявен ангажимент то да продължи темата за европейската интеграция на страните от Западните Балкани, поставена от България по време на първото й председателство на Съвета на ЕС, както и към приоритетите, записани в Софийската декларация, приета на Срещата на върха ЕС-Западни Балкани у нас през май 2018 г.  Хърватия също планира провеждането на Среща на върха ЕС-Западни Балкани, посветена на европейския път на шестте държави от региона, която ще се състои на 7 май 2020 г. Премиерите Бойко Борисов и Андрей Пленкович ще обсъдят в Загреб също актуални теми от регионалния и европейския дневен ред, важни и за двете страни като преговорите за новия бюджет на ЕС в периода 2021-2027 г., задълбочаването на Единния пазар и цифровизацията, инвестирането в образованието и иновациите, които са в основата на конкурентоспособността в глобализирания свят.   По време на конгреса на европейската десница ще бъдат избрани нови председател на ЕНП, заместник-председатели на партията и генерален секретар. Във фокуса на конгреса са теми като европейските инвестиции в регионите и градовете след 2020, предизвикателствата и споделените отговорности около Западните Балкани, поемане на лидерството от страна на ЕНП по отношение на действията за климата, както и гласуването на „Визия на ЕНП за устойчива планета“.    В състава на делегацията на ГЕРБ влизат още българският еврокомисар Мария Габриел, евродепутатите от ГЕРБ, двамата заместник- председатели на партията Йорданка Фандъкова и Димитър Николов, кметове и областни координатори на ГЕРБ.         ", "date": "2019.11.20", "title": "Борисов заминава на работно посещение в Хърватия на 20 и 21 ноември"}
{"url": "http://epicenter.bg/article/Balgariya-pomaga-s-71-166-lv--za-humanitarnata-kriza-v-Afganistan/199306/2/0", "text": "Министерският съвет одобри предоставянето на финансова помощ в размер на 71 166 лв. за справяне с хуманитарната криза в Афганистан като част от усилията на международната общност за възстановяване на региона и подобряване на условията на живот на гражданите.    Финансирането ще бъде насочено към дейността на Върховния комисар на ООН по бежанците и ще бъде осигурено от бюджета на Министерството на външните работи, предназначен за развитие и хуманитарна помощ.  ", "date": "2019.11.20", "title": "България помага със 71 166 лв. хуманитарната криза в Афганистан"}
{"url": "http://epicenter.bg/article/Simov--Dumite-na-Goranov-kam-Nora-Stoichkova-pokazvat-otnoshenieto-na-vlastta-kam-svobodnoto-slovo-/199307/2/0", "text": "БСП ще предложи в следващия бюджет субсидията за получен глас на избори да бъде 8 лева, заяви на брифинг на парламента депутатът от левицата Александър Симов.   „В петък финансовият министър Владислав Горанов си позволи отвратително поведение към колегата от БСТВ Нора Стоичкова. Клипчето с пряката заплаха към нея, че ще я остави без работа, защото той ще спре субсидиите на БСП, може да бъде видяно в YouTube, то вече има над половин милион гледания“. Това заяви в Народното събрание говорителят на ПГ на „БСП за България“ Александър Симов.   По думите му действието на министъра е ясен прозорец към това как се държи властта към свободното слово. „Това не е просто инцидент на изпуснати нерви, това не е просто някакъв случаен епизод от безобразното поведение на Горанов, това е целенасочено поведение на ГЕРБ към свободните журналисти“, допълни социалистът и припомни, че това не са единствените случаи на погазване свободата на словото.  „Отношението му беше като комендант на концлагер към хората в концлагера. Съжалявам за крайните думи, но те са необходими, защото тук виждаме ясна демонстрация на политическа арогантност, която не познава граници“, категоричен бе Симов. Той изрази мнение, че такива ситуации ясно показват, че онова 111-то място по свобода на словото, от което толкова много се срамуваме, всъщност вече не е заслужено и изглежда твърде високо за нас, когато има такова отношение към журналист.   „Това не може да бъде толерирано. За първи път Горанов призна защо управляващите намалиха партийните субсидии – цялата идея беше опозицията да бъде поставена на колене, свободното слово да бъде заглушено, а свободните журналисти – поставени в ъгъла. В тази връзка, ние ще предложим в следващия бюджет субсидията за получен глас на избори да бъде 8 лева“, заключи Александър Симов.  ", "date": "2019.11.20", "title": "Александър Симов: БСП ще предложи партийната субсидия да стане 8 лева"}
{"url": "http://epicenter.bg/article/Odobrena-e-balgarskata-pozitsiya-za-predstoyashti-zasedaniya-na-Saveta-na-ES/199308/2/0", "text": "Министерският съвет одобри позицията на България за участие в редовното заседание на Съвета на Европейския съюз по образование, младеж, култура и спорт, което ще се проведе на 21 - 22 ноември в гр. Брюксел, съобщиха от правителствената информационна служба.   Съветът във формат министри на спорта ще приеме Заключения относно борбата с корупцията в спорта и Заключения относно защитата на децата в спорта. По точката за дебат ще бъде обсъдена темата „Насърчаване на доброто управление в спорта“.   Съветът на министрите на младежта ще приеме Заключения относно цифровата младежка работа и Заключения относно образованието и обучението на младежките работници.   По точката за дебат ще бъде обсъдена темата „Визия за младежката работа в Европа - изменение на климата, млади хора и работа с младежта“.   Във формат „Култура“ е предвидено приемането на Проект на Резолюция на Съвета на ЕС и представителите на правителствата на държавите членки, заседаващи в рамките на Съвета относно културното измерение на устойчивото развитие.   Финландското председателство е включило в дневния ред на заседанието и дебат на тема: „Силни страни, иновационен потенциал и конкурентоспособност в световен мащаб на европейските културни, творчески и аудиовизуални индустрии“.    Съветът по образование, младеж, култура и спорт на ЕС проведе заседание в част „Образование“ на 8 ноември в Брюксел. Тогава бяха приети Заключения за ключовата роля на политиките за учене през целия живот за справяне с технологичния и екологичен преход в подкрепа в приобщаващия и устойчив растеж.   Беше приета и Резолюция за по-нататъшното развитие на европейското образователно пространство в подкрепа на ориентирани към бъдещето системи за образование и обучение. Проведен беше дебат на министрите на образованието и на финансите на тема „Солидна икономическа база за Европа: усилия за постигане на ефективност, ефикасност и качество на образованието и обучението“. Състоя се и дискусия на тема „Изкуственият интелект в образованието и обучението“.    Правителството одобри също резултатите от участието на българската делегация в заседанието на Съвета на Европейския съюз по заетост и социална политика, което се състоя на 24 октомври в Люксембург. Министрите дискутираха предизвикателствата, пред които са изправени европейските общества в борбата с дискриминацията, възможностите за отстраняване на пропуските в съществуващото законодателство в тази област, както и бъдещи мерки за по-ефективна борба с дискриминацията на национално и европейско равнище.   Постигането на съответствие между уменията и нуждите на пазара на труда в променящия се трудов свят и необходимостта от стратегически подход за непрекъснато учене през целия живот бяха тема на Втория ориентационен дебат в рамките на заседанието на Съвета. Приети бяха два проекта за заключения на Съвета - относно икономиката на благосъстоянието и относно „Бъдещето на труда: Европейският съюз насърчава Декларацията по случай стогодишнината на МОТ“. Съветът одобри и основните послания на Комитета по заетостта и на Комитета за социална закрила.    На 21 ноември ще се проведе за заседание на Съвет Външни работи/Търговия на ЕС в гр. Брюксел. Ще бъдат обсъдени въпроси свързани с реформата на Световната търговска организация (СТО), подготовката на 12-та Министерска конференция на СТО, търговските отношения със САЩ, прилагане на търговските споразумения, резултати от изследването на Евробарометър за международната търговия през 2019 г. и др.", "date": "2019.11.20", "title": "Одобрена е българската позиция за предстоящи заседания на Съвета на ЕС"}
{"url": "http://epicenter.bg/article/NS-othvarli-predlozhenieto-na-BSP-za-osvobozhdavane-ot-danak-varhu-dohodite-na-mladezhite/199310/2/0", "text": "Парламентът отхвърли предложението на БСП за освобождаване от данък върху доходите на всички млади хора до навършване на 26 години, предаде репортер на Агенция „Фокус“.   Мерките са заложени в алтернативния бюджет на БСП.    Депутатите отхвърлиха предложението на опозицията за необлагаем минимум от 500лв за всяко дете ненавършило 18 години.", "date": "2019.11.20", "title": "НС отхвърли предложението на БСП за освобождаване от данък върху доходите на младежите"}
{"url": "http://epicenter.bg/article/Hamid-Hamid--Sled-kato-kandidatite-za-predsedatel-na-KPKONPI-vnesat-kontseptsiite-si-shte-gi-diskutirame/199311/2/0", "text": "След като кандидатите за председател на КПКОНПИ внесат концепциите си, ще се съберем и ще ги дискутираме. Това каза народният представител от ПГ на ДПС Хамид Хамид във връзка с предложението Сотир Цацаров да оглави КПКОНПИ, предаде \"Фокус\".   \"ПГ на ДПС не е обсъждала постъпилите вчера две кандидатури за заемане на поста председател на КПКОНПИ. След като те внесат своите концепции, ние ще се съберем и ще дискутираме концепциите на двамата кандидати. Няма как да не отбележа и моето мнение и на моите колеги за безспорната личност на главния прокурор, за безспорния професионализъм и качествата, които той притежава. Богатство за всяка държава е да използва този потенциал пълноценно и мисля, че КПКОНПИ е мястото, където този потенциал може да се развие\", заяви Хамид.", "date": "2019.11.20", "title": "ДПС за номинацията на Цацаров за КПКОНПИ: Богатство за всяка държава е да използва този потенциал"}
{"url": "http://epicenter.bg/article/Ananiev-izvika-v-ministerstvoto-direktorite-na-bolnitsite--svarzani-s-pochinaloto-dete/199315/2/0", "text": "Министърът на здравеопазването Кирил Ананиев извика в Министерството на здравеопазването директорите на трите болници, за които премиерът обяви, че трябва да бъдат временно отстранени до приключване на проверката за смъртта на 3-годишния Александър.    Директорът на Педиатрията д-р Димитър Русинов, както и шефът на \"Пирогов\" - проф. Асен Балтов влязоха в сградата на ведомството преди около 30 минути, съобщава Новини.бг.    На срещата трябва да присъства и директорът на \"Лозенец\" проф. Любомир Спасов. ", "date": "2019.11.20", "title": "Ананиев извика в министерството директорите на болниците, свързани с починалото дете"}
{"url": "http://epicenter.bg/article/Parlamentat-gleda-danachnite-zakoni-na-vtoro-chetene/199257/2/0", "text": "Парламентът ще разгледа промени в Закона за корпоративното подоходно облагане на второ четене. Това предвижда седмичната проектопрограма за работа на Народното събрание.   С проекта се предлагат изменения и в много данъчни закони, сред които Законът за местни данъци и такси, Законът за ДДС, Данъчно-осигурителния процесуален кодекс, Законът за публичните финанси, Законът за счетоводството и други.    Законът за корпоративното подоходно облагане е изготвен във връзка с необходимостта от пълно въвеждане в националното данъчно законодателство на европейски директиви. С текстовете се въвежда специфична данъчна регулация за неутрализиране на случаите на хибридни несъответствия и на несъответствия с данъчно задължено лице, което е местно лице за данъчни цели на повече от една юрисдикция.  Между двете четения е постъпило предложение на народния представител от ГЕРБ Менда Стоянова, съгласно което не се признават за данъчни цели счетоводните разходи. Между първо и второ четене на законопроекта от ГЕРБ са предложили още софтуер, наречен „Електронен магазин“. Съгласно текстовете достъпът до него ще се осъществява през интернет при използване на уеб-браузър или мобилно приложение. Чрез него ще се извършва продажба на стоки или услуги посредством сключване на договор от разстояние като се предоставя възможност за избор от клиента чрез потребителска кошница или по друг начин, както и за предоставяне на информация за контакт с купувача, адреса на доставка и метода за плащане.    От БСП предлагат данъчната ставка за месо, мляко, яйца, брашно и хранителни продукти от брашно е в размер на 5%. От опозицията са предложили в преходни и заключителни разпоредби изменения в Закона за публичните финанси. Текстовете, за които опозицията настоява касаят бюджетните взаимоотношения на общинския бюджет с централния бюджет.    От ДПС са предложили между двете четения в преходни и заключителни разпоредби на законопроекта промени в Закона за предучилищното и училищното образование. От Движението настояват родителите на децата да не заплащат такси за издръжка на дейности, които не се финансират от държавния бюджет, а на децата, в задължително предучилищно образование – само такси за дейностите по хранене, извън финансирането от държавата.    Народното събрание ще разгледа и проект на решение за освобождаване на Цветелин Софрониев като член на Комисията за защита на личните данни. Това се налага, тъй като той е подал заявление за освобождаване на 13 ноември 2019 г. На вниманието на депутатите се поставят проекти на решения за промени в постоянни комисии.  ", "date": "2019.11.20", "title": "Парламентът гледа данъчните закони на второ четене"}
{"url": "http://epicenter.bg/article/Magli--dazhd-i-studen-vazduh-nahluvat-v-stranata/199259/2/0", "text": "Максималните температури ще са между 13 и 18 градуса, според прогнозата на НИМХ.    Над планините ще преобладава облачно и мъгливо време.   След обяд в масивите от Западна и Южна България ще започнат превалявания от дъжд, по най-високите върхове на Рила и Пирин от сняг. През нощта срещу четвъртък валежите ще обхванат и масивите от Централна България. Ще духа силен и временно бурен вятър от южната четвърт. Максималната температура на 1200 метра ще е около 10, а на 2000 метра – около 4 градуса.   Над Черноморието облачността ще е значителна, но без валежи. Ще духа предимно умерен вятър от изток-югоизток. На брега и сред вълните от 2 бала термометрите ще се качат до 18 градуса.    В четвъртък сутрин дъждът ще спре за кратко. В последния работен ден на седмицата, петък,  ще вали на много места в страната. Идва по-хладен въздух от изток. ", "date": "2019.11.20", "title": "Мъгли, дъжд и студен въздух нахлуват в страната"}
{"url": "http://epicenter.bg/article/Pravitelstvoto-obsazhda-problemite-pred-investitsiite/199261/2/0", "text": "Правителството се очаква днес да разгледа отчета за напредъка по плана за преодоляване на проблемите, които възпрепятстват нарастването на инвестициите.    Министрите ще одобрят и промени във Валутния закон и в Закона за административното регулиране на икономическите дейности, свързани с нефт и продукти от нефтен произход.", "date": "2019.11.20", "title": "Правителството обсъжда проблемите пред инвестициите"}
{"url": "http://epicenter.bg/article/Pernik-na-protest-zaradi-vodniya-rezhim/199264/2/0", "text": "Перничани излизат на протест заради кризата с водата и драстичния спад на язовир \"Студена\", съобщава БНР. От началото на седмица в Перник и още 10 населени места беше въведен воден режим.    Протестът ще започне в 9 часа пред сградата на ВиК- Перник. Организаторите са подготвили писмо, което ще връчат на кмета Станислав Владимиров. Те настояват за оставка на ръководството на ВиК- дружеството и търсене на отговорност заради водната криза на бившия кмет Вяра Церовска и областния управител Ирена Соколова. По време на протеста ще започне и събирането на подписка.   Режимът не се спазва, пълна безотговорност и безхаберие, казват гражданите. Според тях водата ще стигне най-много до два месеца.   Кметът Станислав Владимиров сезира държавното обвинение още в понеделник. \"Надявам се Прокуратурата да влезе във ВиК в спешен порядък и да направи преглед на всички действия\", коментира Владимиров. По думите му, първите стъпки, които ВиК операторът трябваше да предприеме по въвеждането на режима, не са добри, защото разходът на вода от язовир „Студена“ не е намален.„Ако продължаваме така, ще имаме вода още два месеца\", каза кметът.    \"Топлофикация Перник\" е готова за зимния сезон, съобщи директорът на дружеството Любомир Спасов. На склад в предприятието има над 100 000 тона въглища. Количеството ще стигне за около 40 дни, дори през това време да не се правят нови доставки.    Директорът на Топлофикация Любомир Спасов съобщи, че заради водния режим има проблеми с качеството на топлата вода:    “Получава се непрекъснато изпразване на системата и пълнене, въздушни възглавници, горене на помпи за битова гореща вода, но малко по- малко ще се справим с този проблем. Да се надяваме, че режимът ще бъде по- кратък“, каза Спасов.    Той не очаква водният режим да се отрази на отоплението. П думите му дружеството разполага с достатъчно екипи, които в случаи на авария да реагират своевременно:    “Авариите се работят до отстраняване, т.е. когато някъде има теч, почва се аварията и се работи до отстраняване. Всичко ще се случва в рамките на часове до максимум денонощие“, заяви Спасов.", "date": "2019.11.20", "title": "Перник гневен! Хората на протест заради водния режим"}
{"url": "http://epicenter.bg/article/Sofiyskiyat-universitet-izbira-rektor/199266/2/0", "text": "Софийският университет \"Свети Климент Охридски\" избира ректор за следващите четири години, съобщава БНР.    Настоящият ръководител на най-старото висше училище у нас професор Анастас Герджиков е единственият кандидат за поста.    На заседанието на Общото събрание на университета ще бъдат избрани и колективните органи за управление на висшето учебно заведение.    Кандидатурата на проф. Анастас Герджиков е издигната от Общото събрание на Факултета по класически и нови филологии. Сред приоритетите, заложени в мандатната програма на професор Герджиков, са повишаване на качеството и много по-голяма интернационализация на образованието и на научните изследвания, а оттам и заемане на по-достойно място в международните класации. Акцент е поставен и върху увеличението на основните заплати на академичния състав.    Досегашният ректор откроява и новите предизвикателства, пред които ще е изправен университетът в следващите 4 години, а именно продължаващото намаляване на завършващите средно образование, оттам и по-голяма нужда от привличане на чуждестранни студенти, както и навлизането на новите технологии в образователния процес.    На днешното заседание професор Герджиков ще направи отчет на 4-годишното си управление.", "date": "2019.11.20", "title": "Софийският университет избира ректор"}
{"url": "http://epicenter.bg/article/Yasen-Todorov--Ako-bade-izbran-za-predsedatel-na-KPKONPI--Tsatsarov-shte-vleze-s-letyasht-star-/199267/2/0", "text": "Номинацията на Сотир Цацаров е оценка за работата на прокуратурата и главния прокурор през последните 7 години. Радвам се, че българският парламент е оценил работата ни, заяви в ефира на бТВ бившият член на Висшия съдебен съвет Ясен Тодоров.    „В крайна сметка работата на тази комисия е превенция и пресичане на корупцията. Г-н Цацаров има голям опит. Освен това той е наясно с работата на КПКОНПИ. Ако бъде избран на този пост, г-н Цацаров ще влезе с летящ старт. Аз лично бях от хората, които преди години го предложиха за главен прокурор“, разкри той.    На въпрос ще има ли този път процедурата състезателен характер, Тодоров отговори: „Състезание ще има при всички случаи. За момента има двама кандидати. Има още една кандидатура на партия \"Воля\" на действащ депутат, който аз лично не познавам, каза Тодоров. \"Така че ще има сблъсък на идеи“, добави той.    \"Това е назначение от парламента. Законът предвижда то да се прави от народните представители. Досега никога правосъдният министър не е предлагал кандидатура, макар че законът го предвижда. Това е, за да няма спекулации, че това е политическо назначение\", продължи той.    \"В никакъв случай не бе предизвестен изборът на г-н Гешев за главен прокурор. Той трябваше да се докаже пред съдийската колегия\", категоричен бе той. Определи като \"смешно\" твърдението, че е имало заплаха от страна на Иван Гешев към съдия Дишева. И подчерта, че не вижда причина президентът Румен Радев да даде решението на Конституционния съд.   Цацаров беше забравил да си подаде в срок документите в Сметната палата, наложиха му глоба и той си я плати чинно. Лозан Панов също получи глоба за такова нещо, но той започна да обжалва на първа, на втора, на трета инстанция. После пък каза, че ще съди България в Страсбург. Това е пълен no sense. Та той е председател на ВКС\", възмути се Тодоров. ", "date": "2019.11.20", "title": "Ясен Тодоров: Ако бъде избран за председател на КПКОНПИ, Цацаров ще влезе с летящ старт "}
{"url": "http://epicenter.bg/article/Yavor-Notev--Umeniyata-i-profesionalnata-podgotovka-na-Tsatsarov-sa-bez-vsyakakvi-samneniya/199268/2/0", "text": "Не бих си позволил да коментирам решенията на президента. Той ще трябва да подпише указа за назначаването на Иван Гешев за главен прокурор, това е по конституция. Това заяви в ефира на Нова телевизия Явор Нотев от ПП \"Атака\".    \"Що се отнася до това дали Сотир Цацаров е водил само разговор с Ревизоро - не знам. Аз разбрах за номинацията му от парламентарната група на ГЕРБ и по-конкретно от Дариткова и аз изявих желанието си да се включа. Сотир Цацаров завършва един успешен мандат като главен прокурор\", каза още той.  Запитан дали не се концентрира много власт в двойката Гешев и Цацаров, той заяви, че не. \"Цацаров е доказал, че не е податлив на внушения. Стои си стабилно и е доказал, че не е подвластен на изкушенията, които предлага властта. Професионалната подготовка и уменията на г-н Цацаров са без всякакви съмнения\", каза още той по повод това дали ще има и друга кандидатура за председател на КПКОНПИ.", "date": "2019.11.20", "title": "Явор Нотев: Уменията и професионалната подготовка на Цацаров са без всякакви съмнения"}
{"url": "http://epicenter.bg/article/Stoycho-Katsarov--/199269/2/0", "text": "Стойчо Кацаров, председател на Център за защита правата в здравеопазването, коментира в сутрешния блок на БНТ къде трябва да се търси причината за смъртта на 3-годишното починало дете.    „Би трябвало здравната система да реагира на такива случаи като започне да лекува пациентите. Ако детето беше своевременно хоспитализирано и бяха положени всички възможни методи на лечение, дори и да беше починало, никой нямаше да има претенции вероятно към здравната система, защото тя е свършила това, което може да свърши“, каза той.  По думите му причина са и нормативните актове, които пречат на лекарите да работят и които правят приема на един пациент неблагоприятен за лечебното заведение.", "date": "2019.11.20", "title": "Стойчо Кацаров: Здравната система не проработи при случая със смъртта на 3-годишното дете"}
{"url": "http://epicenter.bg/article/Hasan-Ademov-za-bolnichnite--/199270/2/0", "text": "\"Решението да не се плаща първият ден от болничните е взето в следствие на липсата на контрол\", коментира в сутрешния блок на БНТ д-р Хасан Адемов, депутат от ДПС.    Нарушаването на правата ядосаха хората, според него и поясни, че всеки един, който се осигурява според законите.    „Лекарите са заинтересовани от това да бъдат близко до своите пациенти и да не издават фалшиви болнични листи, но ако те откажат, след шест месеца могат да бъдат сменени. Най-често фалшиви болнични се издават от лечебните заведения, защото те печелят, ако имат повече хоспитализирани пациенти“, заяви Адемов.    Проблемът може да бъде решен при задълбочен анализ в НСТС, смята той.    Няколко са възможностите според него. Една от тях е НОИ да плаща от първия ден болничните. Другият начин, който е достатъчно спорен - в контролната функция да се включат експерти от НОИ, НЗОК, РЗОК.    „Докато не се промени съзнанието на всеки един и той да разбере, че не може да се наказват наистина болните, проблемът няма да бъде решен“, заяви още д-р Адемов и напомни, че лошото при политиците е, че мислят мандатно.    Във връзка с размера на пенсиите, депутатът от ДПС заяви, че не може да скочи минималната пенсия на 250 лв. от 1 юли. Според него това трябва да стане от 1 януари. „Ясно е, че около 800 000 българи не могат да живеят с тези пари, но пенсионната система е такава, че работи на база на това, което си дал на държавата през трудоспособната си възраст“, заяви Хасан Адемов.  ", "date": "2019.11.20", "title": "Д-р Хасан Адемов: Липсата на контрол роди решението за болничните"}
{"url": "http://epicenter.bg/article/Stafilokokovo-hranitelno-otravyane-e-prichina-za-sastoyanieto-na-detsata-v-Yambolsko-/199273/2/0", "text": "При всички деца от Хаджидимитрово, които са настанени в инфекциозната болница в Ямбол е изолиран стафилококус ауреус.    Причината за състоянието им е стафилококово хранително отравяне. Това заяви за БНТ д-р Стефка Желязкова, началник на отделението в болницата. Д-р Желязкова заяви, че резултатите от изследванията са станали ясни днес сутринта.    Състоянието на децата е много добро и позволява да бъдат изписани днес.   22 деца бяха приети в Инфекциозното отделение на Ямболската болница  във вторник вечерта със симптоми на хранително отравяне. Учениците са на възраст между 7 и 12 години.    Всички те посещават училището в село Дражево, но живеят в ямболското село Хаджидимитрово. Институциите проверяват училищния стол, служителите в него и близко заведение за хранене, откъдето децата си купували закуски.   По случая се самосезира и Районната прокуратура в Ямбол. Тя ще търси дали има умисъл в това отравяне на децата и дали има престъпление.    Три институции ще правят проверката - полицията, Агенцията по храните и РЗИ-Ямбол.", "date": "2019.11.20", "title": "Стафилококово хранително отравяне е причина за състоянието на децата в Ямболско "}
{"url": "http://epicenter.bg/article/Pernik-kreshti--Zatvor-za-Vyara-Tserovska-i-Irena-Sokolova-/199276/2/0", "text": "Полиция спря протестиращи да линчуват директора на дружеството „ВиК“ Иван Витанов. Това стана по време на протеста в Перник, който се провежда пред сградата на водната компания, предава  .   В същото време кметът на града Станислав Владимиров  в момента е на среща в София с министъра на регионалното развитие и благоустройство Николай Нанков, който е зам.министър, но в момента изпълнява функциите на министър. Кметът  е с конкретни искания към министъра.   „Много ми е интересно, защо „ВиК“ дружеството не казва къде са парите от ремонта, който е трябвало да се извърши на стената. Това отношение е престъпно към нас и децата ни. Ние искаме отговори“, каза протестиращата Вера.    „Не вкарат ли някой в затвора и не се ли реши откъде вода да се вкара, тук ще стане хуманитарна криза. Положението е страшно“, каза Георги Лазаров – протестиращ.    Представител на „ВиК“ слезе пред тълпата и се опита да говори, но пълпата го освирка и каза, че иска да следе директора. Медиите наобиколиха човека, който каза, че директорът казал да се излъчат представители, които да се качат при него, но хората поискаха той да сзлезе при тях.    След минута стана страшно. Хората започнаха да се бунтуват и да влизат в сградата на „ВиК“. Мъже започнаха да крещят, да се нахлуе в сградата и да се отиде при Иван Витанов, който не пожела да слезе при тълпата.  „Айде вътре . ууууууууууууууууууууууу“, започнаха мъже да крещят.    „Като не иска да излезе, да влезе вътре. Дай да го линчуваме беееееееееее, влизаме бееееееееееееее, хайде беееееееее“, казаха хората.    На стълбите полицаи излязоха и с телата си запушиха входа. Протестиращите се възмутиха. Питаха полицаите дали и те имат вода.    В крайна сметка трима представители се качиха при директора Иван Витанов, въпреки, че част от протестиращите не бяха съгласни.    Медии не бяха допуснати до срещата.  Певицата София Георгиева крещи от тълпата: „Затвор за Вяра Церовска и Ирена Соколова. Защо се даваше вода на „Стомана“, всички знаем на кой е собственост“.  ", "date": "2019.11.20", "title": "Перник крещи: Затвор за Вяра Церовска и Ирена Соколова! Искат линч за шефа на ВиК"}
{"url": "http://epicenter.bg/article/Simeonov--Ochakvayte-interesen-tekst--svarzan-s-kontrola-na-falshivite-bolnichnite/199277/2/0", "text": "Очаквайте интересен текст, свързан с контрола на фалшивите болничните. Това каза лидерът на НФСБ Валери Симеонов пред журналисти, предаде Агенция \"Фокус\".   Валери Симеонов посочи, че след като министър-председателят заявява, че няма да има предложение за болничните, значи няма да има.   \"Ние сме коалиция от две политически сили. Така че по-скоро няма да има. Няма да се откажем толкова лесно. Ще има интересен текст, очаквайте в тази посока\", каза Симеонов и посочи, че текстът отново ще е общ.   Според него не е редно политиците да се правят, че не виждат негативния процес на злоупотреби с медицински удостоверения, с болнични. На въпрос дали е било грешка първоначалната идея да не се заплаща първия ден от болничните, Симеонов заяви, че това е било решение на политическия съвет на коалицията.   Кандидатурата на Сотир Цацаров за председател на КПКОНПИ не е обсъждана с НФСБ, каза още  лидерът на НФСБ.   \"Вчера не беше правилно представена новината, свързана с брифинга за издигането на неговата кандидатура. Въпросът за избирането на г-н Цацаров не е обсъждан в НФСБ, нито в групата. Повечето медии го бяха представили като съвместна обща кандидатура на ГЕРБ и \"Обединени патриоти\". Отделни хора има от \"Обединени патриоти\", вие ги видяхте\", заяви още Симеонов.   Той отбеляза, че \"Обединени патриоти\" нямат общо решение като група. \"Трябва групата да обсъди и да вземе решение. Ние сме поканили г-н Цацаров утре, след това ще може да вземем решение. Мисля, че така е редно\", уточни още Симеонов.", "date": "2019.11.20", "title": "Симеонов: Очаквайте интересен текст, свързан с контрола на фалшивите болничните"}
{"url": "http://epicenter.bg/article/Ninova--Nastoyavame-za-islushvane-na-ministar-Dimov-i-ministar-Avramova-za-problema-s-vodata/199282/2/0", "text": "Настояваме за изслушване на министър Нено Димов и министър Петя Аврамова за проблема с водата, заяви лидерът на БСП Корнелия Нинова от парламентарната трибуна, цитирана от \"Фокус\", в декларация от името на червената парламентарна група.    \"Три области в страната са в режим на вода и пред водна криза: Перник, Ловеч и Плевен\", посочи Нинова и попита докога хората ще плащат повече.   \"Настояваме днес тук да дойдат на изслушване министрите на регионалното развитие и на околната среда и да кажат какво правим. Три области са в криза, застрашени са още няколко. Ние имаме своите предложения. Ще внесем питане с подписи за дебат\", каза още Нинова.   \"Уважаеми управляващи депутати от ГЕРБ, знаете ли кой отговаря за водната реформа? Май не. Беше Нанков, после беше Малина Крумова, после като върнахте Нанков, пак Нанков. Сега кой е? Не само, че не знаете кой управлява тази реформа, просто реформа няма.   Постоянно събирате от хората все повече и повече пари, никакви инвестиции, влошено качество на доставката, влошено качество на вода\", посочи още лидерът на БСП.   Управляващите да не си помислят за ново увеличение на цената на водата на фона на безсилието, което демонстрират, заяви тя.   \"През 2016 г. загубата на вода е 60 %. През 2017 г. за съжаление расте и стига до 61.24 %. В същото време ремонтите по водопреносната мрежа според тези официални данни са 0.5 %. В последните години постоянно увеличавате цената на водата за хората, от 1 януари тази година в Шумен тя стигна до 3. 4 лв., във Варна 3 лв., в Добрич - 3.35 лв\", обясни Нинова.   Според нея хората вместо инвестиции получават легени. \"Как ви звучи това в 21 век? Защо се случва това, защото 10 години управленията на правителствата на Борисов се отнасяха абсолютно безхаберно към този проблем\", подчерта Нинова.   Тя призова управляващите да не си помислят за ново увеличение на цената на водата на фона на безсилието, което демонстрират да се справят с този проблем.        ", "date": "2019.11.20", "title": "Нинова: Искаме изслушване на министър Димов и министър Аврамова за проблема с водата!"}
{"url": "http://epicenter.bg/article/S-donorska-karta-mozhem-da-se-sdobiem-dnes-ili-sledvashtata-sryada/199283/2/0", "text": "Всеки желаещ, който иска да се сдобие с донорска карта, може да я получи днес или следващата сряда - 27 ноември, от 14 до 18 часа от обособени пунктове пред Народния театър \"Иван Вазов\" и пред НДК, съобщава БНР.    Акцията е част от Националната кампания в подкрепа на донорството и трансплантацията \"Да! За живот!\". Утре - в Деня на християнското семейство, млади доброволци от БЧК ще раздават донорски карти пред храмовете \"Св. Александър Невски\", \"Света София\" и \"Света Неделя“.    На 28-и ноември преди обяд можете да вземете вашата карта и в медицинския колеж \"Йорданка Филаретова\".    Доброволци на Българския младежки червен кръст ще раздават донорски карти и по време на традиционната студентска кръводарителска кампания на следните дати - 19-и ноември в Националната спортна академия и 26-и ноември в Нов български университет, 28-и ноември в Биологическия факултет и 3-и декември във Факултета по математика на Софийския университет.    В София донорски карти ежедневно всеки може да получи в централата на БЧК, а също и в Центъра за обучение по първа долекарска помощ на кандидат-шофьори на бул. Дондуков.", "date": "2019.11.20", "title": "С донорска карта можем да се сдобием днес или следващата сряда"}
{"url": "http://epicenter.bg/article/Todor-Kapitanov--KNSB--Uvedomihme-obshtinata-za-natsionalen-protest/199285/2/0", "text": "„Структурите на КНСБ и КТ „Подкрепа“ са в готовност и организацията кипи, за да реализираме протест в края на ноември“, заяви пред БНР председателят на Стачния комитет на КНСБ Тодор Капитанов. Той подчерта, че вчера са уведомили общината, че в края на месеца ще бъде проведен национален протест. Синдикатите настояват за писмени гаранции от институциите и премиера по темата за болничните.    „Ако се повдига въобще темата, следва да бъде направено по законов начин в Националния съвет за тристранно сътрудничество. Как да не искаме гаранции, когато коалиционните партньори говорят едно, премиерът започна да говори друго, паралелно работодателски организации, някои представители, казват, че няма да се откажат от темата. На всичкото отгоре се хвърля в публичното пространство, че българските работници, които взимат болнични, са не само здрави, но те са и лъжци и измамници. Това преминава не само морални и етични, но и законови граници, които ние не можем да подминем“, обясни Капитанов в интервю за предаването „Преди всички“.    Той е категоричен, че такива теми трябва да се обсъждат в Тристранния съвет, а не през медиите.    „Ако някой има съмнение за даден болничен лист, то има процедура, по която да се уточни. Зависи от работодателите дали ще вложат енергия да проверяват болничните листове по установения съдебен ред. Ако се окаже, че някой болничен е неистински, тогава нека работещият да си понесе своето наказание“, коментира още синдикалистът.    По думите му, болничните с продължителност до 3 дни са 0,31% от общия брой.", "date": "2019.11.20", "title": "Тодор Капитанов, КНСБ: Уведомихме общината за национален протест"}
{"url": "http://epicenter.bg/article/Biser-Petkov--1-276-200-pensioneri-shte-poluchat-po-40-leva-za-Koleda/199286/2/0", "text": "Ще се осигури допълнителна сума в размер на 40 лева, която се изплаща на пенсионерите, на които пенсията или сборът на пенсията, заедно с добавките и компенсациите към тях за месец декември, е в размер до 363 лева, до размера на линията за бедност за 2020 година.   По този начин ще бъдат подпомогнати около 1 276 200 пенсионери. Така се продължава установената практика да се подпомагат пенсионерите с пенсия под линията на бедност в навечерието на коледните празници.   Това каза министърът на труда и социалната политика Бисер Петков по време на редовното правителствено заседание, предаде репортер на Агенция „Фокус“.   Това ще се случи след разглеждането от МС на Проект на постановление за одобряване на допълнителен трансфер по бюджета на ДОО за 2019 г. в размер на 51,048 700 млн. лева за еднократно изплащане на допълнителни суми към пенсиите за месец декември, като тези средства ще бъдат за сметка на преструктурирането на разходите и трансферите по централния бюджет за 2019 г.", "date": "2019.11.20", "title": "Бисер Петков: 1 276 200 пенсионери ще получат по 40 лева за Коледа"}
{"url": "http://epicenter.bg/article/-MZHG-startira-protsedura-za-vazstanovyavane-na-nadvzeti-sumi-za--quot-gorskite-zamenki-quot-/199316/2/0", "text": "Днес МЗХГ ще изпрати уведомителни писма и стартира процедура за възстановяване на надвзетите суми от бенефециерите, получили държавна помощ за горски заменки.   Това каза министърът на земеделието Десислава Танева време на брифинг в Народното събрание, предаде  \"Фокус\". От думите на министър Танева в края на изявлението й пред медиите се разбра, че конкретен повод за брифинга е фактът, че днес МЗХГ е изпратило уведомителни писма до бенефециерите и е стартирало процедурата за възстановяване на надвзетите суми.   \"Настоящата трибунка я даваме за да ви информираме за края на една сага, която започна с първия мандат на ГЕРБ. Това са горските заменки, извършени в периода от 1 януари 2007 до края на януари 2009 г.\", започна министър Танева. И продължи с хронология на събитията: \"С влизането на първия мандат на ГЕРБ тогавашният министър на земеделието   информира прокуратурата за извършените заменки. НПО бяха информирали и ЕК и започна проучване, представлява ли това неправомерна държавна помощ. В същото време с влизането на ГЕРБ в първи мандат тук с решение на Народното събрание бе наложен мораториум върху изключването на заменените горски територия от горския фонд.\"   „Този мораториум впоследствие бе имплементиран в горското законодателство, което е в сила и до днес. ЕК се произнася, че извършените заменки в периода 1 януари 2007 г. до 28 януари 2009 г. представлява държавна помощ, която е неправомерна“, каза още на брифинга земеделският министър. Тя посочи, че това е причината за оценяване и остойностяване на неправомерно получената държавна помощ.    Десислава Танева заяви, че обект на оценителна експертиза са били поземлени имоти с обща площ над 110 хил. дка, които са включени в 132 сделки или договори за извършване на замяната.   „Оценителната комисия приключи своята работа, като от 132 договора в 103 установи неправомерно получена държавна помощ от страна на бенефициенти. Тези 103 сделки засягат 478 имота на обща площ малко над 22 хил. дка. Получената в повече стойност от бенефициенти се равнява малко над 80 млн. лв.“, допълни още министър Танева. Тя уточни, че днес Министерството е изпратило уведомителни писма до тях. \"Днес МЗХГ изпрати уведомителни писма до тези бенефециери и стартира процедурата за възстановяване на надвзетите суми от бенефециерите. Докрая на деня на страницата на МЗХГ ще бъде качен списъкът на тези 103 бенефециери\", заяви още Танева.   Темата за заменките бе едно от най-мощните \"оръжия\", с които нововъзникналата партия ГЕРБ атакуваше правителството на тройната коалиция БСП - НДСВ - ДПС в предизборната кампания през 2009 г.   Първият кабинет на Бойко Борисов инициира изцяло нов закон за горите, който на практика забрани заменките, те бяха оставени като възможност единствено, ако става дума за изграждане на инфраструктурни проекти. Бе правен и опит да се напише специален закон, с който да се развалят вече направени заменки.   Отговорът на Брюксел за извършените след влизането на България в ЕС заменки идва на 7 септември 2014 г.  Той гласи, че част от заменките на терени от горския фонд със земи на частници са нерегламентирана държавна помощ и България ще трябва да възстанови сумите по тях в бюджета. Разследването на Европейската комисия продължи над 3 години. Обект на проверката бяха сделките по замяна на гори, извършени от 1 януари 2007 г. - датата на присъединяването ни към ЕС, до началото на 2009 г., когато схемата беше забранена след натиск от Брюксел. В този период са извършени 132 заменки за 24 577 дка терени от горския фонд - същите, за които говори на брифинга министър Танева.   През есента на 2014 г. Борисов подава оставка и е сформиран служебен кабинет, начело с проф. Георги Близнашки. Именно той се произнася по позицията на Брюксел, като отказва да обжалва решението за заменките.   От изявления пред медиите тогава на Десислава Танева, служебен министър на земеделието, става ясно, че земеделското министерство не може да напише закон за разваляне на горските заменки, извършени при Тройната коалиция.    ", "date": "2019.11.20", "title": "Земеделското министерство започва да събира надвзети 80 милиона от горски замени (ВИДЕО)"}
{"url": "http://epicenter.bg/article/Deputati-i-evrodeputati-ot-GERB-debatiraha-badeshteto-na-Evropa-s-premiera-na-Harvatska/199318/2/0", "text": "Ева Майдел и премиерът на Хърватия Андрей Пленкович откриха срещата на Мрежата на младите депутати и евродепутати от Европейската народна партия (ЕНП) по време на Конгреса на партията в Загреб. В нея участие взеха депутатите от ГЕРБ Христо Гаджев и Александър Ненков, бъдещите зам.-председатели на Европейската комисия Маргаритис Схинас и Дубравка Шуица, и еврокомисарят по разширяването и политиката за съседство Йоханес Хан, както и депутати и евродепутати от всички страни членки. “През последните 10 години Европейският съюз се изправяше пред много кризи – финансово-икономическа, мигрантска, Брекзит. Всички те бяха насочени към вътрешни за ЕС проблеми. На европейските избори през май европейците дадоха ясна индикация, че искат от нас политиците да погледнем към бъдещето и да направим ЕС по-силен в икономически и международен план. Затова трябва да имаме ясна идея  къде искаме да сме след 10 или 20 години, за да започнем да работим за постигането им още днес. Мрежата на младите депутати от ЕНП е място, в което новото поколение политици обсъждаме и изработваме нови, различни подходи за развитието на европейските държави и по-добрия живот на гражданите.“ Това заяви Ева Майдел, която е координатор на Мрежата, състояща се от над 30 евродепутати и 350 национални депутати от ЕНП.", "date": "2019.11.20", "title": "Депутати и евродепутати от ГЕРБ дебатираха бъдещето на Европа с премиера на Хърватска"}
{"url": "http://epicenter.bg/article/Rusiya-i-Kitay-s-plan-za-Koreyskiya-poluostrov--Pazyat-go-v-tayna/199280/7/0", "text": "Русия и Китай са съгласували нов проект за урегулиране на Корейския полуостров и са готови да го представят на партньорите си в региона. Това заяви във вторник пред журналисти заместник-министърът на външните работи на Русия Игор Моргулов, предаде ТАСС, цитира Новини.бг   Дипломатът уточни, че планът ще бъде представен пред първия заместник-министър на външните работи на Северна Корея Цой Сон-хи, която в момента е на посещение в Москва. \"Ние буквално преди дни съгласувахме с нашите китайски приятели обновена версия на плана за урегулиране\", каза той.    Моргулов допълни, че става въпрос за проект за план и засега детайлите му не се разкриват. \"Ние ще видим как този документ може да бъде използван, за да се постигне напредък в уреждането на ядрения и другите проблеми на Корейския полуостров\", каза руският заместник-министър на външните работи.    \"Госпожа Цой Сон-хи вече пристигна в Русия за стратегически диалог. Мисля, че ние ще използваме възможността, за да запознаем нашите севернокорейски партньори, но също така непременно ще запознаем с плана и американските си партньори, и останалите\", допълни Моргулов.", "date": "2019.11.20", "title": "Русия и Китай с план за Корейския полуостров. Пазят го в тайна"}
{"url": "http://epicenter.bg/article/Malta-zadarzha-biznesmen-za-ubiystvoto-na-zhurnalistkata-Dafne-Galitsiya/199295/7/0", "text": "Малтийската полиция е задържала днес един от най-известните бизнесмени в страната във връзка с разследването на убийството на разследващата журналистка Дафне Каруана Галиция, предаде Ройтерс, цитирана от БНР.    Йорген Фенек е задържан на яхтата си край Малта, съобщиха два източника, близки до разследването. Арестът идва, след като вчера правителството обяви, че ще предложи помилване на предполагаемия посредник в убийството на Галиция, ако той посочи поръчителя на убийството.    Галиция и годеникът ѝ бяха убити преди повече от 2 години с бомба, заложена под автомобила ѝ.    Фенек бе задържан, след като луксозната му яхта „Джио“ отплава рано сутринта от пристанището Портомасо, на 8 км от столицата Валета. Полицията бързо се качила на борда и върнала плавателния съд обратно.  Той е директор и съсобственик на бизнес група, която през 2013 г. спечели голяма енергийна концесия за изграждане на газостанция на средиземноморския остров.    През февруари 2017 г., 8 месеца преди да бъде убита, Дафне Галиция пише в блога си за мистериозна компания в Дубай, наречена „17 черно“, като посочва, че тя е свързана с политици в Малта. Тя не успява да открие кой е собственик на компанията. По-късно разследване на Ройтерс идентифицира Фенек като собственик.    Според имейл от декември 2015 г., открит от малтийските финансови регулатори, потайни компании в Панама, притежавани от тогавашния енергиен министър Конрад Мици и Кийт Шембри, шеф на кабинета на правителството, трябвало да получат преводи от „17 черно“ за услуги, които не се посочват. В имейла се посочва, че панамските компании очаквали плащане до $2 млн. в рамките на година от „17 черно“. В текстът не се споменава газостанция и няма доказателства за направени плащания.    Шембри и Мици заявили пред Ройтерс през октомври миналата година, че не знаят да има връзка между „17 черно“ и Фенек, както и за план за получаване на плащания, свързан с Фенек или енергийния проект.    Фенек също отрече да е имал планове да плаща на политици, лица или организации, свързани с тях.   Предстои трима мъже да бъдат изправени пред съд като извършители на убийството, но поръчителят досега не беше идентифициран.", "date": "2019.11.20", "title": "Малта задържа един от най-известните бизнесмени за убийството на журналистката Дафне Галиция"}
{"url": "http://epicenter.bg/article/Promeniha-reditsa-danachni-zakoni---za-DDS--dohodite-na-fizicheski-litsa-i-mestnite-taksi--vizhte-gi/199337/2/0", "text": "Парламентът одобри на второ четене изменения в редица данъчни закони, предаде БТА.   С промени в Закона за корпоративното подоходно облагане се изменят Законът за данъците върху доходите на физическите лица, Законът за местните данъци и такси, Законът за ДДС. Повечето от измененията влизат в сила от 1 януари 2020 г. Второто четене на промените ще продължи и утре.   С измененията в Закона за корпоративното подоходно облагане се въвеждат нови правила за данъчно облагане в случаите на трансфер на активи/дейност от Република България към друга част на същото предприятие извън страната. Приети бяха и промени по отношение на данъчното облекчение за преотстъпване на корпоративен данък на земеделски производители.   От БСП предложиха ваучерите, които се раздават за храна, да важат и за нощувки, но текстът беше отхвърлен. Искаме да дадем възможност на работниците за избор за какво да харчат ваучерите, обясни Христо Проданов и отбеляза, че в момента те се харчат за храна в големите търговски вериги. Той посочи, че на годишна база това са 1500 лева, които са достатъчни семейството да плати лятната си почивка в някой от българските курорти.   С промени в Закона за данъците върху доходите на физическите лица се намалява административната тежест при ползване на данъчни облекчения за лица с намалена работоспособност, за деца с увреждания и за лични вноски за осигурителен стаж при пенсиониране, като отпада задължението към годишната данъчна декларация да се прилага копие на валидно решение на ТЕЛК/НЕЛК и копия от документите, удостоверяващи направените вноски по реда на КСО.   След дебат бяха отхвърлени предложенията на БСП за въвеждане на прогресивно подоходно облагане и за премахване на данъка върху доходите от трудови правоотношения на млади хора до 26 г., за да могат по-лесно да започват работа.   В Закона за местните данъци и такси /ЗМДТ/ се възстановява подаването на данъчна декларация за облагане с данък при безвъзмездно придобиване на имущества, различни от недвижими имоти, ограничени вещни права върху недвижими имоти и моторни превозни средства. Служител на общинската администрация ще образува служебно партида за придобито по наследство превозно средство въз основа на данните, налични в общината и в регистъра на населението, в случай, че не е подадена декларация за притежавано превозно средство в законоустановения 6-месечен срок. Предвижда се физическите лица, включително едноличните търговци, които са задължително регистрирани при доставки на услуги, и данъкът, за които е изискуем от получателя по Закона за данък върху добавената стойност и които осъществяват дейности, посочени в патентните дейности към ЗМДТ, да се облагат с годишен патентен данък.   Отхвърлено беше предложението на ДПС да не се събират месечни такси от родителите и настойниците за ползване на детски ясли и градини. Текста подкрепиха от БСП с аргумента, че тази мярка ще струва само 66 млн. лева, а ще подпомогне младите семейства.   С промени в Закона за ДДС се регламентират случаите на неприсъствено плащане с кредитна или дебитна карта по продажби/доставки на стоки или услуги. Допуска се вместо фискален или системен бон, по електронен път да се издава и предоставя на получателя документ за продажбата. Не беше прието предложението на БСП за намаляване на 5 процента на ДДС за месо, мляко, брашно и хранителни продукти от брашно.    ", "date": "2019.11.20", "title": "Промениха редица данъчни закони - за ДДС, доходите на физически лица и местните такси, вижте ги"}
{"url": "http://epicenter.bg/article/s/199338/2/0", "text": "Това беше общото послание, което отправиха в приветствията си към участниците в 54-ата Генерална асамблея на Парламентарната асамблея на Черноморското икономическо сътрудничество (ПАЧИС) представители на българските институции.    Народното събрание е домакин на форума, който събра в София делегации от парламентите на 12-те държави-членки на организацията. Генералната асамблея беше открита от председателя на Народното събрание и председател на ПАЧИС Цвета Караянчева. Тя връчи почетни медали на ПАЧИС на парламентаристи за особени заслуги и принос към дейността на организацията. Основната тема, която обсъждат участниците в двудневния форум, е „Европейските измерения на Черноморското икономическо сътрудничество – актуално състояние и перспективи на сътрудничеството ЕС-ЧИС“.     Ръководителят на делегацията на Народното събрание в ПАЧИС Петър Кънев отбеляза, че в България чуждестранните гости ще бъдат сред приятели. Той подчерта стратегическата роля на България и по отношение на балканското взаимодействие и посочи, че темата, която ще бъде обсъдена на форума, е изключително актуална.    Нашата цел винаги е била България да бъде фактор както в Черноморския регион, така и в Западните Балкани, отбеляза председателят на Комисията по външна политика на Народното събрание Джема Грозданова. Тя добави, че ПАЧИС предоставя подходяща платформа за договаряне на законодателна рамка и за успешно реализиране на общи инициативи и проекти в областта на търговско-икономическите политики. Джема Грозданова уточни, че работата на Асамблеята е от значение и в подпомагането на националните парламенти за приемането на законодателство, необходимо за изпълнение на договореностите между държавите-членки на организацията. Асамблеята играе важна роля не само за укрепването на парламентаризма, но за връзките с други международни организации и форуми, подчерта председателят на парламентарната Комисия по външна политика.    ЕС потвърждава трайния си ангажимент за насърчаване на просперитета, стабилността и устойчивостта на Черноморския регион, като са налице условия за по-успешно сътрудничество на базата на инициативата „Черноморско взаимодействие“, отбеляза Джема Грозданова. По думите й има отлични предпоставки за усвояване на възможностите за икономическо развитие и по-добра свързаност между държавите отвъд пределите на Черноморския регион. В тази връзка Черноморското регионално сътрудничество е в унисон с изпълнението на стратегията на ЕС за свързаност между Европа и Азия по приоритетите в сферата на транспорта, енергетиката, цифровите технологии и международните отношения, заяви Джема Грозданова.     Заместник министър-председателят Томислав Дончев също поздрави участниците, като отбеляза, че Организацията за Черноморското икономическо сътрудничество (ЧИС) е уникален формат, в който има представители на различни държави и култури, обединени от общата цел да търсят повече и по-добри възможности за развитие. Не можем да имаме икономическо развитие там, където няма инфраструктурна свързаност и транспортни връзки, където няма сигурност, заяви той. Не можем да гарантираме качеството на живота на хората без адекватни мерки за опазване на околната среда, подчерта Томислав Дончев. Наш общ интерес е да превърнем Черноморския регион в зона на сигурност и благоденствие, заяви вицепремиерът.    Делегатите бяха приветствани и от генералния секретар на ПАЧИС Асаф Хаджиев, който поздрави България за успешното председателство. Той отбеляза, че Черноморският регион винаги е бил от ключово значение в световната политика и икономика и подчерта важността на усилията на парламентаристите за решаване на актуалните проблеми. Генералният секретар на ПАЧИС Асаф Хаджиев благодари на председателя на Народното събрание Цвета Караянчева за ползотворното партньорство в рамките на организацията.    Пред участниците в 54-ата Генерална асамблея на ПАЧИС беше прочетен поздравителен адрес от президента на Република България Румен Радев и от председателя на ОЧИС Николаос Дендиас, който е министър на външните работа ни Гърция.    В първия ден на форума делегатите ще се запознаят с информация за дейността на ЧИС, на Черноморската банка за търговия и развитие, на Международния център за черноморски изследвания, на Съюза на сдруженията за пътен транспорт на ЧИС и на Мрежата на черноморските университети. Предвидено е да бъдат избрани заместник-председатели на ПАЧИС и да бъде приета препоръка за “Сключване на преференциални търговски споразумения с оглед премахване на двойното данъчно облагане между държавите-членки на ЧИС”.  ", "date": "2019.11.20", "title": "Парламентаристите от черноморските държави с послание за мир!"}
{"url": "http://epicenter.bg/article/Pravitelstvenata-bolnitsa--quot-Lozenets-quot--stava-EAD-s-darzhavno-uchastie/199339/2/0", "text": "Досегашната правителствена болница \"Лозенец\" се преобразува в еднолично акционерно дружество с държавно участие, реши правителството.   Земята, сградите и оборудването на болницата ще бъдат внесени като непарична вноска в капитала на дружеството. Ще бъде приет устав на лечебното заведение и ще бъде назначен съвет на директорите.   Наред с това правителството осигури допълнително до 6,7 млн. лева, за да може болница „Лозенец“ да разплати дължими местни данъци и такси. ", "date": "2019.11.20", "title": "Правителствената болница \"Лозенец\" става ЕАД с държавно участие"}
{"url": "http://epicenter.bg/article/KT--quot-Podkrepa-quot--iska-parvite-pet-dni-ot-bolnichnite-da-sa-za-smetka-na-rabotodatelite-/199340/2/0", "text": "КТ \"Подкрепа\" ще предложи първите пет дни от болничните да са за сметка на работодателите. Това обяви на брифинг в парламента Йоанис Партениотис, вицепрезидент на КТ \"Подкрепа\" след провелата се работна среща с парламентарната група на \"Воля\". Партениотис обясни, че предложението ще бъде направено по време на заседание на Националния съвет за тристранно сътрудничество.    Двата синдиката - КТ \"Подкрепа\" и КНСБ са в стачна готовност във връзка с обявеното, но невнесено предложение първият ден от болничните да остава за сметка на работника от 1 януари 2020 г.    Очаква се извънредно заседание на Националния съвет за тристранно сътрудничество, където проблемът с болничните да бъде обсъден, обясни Партениотис.    \"На предстоящия НСТС ние ще поискаме размерът на периода, който да бъде покриван от работодателите да бъде увеличен от три на пет дни. Нещо, което като позитивна практика наблюдаваме в по-голямата част от страните на ЕС\", каза той.    Партениотис обясни, че мярката първите три дни от болничния да са за сметка на работодателите е била съпътствана с други отстъпки от страна на тогавашното правителство на Сергей Станишев.    \"Тогава именно през 2008 г. беше намалена осигурителната тежест на 6,5 пункта, беше въведен плоският данък, беше въведено увеличение на пенсиите с 10 процента. Част от тези мерки се свързваха с опцията работодателят да поеме първите три дни\", коментира той.    Партениотис благодари на народните представители от \"Воля\" за това, че не са припознали \"сепаративната договореност между държавата и някои от работодателските организации - първият ден от болничните да не бъде платен\".  Кръстина Таскова заяви, че \"Воля\" ще продължава да настоява за отпадане на ангажимента на работодателите да плащат първите три дни от болничния и поемането им изцяло от НОИ.    \"За нас е изключително важно бизнесът да не бъде натоварван с тези плащания и всъщност скрито да бъдат повишавани данъците му\", коментира тя. Таскова отбеляза, че от \"Воля\" са категорично против - първият ден от болничния да остава за сметка на служителите.    Ася Гонева от КНСБ коментира в тази връзка, че за сега има само медийна изява на министър-председателя и няма нищо друго, което да указва, че спорната промяна с болничните няма да се случи.    Ивелин Желязков от АИКБ изрази подкрепа за внесените от \"Воля\" законови текстове, с които отпада ангажимента на работодателите да изплащат първите три дни от болничните. Той заяви, че очаква работещи мерки за контрол на болничните листове, които в последните години се увеличават, в противен случай ще напуснат НСТС.", "date": "2019.11.20", "title": "КТ \"Подкрепа\" иска първите пет дни от болничните да са за сметка на работодателите "}
{"url": "http://epicenter.bg/article/Petar-Moskov--GERB-zagubiha-320-hilyadi-glasa-na-mestnite-izbori/199342/2/0", "text": " пресметна Петър Москов, бивш министър на здравеопазването във втория кабинет на Бойко Борисов.   Москов бе гост в предаването \"Тази сутрин\" по БТВ в ново качество - като съосновател и председател на новата партия Консервативно обединение на десницата. Учредителната декларация на КОД е подписана от над 4000 души. \"Хората не искат промяна, а запазване на ценностите\", посочи Москов. И в отговор на въпрос каза, че не общува с лидерите на \"Демократична България\" Христо Иванов и Атанас Атанасов.   Според Москов гласовете - отлив от ГЕРБ, не преливат към \"Демократична България\". Традиционната десница според неговите изчисления губи около 150 000. привърженици спрямо предходния вот.    анализира политическата ситуация Петър Москов.   \" \", подчерта Москов в ефира на БТВ.   Според него партия КОД е дясноориентирана партия. Десните избиратели имат нужда от \"контрапункт на всички утопии, експерименти, през които минахме - комунистическия, либералния, зеления\", в които живеем в момента, смята Петър Москов. КОД гарантира силната държавност, подчертава Москов. Трябва да има дясна, силна, консервативна политическа сила в дясно, различна от ГЕРБ, подчертава Москов. Хоризонт за КОД са изборите през 2021 г. за парламент. А целта на партията - да бъде незаобиколим фактор при формирането на десни мнозинства в парламента.      ", "date": "2019.11.20", "title": "Петър Москов: ГЕРБ загубиха 300 00 гласа на местните избори, БСП и ДПС качват"}
{"url": "http://epicenter.bg/article/Karakachanov-kam-Kanev--Ne-ste-v-EP--za-da-obsluzhvate-interesite-na-rozovo-zelenite-marionetki/199344/2/0", "text": "За пореден път алогичен коментар от Радан Кънев. Отново хули срещу нещо, което ние в България се опитваме да направим, за да подобрим живота на над 200 хил. хора, които живеят в югозападната част на страната.   Това написа във „Фейсбук“ лидерът на ВМРО, министър на отбраната и вицепремиер Красимир Каракачанов.                   ", "date": "2019.11.20", "title": "Каракачанов към Кънев: Не сте в ЕП, за да обслужвате интересите на розово-зелените марионетки!"}
{"url": "http://epicenter.bg/article/Kaloyan-Pargov-shte-bade-gost-na-V-Godishna-blagotvoritelna-vecherya-na-balgarskata-evreyska-obshtnost/199345/2/0", "text": "На 21 ноември лидерът на БСП - София Калоян Паргов ще бъде гост на V Годишна благотворителна вечеря на българската еврейска общност, по покана на председателя на Организация на приятелите на Израел в България „Негев“ Николай Гълъбов.   Тази година събитието е посветено на три каузи, свързани с образование в различни сфери на еврейската общност и българското общество: Издаването на сидур (молитвенник) на български език, Фонд „Образование“ и училището по изкуства и занаяти ЧОУ „Димитър Екимов“, с. Русаля.    Благотворителната вечеря ще се състои от 19.00 часа в Резиденция „Тера“ (улица „Академик Андрей Сахаров“ №56).  ", "date": "2019.11.20", "title": "Калоян Паргов ще бъде гост на V Годишна благотворителна вечеря на българската еврейска общност"}
{"url": "http://epicenter.bg/article/Bionse-pokaza-dosta-plat-v-roklya-ot-kristali--Snimki-/199363/10/100", "text": "Певицата Бионсе впечатли присъстващите на благотворително събитие на съпруга ѝ Джей Зи, предаде \"Дейли мейл\", цитира Нова.тв   38-годишната поп икона блестеше в сребриста рокля, покрита с кристали. Деколтето й бе покрито с дълги бели пера. Певицата определено показа доста плът с тоалета си, който бе с огромна цепка и без презрамки.  В съчетание към елегантната блестяща рокля, Бионсе бе избрала дълги кристални обеци и сандали с каишки, върху които също блестяха кристалчета. Певицата пристигна в залата с дълго бяло палто, вероятно от изкуствена кожа.   Благодарение на стила си и музиката, която прави, през годините Бионсе напълно заслужено си извоюва короната на Кралица в жанра.", "date": "2019.11.20", "title": "Бионсе показа доста плът в рокля от кристали (Снимки)"}
{"url": "http://epicenter.bg/article/BFS-sklyuchval-dogovori-za-dostavka-na-detska-ekipirovka-s-afganistaantsi--Te-ne-znayat-/199377/8/0", "text": "Българският футболен съюз е сключвал договори за доставка на детска екипировка на нереално високи цени и с фирми, които се водят собственост на афганистански граждани, разкри разследване на бТВ.    Оказва се, че с пари на българските данъкоплатци са купени близо 34 000 тениски и шорти - количество, което е достатъчно, за една пета от момчетата между 10 и 14 години в България. Съвсем отделен въпрос е, че един от собствениците на \"афганистанските фирми\" изобщо не знае, че има договор с БФС за стотици хиляди левове.    Разследването на бТВ разкрива и че въпреки огромните количества детска екипировка, спортните облекла не са стигнали до футболни клубове.    Ето и текстът на цялото разследване на Петър Нанев:    5,5 млн. лева е отпуснала държавата на Българския футболен съюз за развитие на детско-юношеския футбол между 2015 г. и 2018 г. За три години министерството отпуска на БФС малко над 1 милион лева за футболни екипи.    Красен Кралев и доскорошният президент Борислав Михайлов подписват три договора, всеки за по 336 000 лева.    Седмица след първия договор Борислав Михайлов подписва споразумение за доставка на 11 200 футболни екипа плюс близо 1800 топки.      С какво дружество си партнира БФС?    Името на дружеството, което според документите е доставяло екипировка за малките футболисти, е \"Белал Сохайб\". Фирмата е създадена от двама афганистански граждани, с постоянен адрес град Мазар-и-Шариф – Афганистан. Мазар-и-Шариф е размирно място, което от десетилетия попада ту в ръцете на талибаните, ту в ръцете на техните противници.    Питаме Българския футболен съюз защо се е спрял на този доставчик за доставка на екипировка. Ето какво каза заместник-изпълнителният директор на БФС Антон Попов:    – Наименованието \"Белал Сохайб\" говори ли ви нещо?    – Не, какво е това?    – Това е дружество, ваш партньор, на което сте платили 335 000 лева за футболна екипировка. Как го избрахте това дружество, то няма интернет сайт?    – Изпращаме писма-покани. За съжаление, големите фирми не проявяват интерес, защото цените са много ниски.    В договора между \"Белал Сохайб\" и БФС пише, че цената на един екип, който афганистанските граждани ще доставят, е 25 лева с ДДС.    Четири години по-късно, в рамките на един работен ден и след няколко телефонни разговора, екипът ни успя да се сдобие с оферта за доставка на италианска спортна екипировка на цена по-ниска от онази, на която договор са сключили БФС и „Белал Сохайб”.    Офертата, която получихме от българския представител на италианската марка, е по-евтина – 22 лева с ДДС.    На въпрос какво показва пазарният им сондаж, Антон Попов отговори:    „Значи, искам да ви кажа, нещо явно не ме разбирате. Ние работим по документи, явяват се фирмите, правят си заявка, има комисия, която одобрява проектите”.    През 2016 г. и 2017 г. държавата отпуска още 672 000 лева за екипировка.    Следващите два договора на Футболния съюз са идентични по текст с първия, фактурите и адреса на изпълнителя също.    Разликата е, че се появява ново дружество – „Космос кидс 2013”. И двата договора са подписани също от афганистански граждани.    На адреса на дружеството, който е посочен в договорите и е бил актуален тогава, откриваме една от жените, подписала като управител договора за втория транш от 336 000 лева – Мария Хакимзада.    – Спомняте ли си кога подписахте договора с БФС за доставка на футболни екипи?    – Ние нямаме такъв договор.    – Нямате договор с БФС?    – Не, не.    – Дали сте подписвала вие договор с…?    – Аз лично, не! Не, не.    – Как ще се почувствате, ако разберете от новините, че вашият подпис стои под договор за 350 000 лева?    – Не, не е така.    Така за 3 години Футболният съюз е платил за доставката на 33 600 екипа. Според Националната статистика момчетата на възраст между 10 и 14 години в цялата страна са малко над 170 000, т.е. за всяко пето момче у нас е купен футболен екип.    Зам.-изпълнителният директор на БФС Антон Попов е категоричен, че няма злоупотреба с парите на българския данъкоплатец, когато БФС ги е харчело.    Никифор Никифоров, който е собственик на малък детско-юношески футболен клуб край София твърди обратното – не е получавал никакви екипи от БФС.    – Като си говорите с други колеги, треньори, собственици на клубове, чували ли сте да са се раздавали такива дарения?    – Поне сред моите познати, клубовете от региона и първенствата, в които играем – не. Аз си го обяснявам с пренасочване на средства, грубо казано - кражба, заяви президентът на ФК „Легия”, Рударци.", "date": "2019.11.20", "title": "БФС сключвал договори за доставка на детска екипировка с афганистаанци. Те не знаят!"}
{"url": "http://epicenter.bg/article/Konspiratsiya--Greta-Tunberg-mozhe-da-patuva-vav-vremeto/199290/7/0", "text": "Невероятна теория на конспирацията циркулира из интернет пространството. Според потребители екоактивистката Грета Тунберг всъщност може да пътува във времето и е дошла от бъдещето, за да спаси Земята от катастрофалните последици на глобалните климатични промени.   Причината за тази теория е снимка на 120 години, на която има дете, приличащо поразително на Тунберг. Снимката беше открита в архивите на университета във Вашингтон. Според историци снимката е направена около 1898 г.   На нея са заснети три деца, които работят в златна мина в Канада. Едно от тях е момиче, което има същата сплетена коса като на Тунберг и приликата е плашеща.   Любителите на конспиративни теории създадоха цяла легенда около снимката. Според тях Тунберг всъщност идва от бъдещето. Тя е видяла лично катастрофалните последици от глобалните климатични промени и се връща назад във времето с едничката цел да ги предотврати.   Други се пошегуваха, че ако Тунберг наистина пътува във времето телепортирането вероятно е много екосъобразно.   Източник: бТВ    ", "date": "2019.11.20", "title": "Конспирация: Грета Тунберг може да пътува във времето"}
{"url": "http://epicenter.bg/article/Harvatiya-shte-pregovarya-s-Merkel-za--quot-Folksvagen-quot-/199292/7/0", "text": "Хърватското правителство започва днес официални разговори с германския канцлер Ангела Меркел за идването на \"Фолксваген\" в Хърватия.  Това съобщи вчера на конференция във Вараждин министърът на икономиката Дарко Хорват, цитиран от в. \"Вечерни лист\" и БТА.   Преди три седмици Андреас Тостман, член на съвета на \"Фолксваген\", отговарящ за производството, заяви че компанията не търси алтернативна локация на турския град Измир за своя нов завод.   Въпреки това министър Хорват твърди, че правителството е подготвило оферта за германския инвеститор и ще се бори тази инвестиция от милиард и половина евро да се реализира в Хърватия. Хорват каза, че правителството предварително е получило и обработило всички изисквания на ръководството на \"Фолксваген\" и дори е избрало три възможни места за завода.   \"Утре започват разговори с госпожа Меркел \"Фолксваген\" да реализира инвестицията си в Хърватия, а правителството подготви оферта за компанията и намери три места, на които има свободни един милион квадратни метра площ и изпълняват всички други условия\", каза вчера Хорват, цитиран от Нова.тв.    ", "date": "2019.11.20", "title": "Официално: Хърватия започва преговори  за \"Фолксваген\" с канцлера Меркел"}
{"url": "http://epicenter.bg/article/Uchen---Dizaynerskite-bebeta--shte-badat-realnost-do-dve-godini-/199298/7/0", "text": "Генетично модифицираните човешки деца или т.нар. „дизайнерски бебета“ ще станат реалност до две години, твърди нов научен труд, цитиран от Си Ен Ен и  .    Генното модифициране е изключително търсено и в момента, защото предпазва от наследяването на различни болести, предавани в семейството. „Ще можем да създаваме дизайнерски бебета по етичен начин в следващите две години. Генното модифициране в момента не носи почти никакъв риск и може да бъде използвано върху човешки ембриони“, твърди биохимикът Кевин Смит от университета „Абърти“ в Дънди, Шотландия.    Смит е твърд привърженик на генетичното модифициране. Според него по този начин могат да бъдат предотвратени редица от генетично наследяваните болести у хората. Въпреки това този тип редакция все още не се предлага главно заради страхове, че по този начин могат да бъдат създавани „дизайнерски бебета“ – деца, чиито гени са променени заради нелечебни цели.    През ноември миналата година китайски учен обяви, че е създал първите генномодифицирани човешки бебета, които са резистентни към вируса ХИВ. Новината беше приета с неодобрение от научните среди, но според Смит тяхното създаване е морално оправдано.    „От чисто утилитарна гледна точка, генетичното модифициране е единственият възможен начин да се справим с множество генетично предавани болести. Това ще позволи на лекарите да предпазят бъдещите хора от сърдечни заболявания, рак, деменция и много други“, твърди Смит.    Въпреки това в научния си труд Смит съветва всякакви медицински изследвания в тази насока да бъдат забавени, тъй като „обществото масово е против модифицирането на хора“. Той вярва, че в следващите две години ще станем свидетели на опит за генетично-модифицирани бебета, който е етично и морално обоснован.    Изследването на Смит беше посрещнато със скептицизъм и критики от неговите колеги. Според много от тях генното модифициране все още е в много начален етап, като негативните му последици не са изследвани достатъчно, за да бъде прилагано на хора.", "date": "2019.11.20", "title": "Учен: „Дизайнерските бебета“ ще бъдат реалност до две години "}
{"url": "http://epicenter.bg/article/Amerikanski-voenni-zaginaha-v-Afganistan-pri-katastrofa-na-helikopter/199299/7/0", "text": "Двама американски военни са загинали в катастрофа с хеликоптер в Афганистан, съобщиха американските сили там, добавяйки, че катастрофата изглежда е била злополука, въпреки че талибаните твърдят, че са го свалили, предаде БНР.   В изявление на американските сили в Афганистан се казва, че катастрофата се разследва, \"но предварителните доклади не сочат, че е причинена от вражески огън\".    Талибаните твърдят, че са стреляли по хеликоптера в района на Чарх в провинция Логар в 1:00 часа през нощта.    \"Американците искаха да нападнат муджахидинска база, но техният хеликоптер беше свален и се запали. Всички на борда бяха убити\", заяви главният им говорител Забихула Муджахид.    Досега има 19 жертви, свързани с бойни действия на САЩ през тази година, според говорител на американските сили. Около 13 000 американски войници остават в Афганистан, 18 години след като Вашингтон нахлува след атаките на 11 септември 2001 г.    Президентът на САЩ Доналд Тръмп няма търпение да ги изтегли, но генерал Марк Мили заяви пред американските медии този месец, че американските сили вероятно ще останат \"още няколко години\", цитира АФП.    Повече от 2 500 цивилни граждани на Афганистан са убити в боевете досега тази година, казват от ООН.", "date": "2019.11.20", "title": "Американски военни загинаха в Афганистан при катастрофа на хеликоптер"}
{"url": "http://epicenter.bg/article/Zoran-Zaev--Frenskoto-veto-me-unishtozhi-lichno--otteglyam-se-ot-posta-/199302/7/0", "text": "„ ”, заяви премиерът на Северна Македония Зоран Заев за вестник „Ню Йорк Таймс”, цитира Канал 3.    Договорено беше служебно правителство от януари и провеждането на извънредни парламентарни избори през април следващата година.   На въпрос относно причината да вземе толкова сериозно решение, Заев отговаря, че не е имал избор.   Както пише вестникът,     Благодарение на усърдна дипломация и въпреки всички очаквания, той успя. В момента от кабинета му в Скопие всичко това изглежда много далечно, пише изданието.   Както пише вестникът, смяната на името се очакваше да разчисти пътя на Северна Македония към ЕС, но миналия месец Франция наложи вето на решението, като настоя за реформа на процеса на разширяване на Евросъюза. Т   Национализмът и радикализмът могат да си възвърнат властта, смята Заев и добавя, че отново съществува риск не само от открит конфликт вътре в държавите, но и от нови конфликти между тях. ", "date": "2019.11.20", "title": "Зоран Заев: Френското вето ме унищожи лично, оттеглям се от поста!"}
{"url": "http://epicenter.bg/article/Lavrov--Ankara-uveri-Moskva--che-ne-planira-zapochvaneto-na-nova-voenna-operatsiya-v-Siriya/199309/7/0", "text": "Министърът на външните работи на Руската федерация Сергей Лавров заяви, че Анкара е уверила Москва, че не планира започването на нова военна операция в Сирия, предава TACC. \"Имаше контакт между представители на турското правителство и нашия посланик, в рамките на който посланикът ни беше уверен, че никой в Анкара не поставя под въпрос работата, която върши Русия. И за никакво възобновяване на операцията \"Източник на мир\" не е ставало въпрос\", увери Лавров. В понеделник турският външен министър Мевлют Чавушоглу предупреди, че Анкара ще започне нова военна операция в Североизточна Сирия, ако районът не бъде изчистен от „терористи“, т.е. от членовете на „Народни отряди за самоотбрана“ (YPG). „САЩ и Русия не са предприели необходимите стъпки в рамките на постигнатите споразумения с Анкара. Ако териториите не бъдат изчистени от кюрдските сили, тогава ние ще възобновим операцията отново\", категоричен бе Чавушоглу. Последва отговор от Москва. В Министерството на отбраната на Русия са в недоумение от изявлението на първия дипломат на Анкара Чавушоглу за „неизпълнението от страна на Русия на своите обещания\" за Сирия. Това заяви официалният представител на ведомството, генерал-майор Игор Конашенков.  „Изявлението на турския външен министър Чавушоглу за предполагаемото „неизпълнение на обещанията на Русия\", както и заплахата за разгръщане на военна операция в Северна Сирия, беше смущаващо за Министерството на отбраната на Русия\", призна Конашенков. На 22 октомври Руската федерация и Турция подписаха меморандум за разбирателство по 10 точки, по-специално относно влизането на руската военна полиция и сирийската гранична служба от сирийската страна на границата с Турция извън зоната на операцията „Извор на мира“ на Турция, за да улеснят изтеглянето на кюрдските войски и въоръжението им. Руският министър на отбраната Сергей Шойгу заяви, че кюрдите са се изтеглили предсрочно. След това започна изпълнението на съвместни руско-турски патрули. ", "date": "2019.11.20", "title": "Лавров: Анкара увери Москва, че не планира започването на нова военна операция в Сирия"}
{"url": "http://epicenter.bg/article/Volodimir-Zelenski--Krayno-vreme-e-da-smenim-parlamenta/199326/7/0", "text": "Крайно време е сменим депутатите във Върховната рада, това е казал украинският президент Володимир Зеленски, предаде РИА Новости, цитира Новини.бг   Държавният глава е говорил на форум в Киев. Той е посочил, че законодателите на национално ниво не са работили добре. \"Може би трябва да ги стегнем, а може би е крайно време да ги сменим?\", е попитал реторично Зеленски.    По-рано опозиционният законодател Иля Кива е заявил, че държавният глава е вкарвал страната в грях.    Първото заседание на новоизбрания парламент в Киев се е състояло на 29 август 2019 г. Тогава Зеленски е дал на депутатите едногодишен срок да докажат своята ефикасност.    Според украинската конституция президентът има право да разпусне парламента в три случая.    1) Ако депутатите не проведе първото заседание месец след изборите.    2) Ако за 30 дни не бъдат формирани парламентарните групи.    3) Ако в срок от 60 дни след оставка на кабинета не бъде излъчено ново правителство.    Разпускането на Върховната рада трябва да бъде съгласувано между президента, от една страна, и председателя на органа на законодателната власт и парламентарните групи, от друга.", "date": "2019.11.20", "title": "Володимир Зеленски: Крайно време е да сменим парламента"}
{"url": "http://epicenter.bg/article/Stoltenberg-iska-speshna-sreshta-s-Makron-sled-kraynite-mu-izkazvaniya-za-NATO/199327/7/0", "text": "Предстои извънредна среща на генералният секретар на НАТО Йенс Столтенберг с президента на Франция Еманюел Макрон след крайните изказвания на французина за състоянието на Алианса. Разговорите ще се състоят преди срещата на върха на НАТО в началото на декември в Лондон.  Еманюел Макрон хвърли фразата, че “Алиансът страда от мозъчна смърт”, което бе критикувано от Германия и от други атлантически държави.    Вчера Столтенберг заяви, че най-добрият начин да се обърне внимание на всяко различие е “да седнем заедно и да дискутираме, за да разберем изцяло посланието и мотивите за него”.    “НАТО се адаптира, НАТО е гъвкава организация, НАТО е отговорна организация\", заяви Столтенберг пред репортери преди днешната среща на министрите на отбраната от държавите в НАТО.    Срещата между Столтенберг и Макрон ще се състои следващата седмица, като не се съобщава дата.", "date": "2019.11.20", "title": "Столтенберг иска спешна среща с Макрон след крайните му изказвания за НАТО"}
{"url": "http://epicenter.bg/article/Sinat-na-bivsh-germanski-prezident-e-ubit-v-Berlin-po-vreme-na-lektsiya-/199328/7/0", "text": "Синът на бившия президент на Германия Рихард фон Вайцзекер беше убит при нападение с нож по време на водена от него лекция, съобщават от БТА.    Франц фон Вайцзекер почина от раните си в болница, след като беше нападнат, докато преподаваше в берлинската клиника „Шлоспарк”.    Полицията обяви, че при атаката тежко е ранен и друг човек,  който се опитал да спре нападателя.    Предполагаемият извършител е бил задържан на територията на клиниката и се провежда разследване.  Фриц фон Вайзекер е главен лекар на клиника „Шлоспарк” от 2005 г. Той е бил на 59 години.    Според свидетели нападателят е бил в аудиторията. Изведнъж, около 50 минути след началото на лекцията, той се приближил към Фриц фон Вайцзекер с нож. Присъстващ на лекцията за проблемите на черния дроб полицейски служител, който не бил на работа, се опитал да спре нападението. Той е тежко ранен.    Веднага след нападението, лекари и медицински сестри от клиниката се опитали да реанимират професора без успех.    На този етап полицията не е оповестила информация за задържания, неговия мотив или произход. Свидетели посочват, че нападателят е мъж с гола глава на около 40 години. До този момент не е бил регистриран за престъпления. Той е дал обяснение за действията си, но властите поставят под съмнение психическото му здраве и не е ясно доколко твърденията му са верни.  Следобед нападателят, който не е бил пациент на клиниката, ще бъде приет при психиатър, след което ще се яви в съда, за да се реши дали да го изпратят в ареста или в клиника.   Франц фон Вайцзекер беше женен, баща на четири деца. Баща му, Рихард фон Вайцзекер, който почина на 94-годишна възраст през 2015 г., в продължение на два мандата бе президент на Германия между 1984 и 1994 г. Той беше  първият президент на обединена Германия след рухването на Берлинската стена и превръщането на ГДР и ФРГ в една държава.", "date": "2019.11.20", "title": "Синът на бивш германски президент е убит в Берлин по време на лекция "}
{"url": "http://epicenter.bg/article/-Putin-napomni-za-obshtite-interesi-na-Rusiya-i-SASht/199341/7/0", "text": "Москва и Вашингтон имат много общи интереси и Кремъл е готов за сътрудничество, заяви  Владимир Путин, пише вестник “Российская газета“, цитиран от Агенция \"Фокус\". Президентът на Руската федерация каза това на форума за инвестиции на банка ВТБ Капитал „Русия зове!“. „Имаме много общи интереси със САЩ, това е страхотна държава, винаги сме се отнасяли и ще се отнасяме към нея с уважаваме. Два пъти бяхме съюзници в световните войни. Имаме положителна обща история“, заяви Владимир Путин. \"Разбира се, искаме да си сътрудничим в технологичната сфера и в икономиката като цяло“, увери държавният глава. „При американския президент Барак Обама търговията падна до 20 милиарда долара, а за две години във властта Доналд Тръмп се повиши до 25 милиарда долара“, добави той. Путин добави, че според него Москва и Вашингтон имат общи интереси в икономиката, в енергийния сектор и по отношение на осигуряването на международна сигурност.   Той добави, че Русия и САЩ са най-големите ядрени сили, а между тях съществува добро взаимодействие в борбата срещу тероризма. „Най-малкото в Сирия има сътрудничество в борбата с организираната престъпност“, каза още той.   Президентът нарече излизането на Вашингтон от Парижкото споразумение за климата грешка, понеже според него държавите могат просто да коригират своите задължения. И е необходимо да се включи настоящата администрация на САЩ в решаването на тези въпроси и това също е поле за съвместни действия, убеден е Путин.    \"Тръмп каза, че няма да унищожава екологията в света - трябва да намерим балансирано решение\", заяви държавният глава.  Путин добави, че смята, че Русия и САЩ имат много платформи за съвместна работа, а Москва е готова за това, колкото са готови американските й партньори. Освен това според него е добре, че вече не обвиняват Русия, че се намесва в изборите в САЩ. \"Но факторът на вътрешнополитическата борба все още влияе негативно на руско-американските отношения\", заключи президентът.", "date": "2019.11.20", "title": "Путин хвали Тръмп: Имаме общи интереси със САЩ! Това е страхотна държава! Два пъти сме били съюзници"}
{"url": "http://epicenter.bg/article/NATO-prevaorazhava-sistemata-za-ranno-preduprezhdenie-/199343/7/0", "text": "Генералният секретар на НАТО Йенс Столтенберг потвърди, че алиансът ще превъоръжи системата си за далечно радиолокационно откриване и управление (AWACS). По неговите думи предстои алиансът да подпише договор за доставка на летателни средства на стойност един милиард долара.    Системата AWACS служи за наблюдение на въздушното пространство и се използва в отбрана и нападение. НАТО разполага с десетки самолети, произведени през миналия век и снабдени с радари с голямо покритие, осигуряващи работата на системата.    Столтенберг съобщи, че днес външните министри от алианса ще се запознаят с предложението на Германия за съставянето на група за обсъждане на стратегически въпроси.   Според европейски медии целта със създаването на подобна група би била да се реагира на критиките на френския президент Еманюел Макрон за работата на пакта.   Германското предложение има стойност, целта е да се прецени как можем да укрепим НАТО като място за решаване на предизвикателствата, пред които сме изправени, посочи генералният секретар.    По неговите думи е много важно, когато има поводи за тревога, съюзниците да могат да ги обсъждат. В повечето време постигаме съгласие и приемаме решения, а понякога имаме разногласия, посочи Столтенберг. Трябва да преодолеем различията, много е важно за Европа и Северна Америка да останат единни, добави той преди началото на днешната министерска среща.", "date": "2019.11.20", "title": "НАТО превъоръжава системата за ранно предупреждение "}
{"url": "http://epicenter.bg/article/Putin--Strani-ot-Iztochna-Evropa-mozhe-da-napusnat-ES-do-nyakolko-godini-/199356/7/0", "text": "Президентът на Русия Владимир Путин не изключи възможността страни от Източна Европа след няколко години да обмислят излизане от Евросъюза, предаде ТАСС.    Путин напомни на днешното пленарно заседание на инвестиционния форум \"Русия зове!\", че противоречията вътре в ЕС са се породили заради особеностите на разпределението на данъците. Той каза, че това става по начин, по който значителна част от данъчните средства на водещи страни от Европа отива в подкрепа на тези, които досега не са достигнали определено равнище на икономическо развитие и става дума за десетки милиарди евро, предаде БНР.    Към 2028 година някои страни от Източна Европа ще достигнат такова равнище на икономическо развитие, при което те ще престанат да получават грантове и различни видове подкрепа от европейския бюджет, а ще трябва да плащат така, както прави Великобритания. И не съм убеден, че няма да им дойде на ум, както стана със самата Великобритания, да излязат от ЕС, каза руският лидер.    Същевременно Путин отговори и на въпрос защо СССР се е разпаднал. Той коментира, че неефективната икономическа политика е довела до колапс в социалната сфера и оттам - политически последствия.    Руският президент Владимир Путин определи т. нар. руска заплаха като измислица на онези, които искат да трупат капитал от този мит, от ролята си на авангард в борбата с Русия, да получават някакви бонуси и преференции, и това е очевидно за всички, за лидерите на водещите европейски страни, предаде ТАСС.    Той напомни, че преди САЩ са казвали на страните в Европа, че ги защитават от съветската заплаха и те трябва да плащат за това.  \"Днес това вече не работи. Въпреки всички проблеми с Украйна, със спекулациите около Крим и Донбас, всички прекрасно разбират, че Русия не се кани да напада никого\", подчерта Путин.", "date": "2019.11.20", "title": "Путин прогнозира: Страни от Източна Европа може да напуснат ЕС до няколко години "}
{"url": "http://epicenter.bg/article/Gartsiya-zakriva-trite-golemi-tsentara-za-migranti--sazdava-novi---ot-zakrit-tip/199359/7/0", "text": "Гърция ще закрие три големи временни центъра за задържане на бежанци и мигранти на островите Лесбос, Хиос и Самос и ще създаде нови центрове на пет острова с капацитет да поемат 18 хиляди души. Това съобщиха днес на брифинг говорителят на гръцкото правителство Стелиос Пецас и заместник-министърът на отбраната на Гърция Алкивиадис Стефанис, предаде ТАСС.    На Лесбос ще бъде закрит действащият пренаселен лагер Мория, който бе критикуван най-много от неправителствените организации. Вместо него ще бъде създаден нов закрит център, в който може да бъдат настанени 5 хиляди души. Ще бъдат закрити и временните лагери за задържания на бежанци на Хиос и Самос и там ще бъдат създадени аналогични закрити центрове, във всеки от които ще може да бъдат настанени до 5 хиляди души.    Лагерите на островите Кос и Лерос ще бъдат превърнати в закрити центрове, като на Кос ще може да бъдат приети две хиляди души, а на Лерос - хиляда.    Според правителствения план новите центрове от закрит тип ще бъдат построени като селца, ще бъдат оградени и ще имат всички необходими обекти и инфраструктура, включително медицински кабинети, училища, кафенета. Предвижда се в тези центрове бежанците и мигрантите да живеят в по-комфортни условия от сегашните в очакване на одобрение на молбите им за предоставяне на убежище или за отказ. Вместо да им бъде позволено да се придвижват свободно извън лагерите, търсещите убежище вече ще бъдат затворени, докато им бъде предоставен статут на бежанци и преместени в континенталната част или не бъдат отхвърлени и върнати обратно в Турция, заявиха официални представители.    В трите лагера, които ще бъдат затворени, понастоящем живеят над 27 000 души при ужасни условия, заради което има многократни критики от групи за човешки права и Съвета на Европа. Те имат капацитет за едва 4500 души. По-малките лагери на островите Кос и Лерос също трябва да бъдат преустроени по същата линия и разширени.    Правителството обеща да премести 20 000 лица, търсещи убежище, в лагери в континенталната част до началото на 2020 г. Новото консервативно правителство, което дойде на власт през юли, вече прие закон за увеличаване на изискванията за убежище на мигрантите и пое ангажимент за разполагане на допълнителни гранични патрули.   Ще бъдат обявени и нови критерии за действието на НПО групи, помагащи на мигранти, много от които са избягали от войната в Сирия. „Само тези (НПО), които отговарят на изискванията, ще останат и ще продължат да действат в страната”, заяви заместник-министър на отбраната Стефанис.    Премиерът Кириакос Мицотакис обвини във вторник Европейския съюз, че третира страните по външните граници на блока като удобни места за паркинг на мигранти.    „Европа вижда в страните на пристигане като Гърция удобно място за паркинг на бежанци и мигранти. Това европейска солидарност ли е? Не! Повече няма да приемаме това”, категоричен беше той.    Международната организация за миграция миналия месец заяви, че лагерите в континенталната част на Гърция вече са почти пълни или пренаселени.  ", "date": "2019.11.20", "title": "Гърция закрива трите големи центъра за мигранти, създава нови - от закрит тип"}
{"url": "http://epicenter.bg/article/Shte-se-okazhe-li-Makron-v-pozitsiyata-na-obvinyaem-na-sreshtata-na-NATO--/199364/7/0", "text": "Черногледата диагноза на НАТО, която според Еманюел Макрон е в състояние на \"мозъчна смърт\", предизвика гнева на съюзниците и ще се наложи външният му министър Жан-Ив льо Дриан да успокоява духовете днес в Брюксел, за да не се озове френският президент в позицията на обвиняем на срещата на върха на алианса в началото на декември.    Коментарите са силно отрицателни, а Германия открито се разграничи. Германският министър на отбраната и шефка на Християндемократическия съюз Анегрет Крамп-Каренбауер обвини в прав текст френския държавен глава, че иска да замени НАТО, а генералният секретар на алианса Йенс Столтенберг заяви, че такова намерение е опасно.    \"Трябва да укрепим алианса, а не да го разрушаваме\", предупреди той вчера преди днешната среща на външните министри на 29-те страни от НАТО в Брюксел. \"ЕС не може да замени НАТО. Сигурността на Европа зависи от трансатлантическата връзка. Ако САЩ бъдат отдалечени от НАТО, това разделя ЕС и го отслабва\", заяви той. \"В националния интерес на всяка страна е да бъде част от един силен алианс\".    Париж е изолиран. \"Острите критики на Макрон не намериха никакъв отзвук в НАТО\", сподели представител на близка до Франция страна. Няма никаква подкрепа и за призива му да се преразгледат отношенията с Русия.    Зле разбрано послание    \"Еманюел Макрон принуди Германия да заеме позиция, а за Берлин НАТО остава бъдещето за отбраната на Европа\", подчерта германският експерт Улрих Шпек, сътрудник на вашингтонския мозъчен тръст \"Германски Фонд Маршал\". \"Повечето държави от Източна Европа искат да оставят САЩ в играта, за да държат Русия на разстояние, и проявяват твърде слаб интерес към водената от Франция война срещу тероризма в южните страни\", каза той.    Недоволството на Франция, която е една от трите държави от НАТО с ядрено оръжие и оперативен капацитет, обаче не може да бъде пренебрегнато. \"Отивам в Париж следващата седмица за разговори с президента Макрон, за да си изясня посланието му и причините\" за неговите критики, обяви Йенс Столтенберг. \"Когато имаме разногласия, е най-добре да ги обсъдим\", подчерта той.    Френският държавен глава прецени, че НАТО е в състояние на \"мозъчна смърт\", след като осъди липсата на координация между САЩ и съюзниците им и едностранните действия на Турция след решението й да води самостоятелна операция в Североизточна Сирия, където бяха разположени участващи в борбата срещу организацията \"Ислямска държава\" френски военни части.    Йенс Столтенберг отхвърли критиките за липса на политически консултации по стратегическите въпроси.    Американски ангажимент    \"НАТО постоянно обсъжда въпроси от стратегическо значение. Правим го на всяко заседание. Ние обаче сме съюз от 29 страни и понякога имаме разногласия как да се подходи към дадена ситуация\", заяви той.    Изразените от Франция упреци ще бъдат обсъдени на днешната среща на външните министри на НАТО, която подготвя срещата на върха в Лондон на 3 и 4 декември, посочи той.    Очаква се Жан-Ив льо Дриан днес да представи предложения за поправяне на посочените от френския държавен глава недостатъци, обяви европейски дипломат. \"Ще имаме срок до 3 декември да дадем отговор\", уточни той.    Еманюел Макрон вече е получил уверения за предвидената от Член 5 солидарност, след като я постави под съмнение. \"Всички трябва да са уверени, че в случай на нападение срещу някой от членовете на НАТО всички други ще реагират\", заяви Йенс Столтенберг.    \"Едно е сигурно: Съединените щати остават ангажирани в подкрепа на Член 5, той е една от нашите силни страни\", увери постоянната представителка на САЩ в НАТО Кей Бейли Хъчинсън.    (Източник: БТА)", "date": "2019.11.20", "title": "Ще се окаже ли Макрон в позицията на обвиняем на срещата на НАТО? "}
{"url": "http://epicenter.bg/article/Ukrayna--Trite-koraba--koito-Rusiya-varna-v-ponedelnik--sa-v-mnogo-losho-sastoyanie/199368/7/0", "text": "Трите украински военни кораба, които Русия задържа миналия ноември и ги върна в понеделник, са в много лошо състояние и не могат да се движат самостоятелно, заяви днес командващия Военноморските сили на Украйна, предаде Ройтерс, цитирана от БНР.    „Очаква се около 16 часа днес те да влязат в териториалните ни води. Дърпат ги на буксир, скоростта е много малка. Те не могат да се движат на собствен ход“, заяви вицеадмирал Игор Воронченко пред украинската тв „4-ти канал“.    „Руснаците са ги съсипали. Свалили са дори плафоните, розетките и тоалетните чинии. Ще покажем на целия свят варварското отношение на руснаците към тях“, добави той.    Русия залови буксирът „Яни Капу“ и артилерийските катери „Никопол“ и „Бердянск“ в района на Керченския проток миналия ноември. Те бяха предадени на украинската страна във вторник в неутрални води, на 30 км от нос Такил в източната част на полуостров Крим.    Задържаните 24 украински моряци бяха обвинени в незаконно преминаване на руската държавната граница. През септември те бяха освободени по силата на споразумение между Москва и Киев за обмен на задържани и осъдени.    Киев настояваше за връщането на корабите като жест на добра воля от страна на Москва преди четиристранната среща на върха за Източна Украйна на 9 декември в Париж.", "date": "2019.11.20", "title": "Украйна: Трите кораба, които Русия върна в понеделник, са в много лошо състояние"}
{"url": "http://epicenter.bg/article/Manfred-Veber--Postoyannite-usiliya-na-Borisov-i-Balgariya-se-otplashtat/199370/7/0", "text": "\"Постоянните усилия на Бойко Борисов и българския народ се отплащат. Европейската народна партия смята, че мониторингът над България трябва да бъде вдигнат\".   Това написа в Туитър председателят на парламентарната група на ЕНП Манфред Вебер, който днес и утре е част от конгреса на партията в Загреб.   \"Искаме председателят на Европарламента да поиска писмено от Европейската комисия да подкрепи излизането на България от мониторинговия механизъм\", пише още Вебер.", "date": "2019.11.20", "title": "Манфред Вебер: Постоянните усилия на Борисов и България се отплащат, мониторингът да падне!"}
{"url": "http://epicenter.bg/article/NATO-preporachva-povishena-zashtita-na-kritichnata-energiyna-infrastruktura/199379/7/0", "text": "Министрите на външните работи от НАТО са приели днес препоръки, свързани с енергийната сигурност. Това съобщи след първата част на заседанието генералният секретар на пакта Йенс Столтенберг.    Той допълни, че алиансът отчита необходимостта от разбиране на заплахите за енергетиката. По неговите думи съюзниците възприемат нуждата от усилена защита на критичната енергийна инфраструктура.    Столтенберг съобщи, че министрите са обсъдили охраната на въздушното пространство над Черно море и план за борба с тероризма. Той уточни, че разговорите не са засегнали искането на САЩ европейските държави да приемат обратно от Сирия \"своите\" джихадисти.    Приветстваме връщането от Русия на задържаните украински кораби, това е стъпка в правилна посока, посочи генералният секретар. По неговите думи е важно страните от НАТО да останат единни в подхода към Москва.    Столтенберг посочи, че за НАТО е изключително важно всяка страна, включително Беларус, да избира сама пътя си и договореностите в областта на отбраната. Самостоятелността на всяка страна трябва да бъде уважавана, заяви той в отговор на въпрос за възможността Русия да присъедини Беларус.    Съюзниците изразиха силна подкрепа за НАТО и трансатлантическото единство, каза Столтенберг след днешните разговори на външните министри и на фона на настъпилия смут от изявленията на президента на Франция. Генералният секретар определи днешните разговори като \"отлични\".    Необходимостта от НАТО за нашата сигурност се запазва и въпреки различията, сме по-силни, ако заедно откликваме на предизвикателствата, добави Столтенберг. Тази вечер министрите продължават разговорите по въпроси, свързани с Русия, Китай и контрола над въоръжаването.", "date": "2019.11.20", "title": "НАТО препоръчва повишена защита на критичната енергийна инфраструктура"}
{"url": "http://epicenter.bg/article/Amerikanski-diplomat-svidetelstva-sreshtu-Tramp--Rabotih-po-vaprosi-za-Ukrayna-po-negovo-narezhdane-/199380/7/0", "text": "Американски дипломат, смятан за ключов свидетел в разследването за импийчмънт срещу президента Доналд Тръмп, каза в показанията си пред Конгреса днес, че е работил по украинските въпроси с Руди Джулиани - личния адвокат на Тръмп - \"по нареждане на президента\", предаде Ройтерс. В предварително подготвени писмени бележки Гордън Съндланд, посланик на САЩ в Европейския съюз, каза, че опитите на Джулиани да накара украинския президент Володимир Зеленски да разследва политически съперници на Тръмп, са били \"искане на услуга за услуга - уреждане на посещение в Белия дом\" за украинския президент, предава БТА.    Сандланд, който е богат хотелиер и дарител на кампанията на Тръмп, каза още, че държавният секретар Майк Помпейо е бил информиран и \"изцяло е подкрепял\" техните усилия по украинския въпрос.    Съндланд бе в очевидно добро настроение и се усмихваше, заемайки мястото си в свидетелския стол в сградата на Конгреса в четвъртия ден от откритите слушания по разследването, посочва Ройтерс.    Съндланд беше назначен за посланик от Тръмп, след като даде 1 млн. долара за церемонията по встъпване в длъжност на президента през януари 2017 г. През октомври Тръмп го нарече \"наистина добър човек\", но след като той смени писмените си показания пред разследващите в Камарата на депутатите този месец, президентът каза пред репортери в Белия дом, че \"много слабо познава този господин\".    Разследването може да доведе до одобряване от Камарата на официалните обвинения срещу Тръмп, които след това трябва да бъдат изпратени в контролирания от републиканците Сенат.   В Сената процедурата преминава в съдебен процес, който ще реши дали президентът да бъде отстранен от длъжност. Малцина са сенаторите републиканци, които отказват да подкрепят президента, отбелязва агенцията.    Лидерът на републиканското мнозинство в Сената Мич Макконъл каза вчера, че е \"немислимо\" две трети от сенаторите да гласуват за осъждане (т.е. за импийчмънт) на Тръмп по това обвинение, по което се води разследването.", "date": "2019.11.20", "title": "Американски дипломат свидетелства срещу Тръмп: Работих по въпроси за Украйна по негово нареждане "}
{"url": "http://epicenter.bg/article/Kazanlashkiyat-teatar-predstavya-tazi-vecher-v-Sofiya--quot-Zagovorat-na-Kaligula-quot--ot-Stefan-Tsanev/199346/6/0", "text": "Казанлъшкият театър „Любомир Кабакчиев“ представя тази вечер в София премиерния си спектакъл \"Заговорът на Калигула\" от Стефан Цанев, съобщава БНР.    Постановката по пиесата, която авторът определя като „кървава комедия“, е на Ованес Торосян. Текстът е писан през 2014 година и е поставен в Прага и в Истанбул, но сега за първи път оживява на българска сцена, като основна част от програмата по случай 150-ата годишнина от първото театрално представление в Казанлък.    „Според нашия спектакъл Калигула е пич, той е герой – такъв герой, какъвто в момента отсъства в държавата. На него му пука за другите – нещо, което в днешно време е рядкост. Всеки се е капсулирал и не жертва личното за другия, докато Калигула жертва доста неща“, казва режисьорът Ованес Торосян, който излиза и на сцената в ролята на Клавдий.    Спектакълът поставя въпроси: Светът днес - има ли разлика? Калигула – император, диктатор, чудовище? Демокрация или диктатура – минало, настояще, бъдеще? Или само и единствено настояще?    В образа на Калигула се превъплъщава актьорът от казанлъшката трупа Сава Драгнев. В представлението участват още Петър Петров, Костадин Жеков, Александър Митев, Недялка Раева. Сценографията и костюмите са на Ваня Запрянова и Росен Дончев, музика – Милен Апостолов.    Представлението на Казанлъшкия театър можете да гледате тази вечер (20 ноември) от 19 часа в Националния студентски дом. Премиерата в Казанлък е на 25 ноември.", "date": "2019.11.20", "title": "Казанлъшкият театър представя тази вечер в София \"Заговорът на Калигула\" от Стефан Цанев"}
{"url": "http://epicenter.bg/article/Lili-Ivanova-za-noviya-si-album--quot-Sevdana-quot--Iskam-da-sam-perfektna-/199361/6/0", "text": "    „Идеята е моя, защото много често си мислех да направя нещо по- различно използвайки класическа музика. Но много държах тази творба или пиеса да бъде от български композитор, защото аз съм се зарекла да пея само български песни, както и го правя. Помолих оперната певица Ина Кънчева, с която сме добри приятели, да ми каже няколко заглавия или композитори, за да мога да прослушам нещо в интернет и наистина така и стана. Прослушах много неща от български композитори и се спрях само на Георги Златев- Черкин и на неговата пиеса „Севдана“.   Тя е написана през 1944 година за цигулка и пиано. Чух в интернет изпълнението на цигуларя Светлин Русев и се запалих за тази музика. Изпратих я на Живко Петров с предложение да направи обработка за глас, доста сложна работа свърши Живко Петров, за което съм му много благодарна. Текстът предложих да бъде написан от Стефан Вълдобрев и бях много щастлива, защото той веднага се съгласи, не беше нужно да го убеждавам. Двамата сътвориха нещо, което на мен много ми харесва и също така  .   \" . Не знам дали младото поколение е чувало за него и дали го знае, но той е един прекрасен композитор. Ще издам албума на винил съдържащ 10 песни и той ще бъде наличен още в първата дата на концертите ми- на 8-ми декември. Също така ще има двоен компактдиск със стари и нови песни, които лично съм избрала, всичко това е мастерирано от Пламен Пенчев\", каза тя.   \"Обложката този път ще изглежда бяла с една моя снимка, облечена съм в черно. Фотограф е Васил Къркеланов и се надявам снимката да се хареса на моите почитатели, това съм избрала!\", добави Иванова.    \"А какво ще се случи на концертите ми и аз не зная, това ще е ясно след концертите, но винаги има нещо, което не съм поднасяла преди  на концертите. Една музика не може да се разказва, нещата трябва да се видят и чуят. Музикантите, които ще бъдат на сцената са най- добрите за мен- Ангел Дюлгеров, Огнян Енев,Орлин Цветанов, Веселин Веселинов- Еко, Росен Ватев и вокалната група „Ла Ти Да“.    По време на репетициите нямам никакви проблеми с моите музиканти, те идват винаги подготвени, аранжиментите както винаги са на Ангел Дюлгеров, с изключение на три, които са на Живко Петров. С подреждането на песните се занимавам аз, задрасквам, после пак подреждам, давам го за одобрение на Ангел Дюлгеров, той дава някакви предложения:, поясни изпълнителката и добави:   \"Нещата се случват в екип, в екипна работа.   Както знаем дребното камъче обръща колата. Всичко трябва да бъде перфектно, изрядно, нормално е да имаме разговор и коментар. Просто искам да съм перфектна, дано да  успявам, но не съм много сигурна\".    Тъй като наближават Коледните и Новогодишните празници искам да пожелая една здрава и успешна, пълна с много, много щастие и много емоции 2020 година!“", "date": "2019.11.20", "title": "Лили Иванова за новия си албум \"Севдана\": Искам да съм перфектна!"}
{"url": "http://epicenter.bg/article/Simeon-Nikolov--/199317/11/0", "text": "    От една страна е вярно, че като съюзнически страни ние нямаме значими проблеми в двустранните отношения, но си даваме сметка, че става дума за среща между лидер на глобален играч и министър–председател на средна европейска и икономически слаба страна, чието единствено неосъзнато и неизползвано предимство е стратегическото ѝ географско положение.      Макар и съюзници в НАТО, Доналд Тръмп атакува неолибералната доктрина, докато ние принадлежим към една Европа, която в по–голямата си част защитава статуквото. Липсата на единство в ЕС, Брекзит и някои слабости в НАТО допълват картината. Степента на риск за стратегическата стабилност е изключително голяма, особено след наложената тенденция на отказ от съществуващи доскоро договори и споразумения за гарантиране на въоръженията и безцеремонното нарушаване на международното право включително от членове на НАТО, каквата бе третата поредна военна операция на Турция в Сирия.      Ето тук вече се разделят мненията, оценките и препоръките относно целите и очакванията от посещението на премиера Борисов в САЩ. Вярно е, че няма прости отговори на сложни въпроси, но нека започнем от простите и ясни неща.   Друг е въпросът, защо Бойко Борисов искаше толкова да се осъществи тази среща, при това много преди някои международни събития, решения по инфраструктурни и енергийни проекти и преди изборите в България, но  каквито писания се срещат в социалните мрежи.    бяха посочени пределно ясно от Белия дом:          и през българското въздушно пространство ще обхванат района на Черно море и на Източното Средиземноморие.    се очерта не особено надежден партньор, което щяло да придаде на нашата южна съседка «сдържаща роля» както Полша и Израел. Удължено бе ползването и се извършва разширяване на редица военни бази, военновъздушната в Лариса, военноморската в Крит, базите в Стефановикио и пристанището на Александруполис.   Логично беше да възникне въпросът,  д     По–вероятно обаче, изглежда  . Българските военни защитават този проект, но междувременно в преустройваната в момента база в Очакив в Украйна, се предвижда изграждането на два  модерни центъра за морски операции, за координиране военноморската дейност на САЩ и НАТО в Черно море.    възможност  да прехвърлят сили на Балканите само за броени часове и с лекота да спрат търговията на Русия през Черно море с останалия свят, блокирайки Дарданелите.     непринадлежащи към Черноморското пространство по силата на конвенцията от Монтрьо, скоро може и да отпадне, след като  Турция завърши изкуствения канал северно от Истанбул без да намалява по финансови причини дълбочината и ширината на същия, той би могъл да се използва от такива плавателни съдове, тъй като конвенцията важи само за естествени проливи.     на една украинска идея, че дори и няколко квадратни километри териотрия, взета на концесия, например за 30 или 50 години, би дала юридическо право на собственика й да влиза безпрепятствено в Черно море.      Всички разсъждения по тази тема обаче, опират до едно основно съображение от военно–оперативен характер:   и може да бъде поразен в рамките на 4 минути.    Безспорно е, че   това не само ще противоречи на досегашните му позиции по въпроса, но ще обрече политическата му кариера. Отделно от това би трябвало да си дадем сметка, какви ще бъдат ответните реакции на Русия и бъдещите ни отношения.    Съдейки по някои изрази в предварителната информация за срещата Тръмп–Борисов за «разширяване на военното сътрудничество» бихме могли да допуснем искане от страна на САЩ за   по подобие на разширения договор с Гърция от 04. 10.2019 г. с последтствия за цитираните вече бази в нашата съседка.    Но засега няма аргументи за необходимостта от превръщането на някои от тези обекти в бази от по–висока степен от познатите пет вида бази в зависимост от тяхното преднаначение – от предни до тилови.      Слуховете за п рехвърляне на 50–те ядрени бомби Б 61 от базата Инджирлик в Турция са безпочвени. Те се намират под пълния контрол на американските ВВС и подлежат на модернизация, както тези в останалите 4 европейски държави и ще бъдат пренесени в САЩ. В Пентагона в момента се преразглеждат плановете за тяхното използване след модернизацията. Турция не бърза да се отказва от американското присъствие в Инджирлик.    , че американският президент ще засегне част от основните теми, по които ще се търси единство на страните–членки в Лондон. Тук трябва да се признае, че нашият регион има стратегическо значение за НАТО, което беше подчертано в миналогодишна декларация на Алианса.      Но България има потенциал да играе определена роля в решаването на проблемите на Балканите и в Черноморския регион. Използвайки острата рекация на САЩ срещу първоначалните ограничения по линия на ЕС за общи отбранителни проекти, които впоследствие Брюксел вдигна,   които сега ни оставят в периферията на Постоянното структурирано сътрудничество /ПЕСКО/, в което участваме само в 4 от първите 34 проекта и то преобладаващо в логистично осигуряване.    Премиерът Борисов ще акцентира повече на   и      На такива срещи на върха не се обсъждат детайли, но темата е обрасла с проблеми.  Обемите транзитирани през Украйна ще се свият от  95 милиарда кубически метра на 15 млрд кубически метра през 2021 г., а част от старите 40–годишни тръби ще трябва да се демонтират.   заради претенциите и амбициите на Турция и заплахите от нейна страна с военна сила.     Президентът Тръмп едва ли разчита толкова на информация за България от първо лице, колкото на оценки за региона и готовността на България да се впише в изпълнението на американската стратегия.     и да се откаже от утвърдената практика на налагане на свои решения единствено съобразени с геополитическите и икономически интереси на САЩ по свои сценарий и в ущърб на останалите. Но това не изключва    Рисковано е изложението на премиера да добие отчетен и хвалебствен характер за увеличения дял на военния бюджет от БВП или трите големи модернизационни проекта, за щото те не решават всички проблеми.   с приоритизиране на тезите си:  по първата тема – без военни способностни, дипломацията остава безсилна;  по втората тема– добрата външна политика е превантивна грижа да предотвратяване на кризи и т.н.    Взаимната изгода винаги е в основата на всеки разговор между държавни лидери.  По–голяма тежест биха имали оценките за приноса на България в политиката към Западните Балкани, както и аргументите от името на всички седем страни от Черноморския регион, които през май т.г. приеха „Общ морски дневен ред за Черно море“.    някои неадекватни предложения на малобройни, но гласовити НПО с гръмки атлантически имена  по повод на предстоящата среща между Тръмп и Борисов, поискали «защита на независимостта и суверенитета на България». Нима България не е независима и суверенна страна, с неизбежните ограничения разбира се в рамките на ЕС и НАТО? Или да вземем призива им за «приемане на минимален праг за активиране на член 5 на Североатлантическия договор в случай на хибридна заплаха». И тъй като има безброй определения за «хибридна заплаха», които не изключват дори един тендециозен филм, това е открита заявка– Дайте ни по–лесен повод за война!    Или предложението за бойна машина за Сухопътните войски, което приканва всъщност да повторим подхода с изтребителите и закупим американска бойна машина за пехотата, пренебрегвайки условията на прозрачен търг и подадените вече оферти от различни страни и фирми. Или на фона на призива за борба с фалшивите новини да се оплачем пред Тръмп, че Русия водела хибридна война против нашия цивилизационен избор. Но Русия нееднократно е заявявала: «Това си е Ваш избор, ЕС и НАТО».  Абсурдите не свършват и с друто твърдение, че ядрените мощности и АЕЦ били «хибридни инструменти». Тук авторите са забравили за друг основен «хибриден инструмент» – водката. За щастие програмата на Борисов и Тръмп не предвижда консумация на такава. И дано никога българска делегация, способна на такъв висш «интелектуален пилотаж» не замине да решава съдбовни за България въпроси.  ", "date": "2019.11.20", "title": "Симеон Николов: Какво ще поиска Тръмп от Борисов, какво ще му даде българският премиер..."}
{"url": "http://epicenter.bg/article/Hristo-Genchev--Koy-prevrashta-detsata-ni-v-predmeti--/199331/11/0", "text": "  Една от основните разлики между предметите и живите същества са взаимоотношенията. Най-силната болка, която ние сме изпитвали е болката при раздяла. Никой не помни болката от счупване на крак или ръка, но всички ние помним болката от разрушаването на взаимоотношения.    На 3 ти януари 2018 г. почти никой в България не беше чувал за Истанбулската конвенция. За това пък към обяд в известния с “либералната” си ориентация сайт “Клуб З” се появва статия “Що е то Истанбулска конвенция - въпроси и отговори” в подкрепа на документа.    В рамките на часове тази статия е споделена от различни привърженици на международния договор. Така например в личния си профил Зорница Русинова, днес заместник министър в Министерство на труда и социалната политика (МТСП) пише препращайки към статията: “Време е всички да четат документите и да се спре със спекулациите и наистина да гарантираме защита на жените от насилие!”.    На 7 ми март 2019 г. тя казва в официалния си профил: “Днес бе единодушно приет Закона за социалните услуги от Народното събрание/ Благодарим на екипа в министерството, който месеци наред подготвяше закона, на всички колеги от НПО сектора, които работеха с нас и ни подкрепиха, и на всички депутати!”    На 2 ри октомври г-жа Русинова казва в интервю за “24 часа”: “Социалните работници и сега не могат просто ей така да извеждат дете от семейството, а трябва да има причини. Това става със съдебно решение.” Свенливо обаче пропуска да спомене, че съгласно чл. 24 от ЗЗД, “настаняването на дете в ... приемно семейство и в социална или интегрирана здравно-социална услуга за резидентна грижа се извършва със заповед на директора на дирекция \"Социално подпомагане\"”.    На 12-ти ноември 2019 г. в студиото на “БТВ”, заместник министър Русинова коментира, отнемането на три деца от служители на нейното министерство с думите: “Знаете ли, че това семейство последните две години 18 пъти е сменяло адреса си, че нямат желание да заявят молба за социална помощ, че едното дете на три години е хранено само с кисело мляко, че отказват посещение при ДжиПи”.    В същото време родителски организации и групи със стотици хиляди членове търсят диалог с МТСП и искат гласа им да бъде чут. За сега те се сблъскват обаче само с мълчалив отказ.    Изявленията на г-жа Русинова обаче повдигат много въпроси, на които днес няма да търсим отговор като:    - Защо работите с НПО-сектора, а с родителите не желаете дори диалог?  - Защо не казвате цялата истина, че извеждане на дете от семейството му става и без съдебно решение?  - Защо същите държавни служители, същия НПО-сектор[1], същите медии[2], които в миналото настояваха да приемем Истанбулската Конвенция, днес са пламенните защитници на ЗЗД и ЗСУ, който проправя път на частни интереси в мултидисциплинарните екипи?    Мен всъщност ме заинтригува друго. Как е възможно борец срещу насилието над жени да оправдае принудителното разделяне на жена от дете и внуци с:   - чести смени на адреса,  - неправилна диета,  - отказ от социална помощ и  - отказ от посещение при личен лекар?    Нима има по-тежко насилие за една жена от това тя да бъде разделена от детето и? Ако децата са били тежко заболели, насилвани, принуждавани да просят или проституират, разбирам. Но заместник министърката не казва това.    Бях убеден, че одобряваната от г-жа Русинова Истанбулска конвенция, която е създадена да защитава жените от всякакви посегателства ще може да бъде използвана за аргумент в защита на тази майка.   Проверката обаче показа друго. Думите “майка” и “майчинство” не присъстват в текста на конвенцията. Този международен договор не споменава за специалната връзка на майката с детето. И тук си пролича приликата. Истанбулската конвенция разглежда само “жената” без да защити нейните най-важни взаимоотношения - тези с децата. Също както и “детското законодателство” разглежда само “детето” т.е. извън неговите най-важни взаимоотношения - тези с родителите и семейството. Това е и причината защо когато отнемат 3 деца ги разпределят в трите краища на страната.    И нищо чудно, че заместник министър Русинова не вижда противоречие в нейните схващания. Противоречие няма. Целта и на конвенцията и на ЗСУ е една и съща. Всеки да бъде разглеждан по отделно[3]. Извън контекста на неговите взаимоотношения. Една плашеща концепция за нашето общество.    Може би заради този въпрос МТСП бяга от необходимия разговор? Ние няма как да знаем отговора. Ние трябва да продължим да се борим родителските организации да бъдат поканени за среща. Нашият единствен ход са мирните протести. Следващият е на 23 ти ноември в София от 13 часа от езерото “Ариана”. Присъединете се!  ________________  [1] Национална Мрежа за децата, в която членува и “Джендър алтернативи” беше от яростните защитници на Истанбулската Конвенция. Днес нейният ръководител Георги Богданов е главният говорител по темата, защитавайки промененото и заварено законодателство. На сайта на НПО-то ще намерите и препечатки на няколко интервюта на зам. министър Зорница Русинова.  [2] Изданията на Инкомедия са великолепен лакмус за това какво искат НПО-тата. При преглед на уж опозиционните издания става ясно, че дадени министерства, в които НПО-тата нямат влияние са безжалостно и дори манипулативно критикувани. В същото време МТСП, въпреки всичките основания за градивна критика са отразвани \"щадящо\".  [3] „България залага на два принципа при реформата, свързана с децата в риск: всички действия на държавата трябва да са насочени единствено в интерес на детето, не на родителите, настойниците, попечителите или социалните служби, и, второ, самото дете трябва да участва в процеса на вземане на решения за неговото бъдеще” Е. Захариева.", "date": "2019.11.20", "title": "Христо Генчев: Кой превръща децата ни в предмети? "}
{"url": "http://epicenter.bg/article/Zashto-Borisov-nyama-da-se-sreshtne-s-Melaniya-po-vreme-na-poseshtenieto-si-v-Beliya-dom/199312/11/33", "text": " Очаква се той да бъде посрещнат от президента Тръмп в прословутия кът до камината на Овалния кабинет.    Според протокола на Белия дом, считан за един от най-строгите в света и поставян редом до този на британската монархия,  . Позицията на първа дама не предвижда официални задължения и заплащане за това, но предполага често участие по време на изявите на президента на САЩ.   Най-често първата дама се занимава с хуманитарни и благотворителни дейности, организирайки обеди и вечери на територията на Белия дом.    Дотук протоколът е напълно ясен. И би трябвало Мелания да уважи с присъствието си срещата между Тръмп и Борисов, тъй като тя ще се проведе именно в Белия дом, територията на първата дама.   Но тук има допълнителен акцент, който напълно променя картинката -  . Този факт променя нещата и за да има баланс между двамата лидери Тръмп също няма да бъде придружаван от съпрагатаси, въпреки че именно тя е домакинята на Белия дом и съответно би трябвало тя да приема гостите.    Подобни срещи не са прецедент в историята. Доналд Тръмп, както и предшественикът му Барак Обама, често са провеждали срещи с държавни ръководители без нежните си половинки. Множество фотоси запечатват диалози между държавни представители пред прословутата камина на Овалния кабинет без присъствието на съпругите им.   Така например, в креслата на Овалния кабинет са запечатани срещите на Тръмп с предшественика му Обама, турския президент Ердоган, с унгарския премиер Орбан, пастора Андрю Брансън, германския канцлер Меркел и т.н., като всички гост-лидери не са придружавани от половинките си. Тоест, разговорите пред камината в Белия дом могат да се нарекат по-сериозни и строго политически, именно заради отсъствието на светското в лицето на официалния партньор, както на госта, така и на домакина.    Въпреки това ще стане пряк свидетел на гостоприемството на първата дама на Америка в лицето на служителите, отговорни за подготовката на самата среща и пряко ръководени от нея.  ", "date": "2019.11.20", "title": "Защо Борисов няма да се срещне с Мелания при посещението си в Белия дом"}
{"url": "http://epicenter.bg/article/Pravitelstvoto-otkri-protsedurite-za-vazlagane-na-kontsesiya-na-tri-plazha-kray-Burgas/199313/4/0", "text": "Правителството откри процедурите за възлагане на концесия на морските плажове „Сарафово” в община Бургас, „Дяволска река 1“ в община Приморско и „Каваци-юг“ в община Созопол. Процедурите се провеждат по реда на Закона устройството на Черноморското крайбрежие (ЗУЧК). Предлага се срокът на концесиите да е по 20 години за всяка.   Размерите на минималното годишно концесионно възнаграждение са съответно -  за плаж „Сарафово“ - 45 502 лв. без ДДС, за плаж „Дяволска река 1“ – 19 049 лв. без ДДС и за плаж „Каваци-юг“ – 55 581 лв. без ДДС.  Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове обекти на концесия, по реда на чл. 8, ал. 2 и 3 от Закона за устройството на Черноморското крайбрежие.   За трите морски плажа ще бъдат обезпечени задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.11.20", "title": "Правителството откри процедурите за възлагане на концесия на три плажа край Бургас"}
{"url": "http://epicenter.bg/article/Evrobarometar--Mnozinstvoto-evropeytsi-sa-s-polozhitelna-naglasa-kam-mezhdunarodnata-targoviya/199324/4/0", "text": "Публикуваните днес от Европейската комисия резултати от специално проучване на Евробарометър сочат, че 60 % от европейците — с 16 процентни пункта повече от предходната анкета отпреди 10 години — смятат, че те лично са извлекли ползи от международната търговия. Проучването разкрива също, че 71 % от отговорилите са на мнение, че ЕС защитава по-ефективно търговските интереси на техните държави, отколкото тези държави сами по себе си, съобщават от пресслужбата на ЕК. Общите изводи от проучването са, че има голямо съответствие между приоритетите, формулирани от гражданите на ЕС, и приоритетите, залегнали в следваната през последните пет години стратегия на ЕС „Търговията — за всички“. През този период за ЕС влязоха в сила 16 нови търговски споразумения, включително важни споразумения като тези с Канада и Япония. Днес международната търговия е в основата на 36 милиона работни места в ЕС — 5 милиона повече от 2014 г. Към момента има в сила повече от 130 мерки на ЕС за търговска защита, които допринасят за защитата на 343,000 работни места в Европа.", "date": "2019.11.20", "title": "Евробарометър: Мнозинството европейци са с положителна нагласа към международната търговия"}
{"url": "http://epicenter.bg/article/Trima-chlenove-i-sekretar-na-TELK-v-Stara-Zagora-sa-osadeni-za-polucheni-podkupi-/199279/3/0", "text": "Специализираният наказателен съд наложи наказания от по 3 години „Лишаване от свобода“ с 5-годишен изпитателен срок на председателя, на двама членове и секретаря на ТЕЛК – трети състав, в МБАЛ „Проф. Д-р Стоян Киркович“ АД в Стара Загора. Това съобщиха от пресцентъра на Апелативна специализирана прокуратура, цитирани от Агенция \"Фокус\".   На тримата лекари в комисията Съдът наложи и глоби от 4 000 до 5 000 лева, както и лишаване от право да заемат държавна длъжност в органите на медицинската експертиза и на Регионалните картотеки за медицинска експертиза за срок от 5 години. На секретаря на комисията е наложена глоба от 3 000 лева. Четиримата осъдени бяха предадени на съд през март 2016 г. за това, че са участвали в организирана престъпна група за подкупи. В рамките на месец и половина са приели облаги в размер на 4950 лева и 50 евро от 22 лица, за да им издадат експертни решения на ТЕЛК за над 50 на сто трайно намалена работоспособност. Подсъдимите по делото са осъдени да заплатят солидарно придобитите в резултат на престъпните деяния суми по сметка на държавата. В хода на досъдебното производство са изготвени 64 медицински експертизи на освидетелствани лица, получили завишен процент на инвалидност, или такива, с вписан висок процент, без да страдат от заболявания, налагащи определяне на нетрудоспособност.  Присъдата не е окончателна и подлежи на обжалване и протестиране в 15-дневен срок.", "date": "2019.11.20", "title": "Трима членове и секретар на ТЕЛК в Стара Загора са осъдени за получени подкупи "}
{"url": "http://epicenter.bg/article/Dvama-mazhe-i-zhena-sa-zadarzhani-za-palezh-na-avtomobil-v-Sv--Vlas/199303/3/0", "text": "Двама мъже и жена са задържани за палеж на автомобил \"БМВ\" в Св. Влас. Това съобщиха от ОД на МВР-Бургас.    Задържаните мъже са от Габрово, жената е на 27 г. и е от Св. Влас. Арестуваните са криминално проявени младежи – на 23 и на 16 години.    При извършените процесуално-следствени действия са събрани достатъчно доказателства за съпричастността на тримата към престъплението.    Автомобилът със софийска регистрация е опожарен на 16 ноември около 03:24 часа. Колата е била паркирана на ул. „Цар Симеон“ 59.    От полицията не разкриха какви са предполагаемите мотиви за извършване на палежа.    Тримата са задържани за срок от 24 часа. ", "date": "2019.11.20", "title": "Двама мъже и жена са задържани за палеж на автомобил в Св. Влас"}
{"url": "http://epicenter.bg/article/Zhena-zagina-pri-katastrofa-v-Sofiya--shofyorat-e-izbyagal/199336/3/0", "text": "Шофьор блъсна и уби на място 56-годишна жена на бул. \"Европа\" в района на местност \"Толева махала\", след което избяга, съобщиха от пресцентъра на МВР и NOVA.    Сигналът за инцидента е подаден снощи към 21.00 часа. Съобщено е за намерено тяло на жена на пътно платно в района на местност \"Толева махала\". На място незабавно са насочени екипи на полицията и спешна помощ. Установена е самоличността на жената, тя е 56-годишна, а медиците само констатирали смъртта ѝ.    Според първоначалните данни се касае за пътнотранспортно произшествие с неустановен автомобил и водач. По случая е образувано досъдебно производство, в рамките на което под наблюдението на прокуратурата, ще се изясняват всички обстоятелства и факти около инцидента, предприети са действия за установяването на водача и превозното средство.", "date": "2019.11.20", "title": "Жена загина при катастрофа в София, шофьорът е избягал"}
{"url": "http://epicenter.bg/article/Marinela-Arabadzhieva-v-bezsaznanie-otkarana-v-intenzivnoto-na-MVR-bolnitsa/199351/3/0", "text": "Маринела Арабаджиева е приета в безсъзнание в интензивно отделение на МВР болница. Тя е била закарана в лечебното заведение във вторник през нощта. В момента няма информация за състоянието й, съобщава \"Монитор\".    Тя е била настанена в интензивно отделение в критично състояние, но е стабилизирана. От здравното заведение не коментират какво е състоянието й.  Оскъдна е информацията, с която разполагат и близките ѝ, заяви пред NOVA Ангелина Ангелова, която е от екипа на бизнесдамата. По нейна информация Маринела Арабаджиева е закарана в безсъзнание в болница снощи. За малко е успяла да я види единствено дъщеря ѝ.    Арабаджиева бе пусната под домашен арест с решение на Специализирания наказателен съд в средата на септември заради здравословното й състояние. Ден по-късно Спецпрокуратурата протестира изменението на мярката.   През септември Арабаджиева също беше с опасност за живота. Хипертония втора степен, спиране на моторните функции на жизненоважни органи и многократно колабиране са част от здравословните проблеми, които тя има. Заради тях тя беше освободена под домашен арест с решение на Специализирания наказателен съд, но на втора инстанция това решение беше отменено.    Ветко и Маринела Арабаджиеви са обвинени в участие в организирана престъпна група и пране на пари. Двамата бяха задържани в Испания, където по-късно стана ясно, че са се укривали в къщата на Георги Семерджиев в Кабрера де Мар, в близост до Барселона.", "date": "2019.11.20", "title": "Маринела Арабаджиева в безсъзнание откарана в интензивното на МВР болница"}
{"url": "http://epicenter.bg/article/Mazh-plati-2-500-evro--za-da-vzrivyat-bomba-v-doma-na-bivshata-mu/199357/3/0", "text": "Полицията в Бургас залови 34-годишен мъж от Средец, който е поръчал убийството на бившата си приятелка. Мъжът с инициали А.К е поръчал убийството на друг мъж от руенското село Дъскотна и е платил 2500 евро за извършването му, предаде БГНЕС, цитирана от NOVA.    На 19 февруари тази година наетият мъж е направил опит да взриви със самоделна бомба дома на млада жена в айтоското село Черноград. Бомбата се е взривила в двора, образувала е трийсетсантиметрова дупка, но пострадали няма. „При претърсване и обиск в жилището беше открита ръчна бойна граната, един брой тротилова пресовка, капсулдетонатор, огнепроводен шнур, палка за ръчна граната и голямо количество бойни патрони 22 калибър”, заяви ст. комисар Радослав Сотиров, директор на Областната дирекция на МВР в Бургас.    „Вероятно ще е интересно за вас да узнаете и мотивите за извършването. Те най-общо могат да бъдат сведени до битови, а именно афектът на подбудителя от обтегнатите отношения с лице, с което в миналото е имало интимна връзка и от което има дете. Въпросният подбудител не е признавал бащинството на детето и то е установено по съдебен ред в резултат на иск за установяване на бащинството. Била е присъдена и издръжка, която той първоначално е отказал да плаща”, коментира окръжният прокурор Георги Чинев.   ", "date": "2019.11.20", "title": "Мъж плати 2 500 евро, за да взривят бившата му приятелка"}
{"url": "http://epicenter.bg/article/Preizbraha-Prof--Gerdzhikov-za-rektor-na-Sofiyskiya-universitet/199362/2/0", "text": "Проф. Анастас Герджиков е преизбран за ректор на Софийския университет „Св. Климент Охридски“. За него гласуваха 254 от членовете на Общото събрание.    Герджиков беше единственият кандидат, който направи отчет за свършеното през изминалия мандат и начерта целите пред университета. Изслушването и дискусията в Алма матер продължи над 6 часа.    Старият-нов ректор заяви, че целите в новия 4-годишен мандат са свързани с повишаването на държавната субсидия, собствените приходи на висшето училище, оптимизиране на разходите, осигуряване на допълнителни средства за 60% увеличение на заплатите, средства за ремонти и поддръжка на сградния фонд.    Герджиков направи равносметка за постигнатото по време на мандата му. Той посочи, че за периода от 1 януари 2016 г. до 1 януари 2019 г. средната брутна работна заплата е увеличена с 53% - от 1119 лв. на 1713 лв.    През 2015-2016 г. студентите - бакалаври и магистри са били 23 330, а преподавателите 1705. През 2019 г. студентите намалели до 20 616, а преподавателите са 1300. В тази връзка Герджиков уверява, че няма да намалява броя на служителите в централната администрация и преподавателите.    ", "date": "2019.11.20", "title": "Преизбраха проф. Атанас Герджиков за ректор на Софийския университет"}
{"url": "http://epicenter.bg/article/Roman-Vasilev-i-Emil-Georgiev/199365/2/0", "text": "Разумна кандидатура, казвам го от гледна точка на работата в КПКОНПИ, подчерта бившият зам.-градски прокурор на София Роман Василев за кандидатурата на Сотир Цацаров. Той бе гост в предаването \"Лице в лице\" по БТВ, заедно с адвокат Емил Георгиев от \"Правосъдие за всеки\".   Намирам го за логично и оправдано, посочи за номинацията на Цацаров Роман Василев.    \"Не съм съгласен, че КПКОНПИ няма никакъв резултат, аз прочетох докладите им – те дават огромен размер не само на обезпечено, но и на реално отнето имущество\", отговори той на въпрос за резултата от работата на антикорупционната комисия. \"В САЩ ролята на КПКОНПИ я играят маршалите, в Англия е друго. В другите държави е структурирано по различен начин. КПКОНПИ трябва да има отчет като едно търговско дружество - какво е изразходвало и какво е иззело\", посочи още той.    \"В България има над 65 контролни органи в прокуратурата, но под 1% са постъпилите сигнали от тези органи. Питали сме ги: „Колеги, къде сте?“. Прокуратурата не може всичко да прави, нито е бърза помощ, нито пожарна, тя работи когато някой даде\", продължи Василев. Роман Василев отговори и на питане за подписването на указа за избрания от ВСС за главен прокурор Иван Гешев. \"Президентът спазва Конституцията. Той може и е длъжен да издаде указ защото е спазена процедурата, но може и да сезира КС, след като издаде указа. В правото, когато няма срок, обществения интерес притиска за срока\", посочи той.    \"Иван Гешев още не е утвърден на поста главен прокурор, президентът все още не се е произнесъл. Сотир Цацаров е само номиниран, въпреки, че всичко сочи че ще бъде избран. Първо трябва да се запознаем с неговата концепция\", каза пък адвокат Емил Георгиев.  ", "date": "2019.11.20", "title": "Роман Василев и Емил Георгиев: КПКОНПИ трябва да се отчита"}
{"url": "http://epicenter.bg/article/Utre-e-deloto-na-Manolova-za-kasirane-na-izborite-za-kmet-na-Sofiya/199366/2/0", "text": "За утре, 21 ноември, от 10.00 ч. е насрочено делото на Мая Манолова за касиране на изборите за кмет на столицата.  Манолова, председателят на Инициативния комитет, издигнал кандидатурата й - Никола Вапцаров, както и членове на Инициативния комитет и хора от екипа й от кампанията ще присъстват лично на съдебното заседание. На 11 ноември Мая Манолова внесе 14 тома доказателства за манипулиране на изборните резултати, като посочи близо 900 протокола и изборни книжа с установени от екипа й закононарушения и други, компрометиращи вота на гражданите, факти.  Делото е № 12751/2019 г. и ще се гледа на съдебно заседание в Административен съд - София-град на ул. \"Вашингтон\" 17.  ", "date": "2019.11.20", "title": "Утре е делото на Манолова за касиране на изборите за кмет на София"}
{"url": "http://epicenter.bg/article/Mariyana-Nikolova--Indiya-e-prioriteten-partnyor-za-Balgariya-v-Aziatsko-tihookeanskiya-region/199367/2/0", "text": "„Новите световни икономически тенденции, иновации и възможности налагат да търсим сътрудничество в съвършено нови сектори“. Това заяви заместник министър-председателят по икономическата и демографската политика Марияна Николова на откриващата сесия на международния бизнес форум „Индия-Европа 29“, който се провежда в индийската столица Делхи. Във фокуса на форума са изкуственият интелект, информационните технологии и стартъпи, възобновяемите енергийни източници, интелигентните градове и чистите технологии. Вицепремиерът Марияна Николова отбеляза, че Петото издание на инициативата търси отговор на новите предизвикателства като спомага за изграждането на нови партньорства.   „Можем да съсредоточим усилията си върху ускоряването на търговията и инвестициите в сфери като биотехнологиите, хранителната промишленост, зърнените култури, транспортното оборудване, машини и съоръжения“, изтъкна вицепремиерът.  Пред форума министърът на търговията, индустрията и железниците на Република Индия Пиуш Гоял обърна специално внимание на България като акцентира върху дългогодишните близки българо-индийски отношения и насърчи бизнеса да оцени добрите възможности за инвестиции у нас. По-късно българският вицепремиер Николова проведе среща с индийския министър на външните работи д-р Субрахманям Джаишанкар. По време на разговорите тя посочи, че Индия е приоритетен партньор за България в Азиатско-тихоокеанския регион. Николова подчерта пред Джаишанкар, че разширяването на договорноправната основа на двустранното сътрудничество е от важно значение. В тази връзка вицепремиерът каза, че българската страна работи за окончателното съгласуване и подписване на Спогодбата за морско търговско корабоплаване. Д-р Джаишанкар заяви, че отличните взаимоотношения са добра предпоставка за надграждането на съществуващите икономически и търговски връзки. Той изрази желанието на Индия освен в традиционните сфери на интерес, да задълбочи партньорството си с България и в нови области като обучителни обмени на млади хора, информационни технологии, чиста енергия и рециклиране.  Българският заместник министър-председател Марияна Николова проведе среща и с министъра на туризма и културата Прахлад Сингх Пател, с когото обсъдиха предприетите действия, свързани с подписания миналата година Меморандум за разбирателство в сферата на туризма. Министър Пател акцентира, че Индия цени контактите с България, тъй като се основават на културно-исторически традиции, изпреварили дипломатическите. Той отбеляза, че е създадена работна група, която е ангажирана с изработването на пътна карта за изпълнение на Меморандума.   ", "date": "2019.11.20", "title": "Марияна Николова: Индия е приоритетен партньор за България в Азиатско-тихоокеанския регион"}
{"url": "http://epicenter.bg/article/D-r-Trenchev--Ne-mozhe-da-se-natrupa-kritichna-masa--koyato-da-promeni-neshtata/199369/2/0", "text": "\"След като хората търпят да ги мачка, естествено, че тези, които ги мачкат, ще ги мачкат по-силно. След като народът търпи, ще го товарят колкото може и ще чака спасител. Хора, на които им вземеш всичко и те не протестират - не бих определил това нещо като държава\".   Това каза пред БНР д-р Константин Тренчев, почетен председател на КТ \"Подкрепа\" по повод предложението първият ден от болничните да се плаща от работника, което премиерът Бойко Борисов отказа да внесе в парламента. Според него, не може да се натрупа критична маса, която да промени нещата.    Бившият синдикалист потвърди, че фалшиви болнични съществуват и то още от времето на социализма, но добави, че и лекарите са ангажирани в тази престъпна схема - като издават неверни болнични.    Според него трябва да се намери механизъм за контрол на болничните, но \"да не даваш на този, който е болен, възможност да получи някакви пари, е пълна идиотщина\", каза той в предаването \"12+3\" по програма \"Хоризонт\".    Във връзка с категоричната позиция на работодателите, че не трябва те да плащат първия ден от болничните на работниците, Тренчев заяви:  \"Мечтата на работодателите е, ако може да работиш, без да ти дават заплата. така че не се учудвайте на тази позиция, въпросът е доколко хората ще им позволят това да стане\".    По думите му политиците са тази структура между работодатели и работници, която трябва да намери решения, които да удовлетворяват и едната, и другата страна.    Тренчев коментира и 30-годишнината от 10 ноември 1989-а година:  \"Собствеността я взеха хора от бившата Държавна сигурност и бившата номенклатура. Това е псевдодемокрация. Вместо да има закон за лустрацията и тия хора да не бъдат допускани до властта, те са най-богатите. Как хората да се радват и да вярват\", смята той.", "date": "2019.11.20", "title": "Д-р Тренчев: След като народът търпи, ще го товарят колкото може!"}
{"url": "http://epicenter.bg/article/Rumen-Ovcharov-/199371/2/0", "text": "  Такава теза изрази в предаването \"Лице в лице\" по БТВ.   По време на Тройната коалиция България се развиваше като икономика и като енергийни проекти като никога по друго време за тези 30 години.   ГЕРБ си изигра играта и взеха всички мерки, за да не допуснат провал. Направиха субсидията 1 лев, което тежко удари БСП. Не засегна нито ГЕРБ, нито ДПС.   Работещите в държавната и общинската администрация, купеният ромски вот и корпоративният вот реши въпроса за изборите. Последна \"застраховка\" за ГЕРБ беше недействителният вот.   БСП направи крачка и тази крачка е в правилна посока, бе анализът на Овчаров. Според него за пръв път БСП се е явила на избори заедно с други леви партии, както и за пръв път е призовала да се гласува за десни кандидати. Левите \"чугуни\" се оказаха много по-гъвкави от \"десните чугуни\". Ако това беше станало, ГЕРБ почти щеше да изчезне от картата на София, подчертава бившият лидер на БСП-София.   Аз, в моя район, гласувах за десен кандидат за кмет и той увеличи двойно резултата си и спечели. Ако десните чугуни, бяха гласували за нашите кандидати на балотаж, ГЕРБ щеше да претърпи сериозни поражения. ГЕРБ ги беше страх от тези избори и те впрегнаха всички сили, за да ги спечелят. ГЕРБ си изигра играта - корпоративен вот, купен вот, недействителни гласове. Всички тези фактори доведоха до спечелването на изборите. ГЕРБ усещат много добре, че вече не са безалтернативни. Бойко Борисов също го усеща\", подчерта Румен Овчаров.    Мая Манолова беше добър кандидат и щеше да спечели, ако не беше факторът, за който говорих. Мая беше единственият кандидат, с който можехме да постигнем такъв резултат, посочи още Овчаров. Но упрекна Манолова, че не е била достатъчно лоялна към избирателите на левицата.   Етапът \"ГЕРБ\" свършва и Бойко Борисов го усеща, добави той.   Сергей Станишев си има своите качества и не трябва да бъде подценяван. Когато беше премиер, България се развиваше най-добре за всичките 30 години преход. Тогава съм го подкрепял, както и Румен Петков, каза бившият енергиен министър, който коментира твърдението на Кирил Добрев, че Сергей Станишев е бил занесен на моряшко столче в министър-председателския кабинет от Румен Петков и Румен Овчаров.   \"Личностните спорове никога не са помогали в БСП. Опозицията трябва да разбере, че е загубила битката с Нинова. Когато водихме принципни, а не личностни спорове в БСП, тогава имаше смисъл от това говорене на опозицията\", разкри Овчаров.    \"Аз познах изключително точно резултатите от изборите. Казах, че ще имаме двама-трима районни кметове в София. Малко съм разочарован от броя на общинските съветници. За мен резултатите от тези избори са добри за БСП. Партията направи крачка. Мая Манолова беше много добър ход.\", каза той.   ", "date": "2019.11.20", "title": "Румен Овчаров: Опозицията на Нинова се изчерпа! Стигна до идиотизъм!"}
{"url": "http://epicenter.bg/article/Deteto-e-pochinalo-ot-dvustranni-masirani-kravoizlivi-v-belite-d/199373/2/0", "text": "Министър Кирил Ананиев получи предварителен доклад от извършваната проверка на дейността на трите лечебни заведения - Специализираната детска болница „Проф. д-р Иван Митев“, УБ „Лозенец“ и УМБАЛСМ „Н. И. Пирогов“, които имат отношение към случая с починалото в края на миналата седмица 3-годишно дете, съобщиха от здравното министерство.  Аутопсията на детето е показала, че детето е починало от тежка двустранна хеморагична пневмония (двустранни масивни кръвоизливи в белите дробове).   Пневмонията е причинена от вирусна инфекция, заради която са възникнали и допълнителни усложнения - тежки двустранни кръвоизливи в надбъбречните жлези. Все още не са готови всички резултати от хистологичните изследвания, които се очакват до седмица.   Възложено е провеждането на три независими експертизи – от специалист по инфекциозни заболявания, детски пулмолог и вирусоло.   \r\n \r\n \r\n \r\n  Днес министър Кирил Ананиев се срещна с директорите на трите лечебни заведения и ги отстрани до приключването на проверката. Отстранена е и лекуващата лекарка в педиатрията д-р Елена Георгиева.   Сезирана е и Комисията по професионална етика към съответната Районна колегия, която следи за спазване на професионалните медицински и морално-етични въпроси, свързани с упражняването на професията.", "date": "2019.11.20", "title": "Експертизата: Детето е починало от двустранен масиран кръвоизлив в белите дробове"}
{"url": "http://epicenter.bg/article/Borisov--Roditelite-na-3-godishnoto-dete-sa-snimali-sastoyanieto-mu-i-darzhanieto-v-bolnitsite/199374/2/0", "text": "Днес следователи са иззели рецепти, документи и записи по случая с починалото 3-годишно дете. Родителите са снимали състоянието на детето в дълги записи. Те са снимали и как се държат секретарките на шефовете на болниците. Просто съм потресен, за това са и толкова резки решенията ми.    Това разкри премиерът Бойко Борисов по случая с починалото 3-годишно дете пред журналисти в Загреб.   \"Разпитани са родителите и свидетели по случая с детето\", допълни още той.    Премиерът Борисов е в хърватската столица по повод Конгреса на Европейската народна партия (ЕНП). По време на конгреса ще бъдат избрани нови председател на ЕНП, заместник-председатели на партията и генерален секретар.   \"Доналд Туск е голям приятел на България. Всички си спомняме какъв жест ни направи с речта си на български по време на откриващата церемонията на европредседателството в София. Той е партиец, бивш премиер на Полша, познава много добре ситуацията на Балканския полуостров. Като председател на Европейския съвет работеше в много трудни времена. Туск е твърд човек, много енергичен и дипломатичен. В момента Европейската народна партия има нужда от президент точно като него\", каза Борисов за избора на нов президент на организацията.  \"Познавам го добре, той е добър човек, а годините в Европейския съвет не отговаряха на енергичността му. Въпреки това той успя да договори председател на ЕК и условията за Брекзит. Не на последно място той е бил е премиер, познава Балканите. ЕНП правеше много компромиси, за да не ме разберете грешно, Жозеф Дол направи много неща, но Туск ще бъде по-твърд\", коментира още министър-председателят.   „За съжаление днес много партии и членове на ЕНП не изповядват нашите ценности. Сдружават се със социалисти, комунисти и крайно леви. Орбан е приятел на България, но с някои свои решения получи съдбата си да не е в ЕНП. Доналд Туск ще бъде твърд председател, точно такъв ни трябва за трудното време, което ни предстои”, отговори Борисов на въпрос как Туск да реши противоречията в ЕНП, включително и в Унгария\", посочи още Борисов.   Министър-председателят напомни, че днес правителството за поредна година отпусна 51 млн. лв. за коледни надбавки към пенсиите на близо 1,3 млн. души в България. „За 8 път отпускаме средства за коледни надбавки, същото правим и по Великден. Нека не се подценяват тези неща – държавата и приходните агенции са работили много. Това можем да си го позволим благодарение на битката с контрабандата и корупцията и добрата работа на приходните агенции. Ето сега сме в Хърватия, тук протестират заради ниските учителски заплати, при нас са двойни”, разкри министър-председателят.  Преди изказването си Бойко Борисов се срещна с бившия премиер на Италия Силвио Берлускони, който се обърна към българския премиер с думите: \"Ако някога имаш нищо от нещо, ела в Италия, дори и само за вечеря.\"   По темата със смъртта на 3-годишното дете в София, Борисов съобщи, че следователите са иззели записи, рецепти и документи. Също така и родителите са разпитани. „Майката и бащата са снимали как се държат с тях работещите в болницата. Потресен съм. Затова съм и толкова остър в изказванията си“, сподели той. ", "date": "2019.11.20", "title": "Борисов: Родителите на 3-годишното дете са снимали състоянието му и държанието в болниците"}
{"url": "http://epicenter.bg/article/VSS--Geshev-mozhe-da-stane-glaven-prokuror-po-rano--ako-ima-ukaz/199375/2/0", "text": "Избраният за главен прокурор Иван Гешев може и по-рано да встъпи в длъжност, смятат от Висшия съдебен съвет. Това би станало, ако настоящият главен прокурор Сотир Цацаров бъде избран и назначен за председател на антикорупционната комисия, преди 10 януари. Тогава изтича 7-годишният му мандат.   „Към момента, към който ще бъде евентуално издаден указ за освобождаването на главния прокурор, няма пречка при наличие на указ, с който г-н Гешев вече е назначен за главен прокурор, той да встъпи и фактически да започне да изпълнява функциите си на главен прокурор, тоест да започне неговият мандат”, обясни Даниела Машева, член на ВСС.", "date": "2019.11.20", "title": "ВСС: Гешев може да стане главен прокурор по-рано, ако има указ"}
{"url": "http://epicenter.bg/article/Borisov-kam-Ester-de-Lange--Blagodarya-ti--che-se-uveri-na-myasto-kolko-dobre-pazim-granitsata-na-ES-/199376/2/0", "text": "Контрабандата в България е под 3,4%. Нелегални мигранти в страната ни няма. Само вчера на границата заловихме 80 кг. кокаин. Освен това България е водещ партньор на Съединените щати в борбата с групировките, източващи пари от кредитни карти и банкомати.   С тези думи българският премиер и председател на ГЕРБ Бойко Борисов се обърна към заместник-председателя на Групата на ЕНП в ЕП и кандидат за зам.-председател на ЕНП от Холандия Естер де Ланге.   Двамата разговаряха в Загреб в рамките на Конгреса на ЕНП.  „Наистина имах възможността да посетя границата ви и видяното ми дава достатъчно аргументи, които да представя пред моите колеги в Холандия“, подчерта де Ланге. Тя благодари на Бойко Борисов и българското европредседателство, че са поставили акцент върху европейското бъдеще на Западните Балкани. „Докато други наши приятели само четат опорните си точки и говорят за България, ти дойде сама да се увериш колко добре пазим границата на ЕС“, коментира Бойко Борисов.", "date": "2019.11.20", "title": "Борисов към Естер де Ланге: Благодаря ти, че се увери на място колко добре пазим границата на ЕС "}
