{"url": "http://epicenter.bg/article/Finansisti--Prez-2020-g--se-zatvarzhdava-opashkarskata-ni-pozitsiya-v-ES-po-dohodi-i-standart-/202806/2/0", "text": "Заложеният ръст на доходите през 2020 година циментира нашата опашкарска позиция в ЕС по доходи и стандарт, заяви финансистът проф. Гарабед Минасян в ефира на БТВ. Имаме увеличение на доходите, но динамиката на производството не е повишена.    „Разликата между увеличенията на заплатите и производителността на труда е почти двойна“, отбеляза той. По думите му, работодателите вдигат заплатите, защото имаме изтичане на български капитали в чужбина.    „Стандартът в ЕС не показва особено добри перспективи. Определено портфейлът ни ще е по-пълен. 8% са очакванията на бизнеса, заради търсенето на работна ръка. Ние се конкурираме с целия ЕС. Това каза финансистът Емил Хърсев.  Той даде пример със своя бизнес. „Имам хотели в България и един в Германия. В някои бизнеси така се постига баланс. Това позволява една ротация на кадрите, повишаване на стандарта на обслужване на кадрите, освен това ценните кадри могат да работят и у нас и в чужбина. Има дисциплиниращо значение за цялата фирма. Ако успееш да работиш в една голяма икономика, нямаш проблеми в България“, отбеляза той.    „Увеличаването на доходите на служителите уби няколко бизнеси, но това донякъде е добре. Робският труд да работиш на ишлеме, на практика вече не съществува, коментира Хърсев, давайки за пример фирмите, даващи работа на шивачки у нас.    „Нашето ценово равнище е много ниско, затова ще има догонване на цените на ЕС“, прогнозира Проф. Гарабед Минасян.    Хърсев обяви, че не очаква сериозни икономически сътресения у нас, въпреки очакванията за рецесия в целия ЕС.   ", "date": "2020.01.02", "title": "Гарабед Минасян: През 2020 г. се затвърждава опашкарската ни позиция в ЕС по доходи и стандарт "}
{"url": "http://epicenter.bg/article/Kmetat-na-Nesebar-Nikolay-Dimitrov-se-vrashta-na-rabota-/202814/2/0", "text": "Николай Димитров поема задълженията си като кмет на Несебър, след като в края на 2019-а беше освободен от ареста.   Това стана възможно, тъй като прокуратурата не е протестирала наложената от Специализирания наказателен съд парична гаранция от 50 000 лв.    Три дни след като от спецобвинението твърдяха, че на свобода разследваният за купуване на гласове Николай Димитров може да извърши друго престъпление, прокурор от Специализираната наказателна прокуратура се съгласи с решението на съда той да излезе на свобода срещу парична гаранция.    Димитров спечели от ареста кметската надпревара в Несебър.", "date": "2020.01.02", "title": "Кметът на Несебър Николай Димитров се връща на работа "}
{"url": "http://epicenter.bg/article/Ministar-Krasen-Kralev--Proverkata-v-BFS-shte-priklyuchi-do-kraya-na-yanuari/202817/2/0", "text": "Проверката на Българския футболен съюз (БФС) за разходването на държавни средства, която Министерството на спорта разпореди, трябва да завърши до края на януари. Това каза министърът на спорта Красен Кралев.   Според него през 2019 г. са се случили много неприятни неща в българския футбол.    \"Ние сами влязохме в капана, дълго време английските медии подготвяха обществеността, че ще има такива случки. Това доведе до сътресения, след които се стигна и до оставката на Боби Михайлов\", коментира Кралев в предаването \"Тази сутрин\" по Би Ти Ви.      По думите на министъра на спорта до момента са проверени около 300 клуба, като предстои подобно нещо в още около 200.  \"За проверките на полицията не мога да коментирам, нашата проверка е изключително мащабна. Започнахме буквално две седмици след срещата България - Англия и проверяваме всички средства, които са отпускани от държавата на футболния съюз. Очаквам да приключи в края на януари, защото проверяваме абсолютно всичко, включително дали са проведени правилно процедурите, дали са произведени всички артикули\", добави Кралев.    Министърът на спорта обеща докладът да бъде публичен, защото интересува много хора.  \"Ние искаме да инвестираме още повече пари детско-юношеския футбол, така че няма как да не се провери. И ако има грешка, тя да се отстрани\", коментира още Кралев.    Според него няма нужда Законът за спорта да бъде изменян и да се въведе мандатност на президентите на отделните федерации. \"Коментирали сме го много, но не може заради една или две гнили ябълки да се отнема възможността кадърни ръководители да продължават, малко е спорно. Не искам да коментирам конкретно, защото има федерации като художествената гимнастика, джудото, бокса и други, които работят много добре.\"", "date": "2020.01.02", "title": "Министър Красен Кралев: Проверката в БФС ще приключи до края на януари"}
{"url": "http://epicenter.bg/article/Ivan-Krastev--2020-a-shte-bade-klyuchova-godina-/202818/2/0", "text": "\"2020-а ще бъде ключова година\". Това каза пред БНР политологът Иван Кръстев - ръководител на Центъра за либерални стратегии и изследовател в Института по хуманитарни и социални науки във Виена. Той уточни, че предстоят ключови избори в различни страни в света и посочи като особено важен избора на президент на САЩ.    \"Има и конфликти - като този в Близкия изток - Иран и Ирак, който ни напомниха последните няколко дни, които могат да променят света по драматичен начин\", каза още Кръстев.    Според него изключително важно за 2020-а година ще е и дали светът ще влезе в нова икономическа криза.    В предаването \"Преди всички\" по програма \"Хоризонт\" политологът коментира и предстоящите избори за президент на САЩ:    \"С президент демократ тонът по отношение на Европа най-вероятно ще бъде променен, отношението към ЕС ще бъде по-позитивно. Но да се предполага, че изборът на когото и да било ще превърне Европа отново в най-важния стратегически регион за САЩ, според мен е илюзия. Който и да бъде президент на САЩ, Европа няма да бъде приоритет на Америка. Американската политика от тази гледна точка е рязко променена. Отношенията между САЩ и Китай са това, което ще формира американската политика през следващото десетилетие\".    Той посочи голямата поляризация на американското общество: \"Става дума за едно общество, което е в гражданска война със себе си\".    По темата Брекзит Иван Кръстев акцентира върху тежестта на преговорите между Великобритания и ЕС след 31 януари, когато той прогнозира, че все пак ще се препотвърди напускането на Великобритания на Европейския съюз:    \"В тези преговори Великобритания ще се окаже в позицията на бившите си колонии, тъй като през последните 30 години всички търговски преговори са водени в Брюксел, защото Европа има обща търговска политика. В момента Великобритания назначава 10 хиляди нови експерти в различни търговски сфери, за да може да има капацитета да преговаря с ЕС\".    Според него преговорите ще са изключително тежки и за Европейския съюз: \"В различните сфери на икономиката различните страни имат различни интереси и различни страхове. Потенциалът за разделение в рамките на тези търговски преговори ще бъде много по-силен\".    Последната година от управлението на Ангела Меркел ще трябва да направи по-ясно как ще изглежда Германия след Меркел, коментира Иван Кръстев. По думите му съществува критика, че тя не позволява появата на нов силен лидер в рамките на собствената си партия, а и в страната, и това започва да създава определен тип несигурност.    Според Кръстев големият проблем на Европа е времето: \"До каква степен Европа ще успее през следващите 3-4 години да се препозиционира в един свят, който е доста по-различен от света, който беше в 2010 година\".    \"България не е от страните, които са създали проблеми на ЕС\", каза политологът и добави, че малките страни никога нямат потенциала да решат голям проблем, но те могат да дадат гледна точка, която отсъства в политиката на големите.    По думите на Иван Кръстев България ще засилва влиянието си в Европейския съюз.", "date": "2020.01.02", "title": "Иван Кръстев: 2020-а ще бъде ключова година "}
{"url": "http://epicenter.bg/article/Premierat-Boyko-Borisov-se-sreshtna-s-kmeta-na-Botevgrad-Ivan-Gavalyugov/202829/2/0", "text": "Министър-председателят Бойко Борисов се срещна с кмета на Ботевград Иван Гавалюгов по повод водоснабдяването в града. Градоначалникът запозна премиера с проблемите и реалната ситуация с водата в района, съобщиха от правителствената информационна служба. Ботевград се водоснабдява от язовир „Бебреш“. В рамките на разговора министър-председателят Борисов разпореди на министъра на земеделието, храните и горите Десислава Танева да провери местния ВЕЦ „Бебреш“ дали работи извън обхвата на своето разрешително, издадено от „Басейнова дирекция“. А на регионалния министър Петя Аврамова премиерът разпореди да окаже съдействие на местната управа на Ботевград по отношение на ВиК мрежата. По време на срещата бе изтъкнато, че към настоящия момент няма непосредствена опасност от режим на водата в Ботевград. През последните месеци ВиК екипите са предприели активни действия по ремонт на ВиК мрежата в града, в резултат на което загубите на вода са намалели с 6% за последния месец. „Разпоредил съм наблюдението на язовир „Бебреш“ да продължи ежедневно, за да се гарантира вода за жителите на района“, категоричен бе премиерът Борисов в разговора си с Иван Гавалюгов. Към момента полезният обем на водата в язовир „Бебреш“ е почти 1 500 000 куб. метра като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца, бе подчертано по време на срещата.", "date": "2020.01.02", "title": "Борисов: Разпоредил съм ежедневно наблюдение на язовир „Бебреш“, за да се гарантира вода за района"}
{"url": "http://epicenter.bg/article/Borisov/202834/2/0", "text": "„Да ни тръгне Новата година с Божията помощ, защото без Господа нищо не може да се направи“. Това заяви министър-председателят Бойко Борисов при посещението си в реновираната сграда на Софийската духовна семинария „Св. Йоан Рилски“. Борисов разгледа обновените общежитията в Семинарията.    ,,То си е красота!'', възкликна премиерът при влизането си в сградата. Средствата за ремонт на Семинарията бяха отпуснати през 2017 г. Тогава кабинетът даде 2,3 млн. лв. за ремонт и създаване на подходящи условия за учениците.    Служителите в семинарията обясниха, че след ремонта са идвали хора от чужбина, които казват, че такива условия няма дори и при тях.   В параклис на пансиона Борисов целуна икона и си пожела новата година да потръгне с Божията помощ.   \"Да ни тръгне новата година с божията помощ. Без Господа нищо не може да се направи\", изтъкна на няколко пъти министър-председателят.   Борисов седна на един от новите чинове в класната стая и разгледа техника, с която се учи. \"Не вярвах, че и вие сте минали на лаптопи\", обърна се той към свещениците. \"Минахме, как. Това са новите технологии. Имаме интерактивна дъска и 3D - може да се види как функционира сърцето, например\", отвърнаха му те.    \"Първо да видят как работи, а после го зареждаш с духовност, нали\", пошегува се премиерът. Той съжали, че не е взел образователния министър Красимир Вълчев.   „Близо милион дадохме и за джамията в Разград. Към 5 милиона дадохме и за манастира в Кърджали. Възстановихме и църквата. Стана много хубаво”, каза Борисов.   Ректорът на семинарията архимандрит Пахомий изтъкна, че когато при тях идвали посетители, учили в чужбина, посочвали, че такъв красив пансион не са виждали – с обособена учебна и жилищна част. Софийската духовна семинария е построена само за една година през 1903 г., благодарение на дарения. Тя е духовното училище с най-дълга история в България. Премиерът Борисов заяви, че за съжаление днес дарителите за храмовете са малко. Държавата обаче активно подпомага вероизповеданията. През 2019 г. правителството отпусна на Българската православна църква – Българска патриаршия близо 25 милиона лева. От тях 20 милиона бяха за заплати на свещенослужителите на БПЦ, което се извършва за първи път след приетите промени в Закона за вероизповеданията. Останалата сума бе за възстановяване на храмове и манастири. В това число на последното заседание на Министерския съвет за 2019 г. - на 27 декември, кабинетът осигури 2,3 милиона лева за ремонт на Източното (Банското) крило на Славянобългарския манастир „Св. Великомъченик Георги Зограф“ на Света гора, Атон. През 2018-а за ремонт и възстановяване на храмове и манастири Министерският съвет отпусна на БПЦ 4,35 милиона лева. Средствата за тази цел за изминалата 2019-а са със 600 000 лева повече спрямо 2018-а.   По-късно премиерът сподели впечатленията си от видяното в Семинарията във Фейсбук.     , написа министър-председателят в социалната мрежа.        ", "date": "2020.01.02", "title": "Борисов на проверка в Семинарията: Да ни тръгне новата година с божията помощ! (ВИДЕО)"}
{"url": "http://epicenter.bg/article/Sacheva--Zapochvame-proverka-v-doma-za-hora-s-dementsiya-po-signala-na-ombudsmana/202840/2/0", "text": ", в който при проверка са засечени лоши условия. Това съобщи ресорният министър Деница Сачева, предаде репортер на БГНЕС. По случая е сезиран и главният прокурор Иван Гешев. . Голяма част от тях са на легло, повечето от тях са обездвижени. Сигналът за лошите условия в дома са още едно доказателство защо е нужно да имаме закон за социалните услуги и защо трябва да говорим за качеството на социалните услуги, отбеляза Сачева. По нейна информация са изпращани препоръки към дома през 2013 година. . Кметът на селото също ще бъде разпитан. Социалният министър присъства в общ. Горна малина, където заедно с Белоградчишкия епископ Поликарп обсъдиха изграждането на първия църковен Център за рехабилитация и интеграция към местния храм „Успение Богородично“", "date": "2020.01.02", "title": "Сачева: Започваме проверка в дома за хора с деменция по сигнала на омбудсмана"}
{"url": "http://epicenter.bg/article/Momcheta-sa-parvite-detsa--rodeni-na-1-yanuari-v-stolichnite-obshtinski-AG-bolnitsi/202845/2/0", "text": "И в двете общински АГ болници в София първите деца, родени на 1 януари са момчета.   Това съобщиха от пресцентъра на столичната община. В Първа АГ болница \"Св. София\" на 31 декември 2019 г. се е родило едно момче, което е проплакало в 8.30 часа. Момче е и първото бебе за 2020 г., проплакало на 1 януари в 03.00 часа. По-късно през деня в болницата се е появило и едно момиченце. Общо през изминалата 2019 г. в Първа АГ са родени 2291 деца.    2153 деца са се родили в общинската Втора АГ болница \"Шейново през изминалата 2019 г. От тях 9 деца са проплакали за първи път на 31 декември, като последното е родено в 19,30 ч. В първия ден на Новата година в \"Шейново\" по естествен път се ражда момче, което родителите кръщават Владимир.  ", "date": "2020.01.02", "title": "Момчета са първите деца, родени на 1 януари в столичните общински АГ болници"}
{"url": "http://epicenter.bg/article/Ombudsmanat-sezira-glavniya-prokuror-za-24-smartni-sluchaya-v-Dom-za-hora-s-dementsiya/202810/3/0", "text": "Омбудсманът Диана Ковачева сезира главния прокурор Иван Гешев с искане да бъде извършена проверка в Дом за пълнолетни лица с деменция в с. Горско Косово. Внезапна проверка на експертите на обществения защитник през декември миналата година констатира изключително лоши условия, при които живеят хората, настанени в социалната институция.    \"Към момента са настанени 57 лица, при капацитет 60 (мъже и жени). Голяма част от тях са на легло, повечето от тях са в кахексия и обездвижени. Националният превантивен механизъм - НПМ (дирекция към омбудсмана, която проверява всички институции, в които са настанени деца и лица, без да могат да напускат доброволно като затвори, интернати, социални домове за деца и възрастни, психиатри, центрове за нелегални мигранти и бежанци) установи случай на скоро настанено лице с декубитални рани, които не са обработени в продължение на 4 дни поради отсъствие на медицинската сестра\", пише в писмото си до главния прокурор доц. Ковачева. И още - в резултат на проверката и проведените разговори с лица, настанени в институцията, е установено наличие на системно неглижиране на техните потребности.    \"Независимо, че през 2013 г. екип на НПМ е проверявал този дом и е отправил препоръки към Министерство на труда и социалната политика и към кмета на община Сухиндол за подобряване на предоставяната грижа, в настоящата проверка констатациите са сходни\", пише в сигнала си до главния прокурор омбудсманът.    Най-притеснителен, според обществения защитник, е фактът, че от началото на 2019 г. до момента на проверката има 24 смъртни случая в дома.    \"Като омбудсман считам, че това представлява голям процент починали от общия брой настанени лица, дори като се вземе предвид спецификата на заболяванията им\", посочва доц. Ковачева.    При проверката си експертите установяват лоши санитарно-битови условия за живот за настанените и пренаселеност. Друга констатация на проверяващия екип е свързана с недостатъчна площ в стаите спрямо броя на настанените, както и липса на лично пространство.     Домът има два санитарни възела и един душ за всички лица. Коридорът на спалните помещения е отделен от административната част с решетка, която е заключена.   В разговор с директора на ДПЛД той посочва, че коридорът и вратата към двора са заключени през по-голямата част от деня. Лицата, които се движат самостоятелно, излизат навън само с придружител.    Екипът на омбудсмана определя описаните обстоятелства като унизително отнасяне спрямо настанените, което е недопустимо при предоставяне на социална услуга за пълнолетни лица с деменция.   Екипът смята, че има предпоставки за увреждане на физическото и психично здраве на настанените лица поради обстоятелството, че няма възможност за постоянно наблюдение в стаите, тъй като мониторът е в кабинета на управителя. Над леглата е имало алармени звънци, повечето от които към момента не работят. Това намалява гаранцията за сигурност на лицата и своевременната реакция на персонала.    \"С оглед на гореизложеното, в качеството си на Национален превантивен механизъм по смисъла и в съответствие с Факултативния протокол към Конвенцията на Организацията на обединените нации против изтезанията и други форми на жестоко, нечовешко или унизително отнасяне или наказание, считам, че установеното системно неглижиране на потребностите на настанените в дома лица нарушава чл. 16, ал. 1 на Конвенцията против изтезания и други форми на жестоко, нечовешко или унизително отнасяне или наказание, а именно: \"Всяка държава - страна по конвенцията, се задължава да предотвратява на териториите под нейна юрисдикция други прояви на жестоко, нечовешко или унизително отнасяне или наказание, които не влизат в определението за изтезание, съдържащо се в чл. 1, когато те са извършени от държавен служител или друго официално действащо лице или по негово подстрекателство, или с негово явно или мълчаливо съгласие.   В частност задълженията, съдържащи се в чл. 10 , 11, 12 и 13, се прилагат, като терминът \"изтезание\" се заменя с \"други форми на жестоко, нечовешко или унизително отнасяне или наказание\".    В тази връзка, пише доц. Ковачева, на основание чл. 19, ал. 1, т. 13 от Закона за омбудсмана, се обръщам към Вас с предложение да разпоредите проверка в Дома за пълнолетни лица с деменция - с. Горско Косово, община Сухиндол, с цел предотвратяване на унизително отношение към настанените лица и гарантиране на нормални условия за живот.    Омбудсманът е сезирала за случая кмета на общината инж. Пламен Чернев, доставчик на социалната услуга и Министерството на труда и социалната политика.", "date": "2020.01.02", "title": "Омбудсманът сезира главния прокурор за 24 смъртни случая в Дом за хора с деменция"}
{"url": "http://epicenter.bg/article/Nad-170-mln--lv--sa-poharchili-balgarite-za-patuvaniya-po-vreme-na-praznitsite/202822/4/0", "text": "Над 170 млн. лв. са похарчили българите за пътувания по време на коледните и новогодишните празници. От тях 114 млн. са за туризъм в България и 58 млн. – за екскурзии в чужбина.    През касовите апарати и през банкови преводи през коледните и новогодишните празници по предварителни оценки на търговците са минали близо 2,4 млрд. лв. – в които се включват разходи за подаръци и трапеза,както и за празнуване в заведенията и пътувания у нас и в чужбина. Само за седмица – от 22 до 29 декември - през касовите апарати са минали над 400 млн. лв.  От началото на 2020-та за вода ще плащаме по нови цени почти в цялата страна. Най-голямо е увеличението в Кърджали - с 9.7 % до 2.61 лв. за кубик. В София кубик вода ще струва 2,76 лв. – със 7% повече от миналата година.    След средата на тази година сметките за ток вече ще зависят и от цената на енергията на борсата. Очакванията на експертите са той да поскъпне с 2-3 % от юли заради освобождаването на цените.    \"Очаквам 2020 година да е по-лоша версия на 2019-а по отношение на икономически растеж и цялостния ръст на доходите. Ръстът в доходите ще е около 10 процента, но едва ли ще го надвиши. За обикновения потребител това означава, че трябва да бъдат по-внимателен за това как харчи парите си и да започне да заделя такива\", коментира в сутрешния блок на Нова телевизия икономистът Георги Вулджев. Той допълни, че е възможно по-късно през годината или в началото на следващата да настъпи нова икономическа криза.    По думите му положителната страна е, че цените на имотите няма да растат толкова бързо както през миналата година. Гуджев е на мнение, че в последните години те изкуствено се завишават. През 2020 година цените на жилищата най-вероятно ще станат по-достъпни, коментира той.  По думите му българската икономика се влияе от тези на големи европейски такива като германската. „Ако видим, че там настъпват негативни икономически процеси, ние веднага ще разберем, че това ще дойде и при нас. С известно закъснение, обясни икономистът.    Той е категоричен, че айти секторът ще си остане най-високоплатеният в България.  ", "date": "2020.01.02", "title": "Над 170 млн. лв. са похарчили българите за пътувания по време на празниците"}
{"url": "http://epicenter.bg/article/Nyu-York-tayms--Sgradi-v-Sofiya-i-Bukuresht-shte-ruhnat-pri-silno-zemetresenie/202826/11/0", "text": "От Букурещ в Румъния до София в България и в други балкански страни в Югоизточна Европа поредица правителства не успяват да се заемат с рисковете, свързани с остаряващите сгради. Поради това милиони хора в региона живеят в сгради, които едва ли ще издържат голямо земетресение.    Това пише Ню Йорк таймс в статия под заглавшие „Урокът от албанското земетресение - Балканите не са готови за голям трус“.    Изданието припомня за труса на 26 ноември в Албания с магнитуд 6,4, причинил смъртта на над 50 души и оставил хиляди без покрив.    Регионът в миналото е бил поразяван от много по-силни земетресения, а експерти твърдят, че балканските страни са неподготвени за следващ голям трус. Според тях властите в региона са окуражавали строителния бум от 90-те години през прехода от комунизъм към капитализъм, при което стандартите за безопасност често са били измествани от стремежа към бърза печалба.    В Румъния най-старите постройки често са най-рискови. Но в други страни – например в Албания, скорошното строителство притеснява мнозина експерти.  Изданието дава пример със земетресението с магнитуд 5,7 в Стражица през 1986 г., когато щетите бяха далеч по-големи от очакваното.    Експерт от софийския Университет по архитектура, строителство и геодезия (УАСГ) казва, че България е може би по-добре подготвена от някои от съседите си, но опасения пораждат новопостроените сгради. По думите му приземните етажи на някои от новите сгради са превърнати в магазини и на покривите е добавен допълнителен етаж, което представлява риск при земетресение.    ", "date": "2020.01.02", "title": "Ню Йорк таймс: Сгради в София и Букурещ ще рухнат при силно земетресение!"}
{"url": "http://epicenter.bg/article/Svetat-shte-otbelezhi-250-godishninata-ot-rozhdenieto-na-Betoven/202846/6/0", "text": "Тази година светът ще отбележи 250-годишнината от рождението на Лудвиг ван Бетовен, като централно място в честванията ще заемат Бон и Виена, предаде БТА.    Бон е родното място на композитора, а във Виена той е живял.    В Бон юбилейната година вече започна с изпълнение на Бетовеновия оркестър в операта на 16 декември, ден преди рождената дата на композитора.    \"И до днес неговата музика докосва, вълнува, вдъхновява и свързва хората през границите\" каза министърът на културата Моника Грютерс в речта си преди концерта.    Около 1000 концерта, опери, изложби и конференции са планирани в Германия през юбилейната година. Много са в Бон, където е роден Бетовен на 17 декември 1770 г. Очаква се за тях да бъдат похарчени повече от 42 милиона евро. Федералната провинция Северен Рейн-Вестфалия ще отдели за юбилея сумата от 10 милиона евро. От управата на град Бон ще внесат 5 милиона евро, а от района на Рейн-Зиг-Крайс - 1,5 милиона евро.    Сред проектите, които подкрепя федералното правителство, е „Труд 2020“ на Берлинската академия на изкуствата. Той е свързан с международното сътрудничество на млади композитори от целия свят, вдъхновени от творбите на Бетовен. Неговите творби също са във фокуса на Музикалния фестивал Берлин 2020, като в рамките на събитието Игор Левит ще изпълни 32-те сонати за пиано.    Друг акцент на юбилейната програма е изложбата \"Бетовен. Свят. Граждани. Музика\", която ще бъде показана първо в Изложбения артцентър на Федерална република Германия в Бон, а след това, по време на германското председателство на Съвета на ЕС, в BOZAR в Брюксел.    На 1 февруари е премиерата на операта \"Фиделио\" във Виена, където композиторът е живял в началото на 19-и век.    На 22 февруари е концерт на Лондонския симфоничен оркестър, дирижиран от сър Саймън Ратъл със солист Лиза Батиашвили.    На 25 и 26 април ще се състои \"маратонът Бетовен\" в Берлин. За него Берлинската филхармония ще изпълнява творби на композитора 24 часа.    На 28 април в Бон екип от музиколози и компютърни специалисти ще представи резултатите от опита си да довърши незавършената 10-а симфония на Бетовен с помощта на изкуствен интелект.    На 16 май групата за електронна музика \"Крафтверк\" ще изнесе на открито в Бон концерт в памет на Бетовен.    На 21 юни 2020 г. немско-френският телевизионен канал за култура Arte ще излъчи изпълнението на 9-те симфонии на Бетовен на живо от 10 различни градове в Европа.    На 8 август и премиерата на композицията The Nine /“Деветата“/, поръчана да бъде написана от китайския композитор Тан Дун за Федералния младежки оркестър.    На 17 декември 2020 г. годината на Бетовен ще приключи в пленарна зала в Бундестага в Бон. Последният юбилеен концерт за композитора ще бъде дирижиран от Даниел Баренбойм.   ", "date": "2020.01.02", "title": "Светът ще отбележи 250-годишнината от рождението на Бетовен"}
{"url": "http://epicenter.bg/article/Voenen-korab-evakuira-bedstvashti-ot-pozhari-avstraliytsi-/202827/7/0", "text": "Австралия обяви извънредно положение в югоизточния щат Нови Южен Уелс, на фона на очаквания за влошаване на пожарните условия в събота, предаде ДПА. Министър-председателката на източния австралийски щат Гладис Береджиклян съобщи, че извънредното положение ще започне утре и ще продължи седем дни. След обявяването му службата за борба с горските пожари ще получи допълнителни правомощия, включително право да извършва принудителни евакуации, да затваря пътища и да нарежда на полицията да извършва определени действия. Според метеорологичните прогнози горещата вълна, която преминава през целия континент от запад на изток, вероятно ще достигне югоизточното крайбрежие в събота, носейки силни ветрове и температури около 45 градуса. Началникът на щатската полиция Шейн Фицсимънс съобщи, че обстановката е най-сложна в южната част на региона. Според него през идните дни ще се наложи евакуирането на хората не само от южното крайбрежие, а и от част от югозападните райони, предаде ТАСС. Има \"сериозни опасения\" за съдбата на 17 души, изчезнали след горските пожари в австралийския щат Виктория, съобщи щатският премиер Даниъл Андрюс. Възможно е някои от тях все още да са в безопасност, но властите са изключително загрижени за тях, подчерта той.  Кораб от австралийския боен флот пристигна днес в крайбрежния град Малакута, щата Виктория, за да евакуира хиляди жители и гости на града, който е блокиран от пожари, предаде БТА. На борда на кораба има храна, вода и медикаменти. Той може да евакуира до хиляда човека за един курс, казаха от австралийското министерство на отбраната. В градчето, на около 500 км източно от Мелбърн, пребивават четири хиляди човека, които заради наближаващите пламъци от вторник са потърсили спасение на морския бряг. Малакута има населениe от около хиляда човека, но то е популярна ваканционна дестинация през лятото.    По-рано днес противопожарните служби в щатите Виктория и Нов Южен Уелс приканиха туристите и всички приходящи да напуснат зоните с пожари заради очакваните високи температури в края на седмицата, които могат да придадат допълнителна мощ на огнената стихия.    Австралийската метеорологична служба обяви, че замърсяването на въздуха в столицата Канбера е двайсет пъти над нивото на безопасност за здравето на хората и че заради дима от пожарите понастоящем това е най-замърсеният град в света. Горските пожари бушуват в югоизточните части на Австралия от октомври.   Огънят е опустошил над 5,36 милиона хектара и е унищожил над 1400 жилища. Смъртните случаи са 14, припомни ДПА.", "date": "2020.01.02", "title": "Австралия обяви извънредно положение в щата Нови Южен Уелс"}
{"url": "http://epicenter.bg/article/Grigor-Dimitrov--Nyama-da-igraya-mnogo-turniri-rano-prez-sezona/202836/8/0", "text": "Бившият номер 3 в света Григор Димитров не се наслади на успешна 2019 година в кариерата си, след като страдаше от травма на рамото, но българинът заяви, че няма да се бърза в опитите си да се завърне сред топ тенисистите, предаде БГНЕС.   Първата ракета на България имаше проблеми с рамото в началото на миналата кампания и бе далеч от най-добрата си форма, когато се завърна в игра, въпреки че достигна до полуфиналите на Ю Ес Оупън и Мастърса в Париж.   „2019-а определено е година, която ще помня до края на живота си. В момента подбирам внимателно тренировките си, за да се движа в правилната посока. Не бързам, което също е положително“, започна той в Сидни преди старта на дебютното издание на отборната надпревара ATP Cup.   Травмата в рамото бе първата сериозна контузия в кариерата на българина и той сподели, че ще ограничи броя на турнирите, в които ще участва, в частност тези в началото на годината.   „Няма да играя много турнири рано през сезона, ще се пазя физически. Това е цел номер 1. Не бях конкурентен в последните четири месеца от миналия сезон и това доведе до много съмнения, както и до спад в ранглистата.   Същевременно обаче, успях да се възстановя максимално бързо и сега се надявам, че мога само да се подобрявам оттук насетне. Ще се концентрирам върху това“, допълни той. Освен че ще участва за България в отборното съревнование, Григор ще бъде и капитан на тима. „Предизвикателство е, без съмнение. За мен винаги е било мечта да бъда от другата страна – мисля, че да си треньор никога не е лесно. Не знам дали ще бъда добър наставник. Мога само да помогна с опита си и да го споделя с останалите“.   ATP Cup, който стартира в петък, ще включи 24 отбора, разделени в шест групи в Сидни, Пърт и Бризбън, като осем от тях ще продължат към елиминациите. Димитров стартира утре срещу британеца Дан Еванс от 10:00 часа, а преди това на корта ще излязат Димитър Кузманов и Камерън Нори. Освен Великобритания, в групата на България са още тимовете на Белгия и Молдова.", "date": "2020.01.02", "title": "Григор Димитров: Няма да играя много турнири рано през сезона"}
{"url": "http://epicenter.bg/article/2020-g----Godinata-na-Metalniya-Plah-shte-donese-uspehi-na-pochti-vsichki-zodii/202820/10/0", "text": "\r\n На 25 януари 2020 г. е датата, на която китайците празнуват своята Нова година, а енергията на Металния Плъх ще действа чак до 11 февруари 2021 г. Плъхът е първата зодия от китайския календар. Според легендата император Джейд издал заповед, според която редът на животните в хороскопа трябва да се определи според реда им на пристигане на негово пиршество. Плъхът успял да подмами Бивола да го занесе до царските порти на гърба си и точно преди да влязат, той скочил пред него и го изпреварил. \r\n   \r\n Плъхът също така символизира Земните клони (Tиан Ган-Ди Жи) от Системата на времето в китайската традиция. В своята същина той е елементът Ян – мъжки, чист, видим. Свързва се и с утрото и раждането на новия ден. Китайците възприемат Плъха като предзнаменование за просперитет и благополучие. \r\n   \r\n Каква ще е Годината на Металния Плъх и какво ни очаква? \r\n   \r\n Китайската Нова година настъпва на 25 януари 2020 г. По Китайския календар това е година 4717. \r\n   \r\n Интересно е, че Металът като елемент се свързва с белия и златния цвят. Затова не бива да се учудвате, ако чуете да наричат 2020-та годината на Белия Плъх или Златния Плъх. \r\n Плъхът е първият знак в Китайския зодиак, затова и се смята, че неговата година е идеална за поставяне на ново начало, за подновяване и скъсване със старото. \r\n   \r\n Годината на Металния Плъх ще донесе успехи на почти всички зодии. Повечето ще покажат желание, целеустременост и решителност. Периодът е подходящ за поставяне на основите на нещо ново и за първите крачки в развитието му. \r\n   \r\n Важно условие обаче е доброто планиране. Успехът ще дойде след правилно приоритизиране. \r\n   \r\n Годината на Металния Плъх ще е пълна с творческа енергия и вдъхновение. Ще цари усещане за свобода и смелост във всяко начинание. \r\n   \r\n Какво е значението на елемента Метал? \r\n   \r\n Освен определено животно, всяка Китайска година преминава под знака на даден елемент. За 2020-та това е Металът е неговата Ян (мъжка) форма. Металът се асоциира с есента. Цветът му е бял, а в човешкото тяло се свързва с белите дробове. \r\n   \r\n Металът е символ, свързван с импулсивността. Родените в година с елемент Метал обичат лукса и скъпите стоки. Често говорят, без да имат аргументи. \r\n   \r\n Металът се свързва с решителност и твърдост, често пъти напълно неподатливи на промяна. \r\n   \r\n Какъв е Плъхът като зодиакален знак? \r\n   \r\n Родените под знака на Плъха са оптимисти. Те са много енергични и това им личи отдалеч, което ги прави много харесвани. Въпреки това обаче, лесно се изморяват. Предпочитат животът и събитията да са по-скоро спринт, отколкото маратон. Те са много интуитивни и лесно разчитат какъв човек стои срещу тях. \r\n   \r\n Сред най-силно изявените им недостатъци е инатът. Държат на своето до последно. Макар да са много чувствителни и любезни по природа, често имат проблеми с общуването. Трудно изразяват емоциите си, когато са напрегнати, и понякога това ги прави да изглеждат груби и безчувствени. \r\n   \r\n Мъжете, родени под знака на Плъха, са умни и се адаптират лесно в променяща се среда. Сред най-ценните им качества е желанието да се възползват от всяка изникнала възможност и да извлекат полза от това. Недостатъкът е, че в напрегнати моменти са плашливи. Въпреки всичките си ценни качества, не са подходящи да ръководят. \r\n   \r\n Жените, родени под знака на Плъха, са традиционалисти. Те обичат всичко да е по конец. В центъра на живота им са семейството и домът. Обичат да поддържат всичко, свързано с близките си, и никога не искат помощ. \r\n   \r\n Щастливи числа: 2, 3 \r\n Щастливи цветове: синьо, златно, зелено \r\n Щастливи цветя: лилия, теменужка \r\n Щастливи посоки: запад, югоизток и североизток \r\n Щастливи дни: 4-ти, 8-ми, 13-ти и 22-ри всеки месец \r\n Числа, които носят нещастие: 5, 9 \r\n Цветове, които носят нещастие: жълто, кафяво \r\n   \r\n Каква година ни очаква наистина? \r\n   \r\n Когато се намираме в годината на Плъха, ние имаме нужда да планираме бъдещето си. Това ще ни донесе чувство на сигурност и спокойствие. За целта е необходимо да бъдем наблюдателни и да забелязваме дори и най-дребните детайли. В тях нерядко се намира скрито съкровище. В работата ни очаква повишение както на позицията, така и на заплатата, но това ще се случи, само ако сме си го заслужили с неуморен труд и отговорност. Ако нищо от това не ви се случва, решението е само едно – действие. Това не е година, в която просто да си лежите на стари лаври. Затегнете коланите, запретнете ръкави и се залавяйте за работа, защото каквото посеете през тази година, ще получите двойна реколта през следващата. \r\n   \r\n Как ще се чувстват самите Плъхове в годината на Металния Плъх? \r\n   \r\n Въпреки че като цяло 2020 г. няма да бъде никак лесна, тя ще бъде особено щадяща за представителите на зодиакалния знак Плъх. В кариерата ще почувстват, че всички усилия, които са положили до момента, най-после ще бъдат забелязани и възнаградени. Но за сметка на това ще страда тяхното здраве и любовните отношения. Е, няма идеално щастие, но ако ходят редовно на профилактични прегледи и полагат грижа за връзката си, нещата няма да бъдат толкова критични, колкото изглеждат в техните глави. Финансите също ще са стабилни, дори е възможно да удвоят и утроят приходите си. \r\n Не е лошо да помислят и за някакъв вид инвестиция, както и да споделят щастието си със семейството. \r\n   \r\n Февруари е удачен месец за планиране на лятната ваканция, като хем ще зарадвате половинката си, хем ще сключите изгодна оферта с по-ниски цени на пакетите. Немалко предизвикателства стоят пред омъжените двойки, но ако успеят да реагират навреме и адекватно на всяка нова драма, ще успеят да държат положението под контрол. Необвързаните могат да се наслаждават на кариерното си развитие, защото на любовния фронт за съжаление не се задава нищо обещаващо. \r\n   \r\n Ето какво очаква и останалите знаци по Китайския хороскоп: \r\n   \r\n Заек (1951, 1963, 1975, 1987, 1999, 2011) Заекът е добре да внимава с финансите си, ако иска да има стабилна година, защото се очаква да бъде доста бохмески настроен през идните 12 месеца. Ще има множество поводи за партита, социални контакти, интересни срещи с приятели. Необвързаните представители на тази зодия може да очакват истинската любов, която ще дойде с фойерверки и светлинно шоу. Към средата на годината ще се появят предпоставки за клюки и спекулации по техен адрес, но ако успеят да ги парират навреме, нещата няма да излязат извън контрол. През месеците април и октомври ще се появят интересни предложения за пътувания. \r\n   \r\n Бивол (1949, 1961, 1973, 1985, 1997, 2009) Биволът се чувства изморен от целия ураган от емоции, който е преминал през него изминалата година. През 2020-та фокусът отново ще остане върху кариерата, като перспективите пред него ще бъдат наистина обнадеждаващи. Важно е да отдели време и за забавление или отдих, за да внесе баланс в живота си и стресът да не предизвика различни здравословни проблеми. Периодът между месеците март и август ще бъдат доста критични. Дръжте се здраво за вашите приятели, Биволи, и нещата ще се наредят с малко помощ и подкрепа от тяхна страна. \r\n   \r\n Тигър (1950, 1962, 1974, 1986, 1998, 2010) Последните няколко седмици от 2019-та могат да се окажат смущаващи за представителите на зодия Тигър, особено за тези, които се опитват да носят няколко дини под една мишница в работата. Ето защо трябва много да внимават с каква стъпка влизат в новата 2020-та година, за да не продължи порочната серия. По природа Тигрите са креативни и артистични натури и тези от вас, които се занимават професионално с изкуство, ще имат една доста силна творческа година. Трябва да се оглеждате за всякакви изненадващи предложения и предоставени възможности, за да не се окаже, че пиленцето, което ви е кацнало на рамото, е на път да излети. През юли и октомври очаквайте приказни любовни трепети. \r\n   \r\n Змия (1953, 1965, 1977, 1989, 2001, 2013) Изминалата година е била много активна за вас, Змии и знаем, че вече се чувствате доста изтощени и изморени от социални контакти. Заредете се с още сили и енергия и проявете смелост и устойчивост, защото 2020-та се очаква да бъде не по-малко динамична. Но затова пък ще получите резултати, за които дори не сте си и мечтали. Важно е да обърнете специално внимание и на финансите си, особено ако имате намерение да направите солидна инвестиция в някакво имущество. Неочаквана помощ от високопоставена личност ще ви помогне в критичен момент. Изобщо, изненадите няма да имат край. Месец юли ще бъде утешителната ви награда – ще успеете наистина да си починете, макар и само за няколко седмици. \r\n   \r\n Дракон (1952, 1964, 1976, 1988, 2000, 2012) Това ще бъде годината на сбъднатите мечти за всички Дракони. Ще се чувствате в страхотна форма, Дракони, така и ще изглеждате. Е, няма да ви бъде спокойно и лежерно ежедневието, но пък можете да постигнете всичко, за което бленувате. Не изпускайте момента. Също така – планирайте. Добре организираните дейности са ключа към вашия успех през 2020-та. Безработните представители на знака или тези, които искат да сменят попрището си, ще получат примамливо предложение. Внимавайте обаче с документите, които трябва да подписвате, четете и най-дребния шрифт в договорите, за да не се окаже, че сте попаднали в корпоративен капан. Особено активен и интересен в кариерен план ще бъде периодът от март до май. \r\n   \r\n Кон (1954, 1966, 1978, 1990, 2002, 2014) 2019-та ще приключи за вас доста оптимистично, така че е нормално да очаквате и следващата да бъде също толкова успешна. Истината е, че ще ви се случи нещо неочаквано, което доста ще ви разстрои. Приемете несгодите като предизвикателство, а ако намерите и поуката от цялото това напрежение, което ще ви се стовари върху раменете, ще сте истински победители. Опитайте се да си направите някакви планове за важните неща, които очаквате да ви се случат през годината, и ще придобиете усещането за контрол над своя живот. Вслушвайте се малко повече в съветите, които получавате от близки и колеги, там се крие съкровище. Март и август са идеалните месеци за отдих и презареждане на батериите. \r\n   \r\n Куче (1958, 1970, 1982, 1994, 2006, 2018 ) Тази година ще премине под егидата на кариерното развитие и финансовите придобивки. Неочаквано предложение за нова работа ще изненада приятно представителите на зодия Куче. Условията ще бъдат значително по-добри от настоящия им източник на доходи и стабилността на новата позиция ще ги стимулира да инвестират в ново имущество. Също така ще подтикне обвързаните да сключат брак или да планират появата на нов член на семейството. Приятелствата също ще бъдат изключително важни в живота на Кучетата тази година. Моментите на успех и радост са най-сладки, когато са споделени с приятелите, нали така? \r\n   \r\n Коза (1955, 1967, 1979, 1991, 2003, 2015) За Козата годината обещава да бъде наистина силна, но само при условие, че планира умело действията си и не се разсейва от своите цели. Възможности за постижения в различни области на живота няма да им липсват. Кариеристите и особено тези, които се занимават с творчество, ще получат интересни професионални предложения, а семейните ще изживеят нови романтични моменти, като сватбени пътешествия, появата на нов член на семейството или просто освежаване на връзката с различни вълнуващи дейности. Финансово нещата също няма да изглеждат никак зле – нови приходи ще дойдат изненадващо в семейния портфейл, вероятно от наследство или отдавна реализиран проект със забавено плащане. Юли и август са идеални за разтоварващи срещи с приятели. Насладете им се на максимум. \r\n   \r\n Петел (1957, 1969, 1981, 1993, 2005, 2017) Годината ще бъде наситена със събития и ангажименти за Петлите, но ако знаят как да приоритизират задачите си, успехът им е гарантиран. Не е удачно да участвате в хазартни игри или залагания, защото вероятността да загубите много пари е голяма. Останете фокусирани и целеустремени, за да избегнете максимално проблемите и недоразуменията, които сякаш ви преследват като папараци. Не е изключено да чуете клюки по ваш адрес, които да ви разстроят. Овладейте емоциите си и се опитайте да не обръщате внимание на интригите, за да не ставате част от тях. Месеците април и август обещават успехи на любовния фронт. Насладете им се и не спирайте да мечтаете. Добрите времена за вас тепърва предстоят. \r\n   \r\n Маймуна (1956, 1968, 1980, 1992, 2004, 2016) Ентусиазмът и решителността са ключовите характеристики, които ще ви отворят всички врати през 2020-та година. През цялата година ще валят предложения и възможности към вас, дори ще ви се наложи да избирате кое първо да приемете. Умът ви работи на бързи обороти, а въображението ви е удивително. Благодарение на тези свои засилени качества, вие ще блестите на работното си място, за което разбира се ще получите стабилно финансово възнаграждение. Стресът от многото ангажименти също ще бъде наличен, но затова имаме идеалния съвет. Не дръжте проблемите си само за себе си, а ги споделете с близки и колеги. Така хем ще се разтоварите, хем може да получите безценни съвети. Август, Ноември и Декември са най-силните ви месеци, в които се очакват щастливи събития и интересни срещи с приятели. \r\n   \r\n Свиня (1959, 1971, 1983, 1995, 2007, 2019) Много поводи за забавление чакат да се отпразнуват през новата 2020-та година от представителите на зодия Свиня. От друга страна голямата промяна в живота на всички зодии, която ще се случи под влиянието на годината на Плъха, е доста плашеща за тях, тъй като те обичат нещата да останат такива, каквито са . Но противоборството само ще направи процеса много по-труден и болезнен. Оставете се на течението и не се съпротивлявайте. Бъдете бдителни и не се доверявайте на всеки, с когото разговаряте или правите бизнес. Подводни камъни има навсякъде и заплашват спокойното ви плаване през живота. Месеците май и август са особено важни в кариерното ви развитие. \r\n", "date": "2020.01.02", "title": "2020 г. – Годината на Металния Плъх ще донесе успехи на почти всички зодии"}
{"url": "http://epicenter.bg/article/-Vkusat-na-Kitay----gotvene-s-prodalzhenie/202884/9/0", "text": "„Вкусът на Китай“ превзема и 2020! Задушени скариди в сос, месни късчета в солено-сладък сос, пържени нудли в сос джа-дзян миан, захаросани банани. Всички тези „вкуснотийки” са само част от менюто, което участниците в кулинарния курс „Вкусът на Китай” се научиха да готвят през изминалата година.    Поради големия интерес към китайското кулинарно изкуство, Китайският културен център в София ще продължи провеждането на курса „Вкусът на Китай” и през Новата година – до март 2020. Така, любителите на китайската кухня ще се научат сами да приготвят вкусни и екзотични специалитети, характерни за различни области и градове на Поднебесната Империя.    Приготвянето на храната ще се случва под вещото ръководство на известни китайски майстор-готвачи.  Досега в Културния център се проведоха два цикъла на курса „Вкусът на Китай”. По случай приключването на втория, Китайският културен център организира празнична вечер за – редовните участници.    Най-приятната изненада за присъстващите на празненството беше, новината, че всички заедно ще се включат в приготвянето на  специалитетът, характерен за Китайската Лунна Нова година – „китайски пелмени от разноцветно тесто”.    „В Китай приготвянето на пелмени по случай новата година е много важен ритуал, който символизира сплотеността на семейството, защото в готвенето им вземат участие всички членове на фамилията”, обясняват домакините на събитието. .    Заедно със шеф Чън – известен с 26-годишния си опит в приготвянето на съчуански ястия и преподавател в гимназията Йон-дзян в Нинбо, ентусиазираните любители на китайската храна вложиха цялото си умение и старание, за да приготвят заедно разноцветните пелмени.    Една част от гостите месеха и точеха тестото в зелено, червено и бяло /в което за цвят се слага цвекло или спанак/.    Други се стараеха да оформят равномерни кръгчета от него, останалите пълнеха и сгъваха пелмените…    А накрая, след като те бяха напълно готови, всички заедно хапнаха от превъзходното на вкус празнично китайско ястие, съчетано с няколко различни соса.   Ето какво споделя един от постоянните участници в кулинарния курс, който не е пропуснал нито един час още от стартирането му през октомври, и който има намерение да продължи да ги посещава докрай – професор Георги Чобанов, Директор на Центъра за икономика и политика на Китай към Софийския университет „Св. Климент Охридски.    „В нашия Център представяме много аспекти на историята и географията на китайската култура, на икономическото и политическо развитие, но сега ще започнем да говорим повече и за спецификата на китайското кулинарно изкуство.    Лично аз взех участие във всички часове на кулинарните курсове, организирани от Културния център, още от октомври, и ще продължа да ги посещавам до края им през март следващата година.  Всеки път, веднага след като се прибера вкъщи след курса се опитвам да приложа на практика наученото, купувам си специфичните китайски подправки, каня гости и заедно се наслаждаваме на неповторимия вкус на ястията”.    Той добави, че много добра идея е и кратката образователна лекция, провеждана от екипа на Културния център непосредствено преди всяко занятие, защото показва характеристиката на отделните градове и провинции, чието ястие се представя.    „Това ни дава възможност да се научим не само да приготвяме вкусната храна, но и да опознаем по-обстойно различните характеристиката на аспекти на китайската култура. Местоположението на Китай и неговите особености, минавайки през спецификата на отделните етнически групи, традиционните празници, китайската история., литература, социални и битови навици и обичаи.”    Курсовете „Вкусът на Китай” ще продължат да се провеждат три пъти в седмицата – всеки понеделник, сряда и петък от 18:00 до 19:45.  В тях могат да участват желаещи от всички възрасти, които споделят страстта към кулинарията и опита с нови ястия.    Единственото условие е да заявят предварително участието си. Тъй като максималният брой на присъстващи в един час е 10.   По време на всяко занятие, екипът на центъра ще продължи с кратките презентации на различни нюанси от китайската култура, които включват исторически и географски забележителности, характеристики за различните етнически групи в Китай, традиционните празници,, литература, социални навици и битови навици и традиции.    Кулинарните курсове в Китайския културен център започнаха в края на октомври м.г. и са разделени на два цикъла.    По време на първия, водещ майстор-готвач и лектор беше шеф Шао, който е и преподавател в професионалната гимназия по кулинария в град Нинбо.    Шеф Шао впечатли българските участници в курса с майсторски изваяните фигурки от различни зеленчуци.    Обикновена бяла ряпа или пащърнак, например, се превръщаха в красив лебед, цвеклото – в алено цвете, а морковите в току-що изгрели луни. Тук му е мястото да припомним, че Китайският културен център в София официално отвори врати на 23 ноември 2017 г.    Той е единственият за всички страни от Централна и Източна Европа и оттогава ежедневно провежда различни културни събития.  Не само сценични представления, а и изложби, лекции, бизнес- и туристически форуми, филмови прожекции, курсове по калиграфия, китайски език, фотография, бойни изкуства, музика и танци, рисуване върху коприна и много други.    Само през 2019 Културният център е организирал над 50 събития, посетени от стотици любители на китайското нематериално изкуство, традиции и култура.  Освен приготвянето на традиционните китайски „пелмени”от разноцветно тесто, гостите на празничната вечер    се научиха да пеят на китайски език известната новогодишна песничка „Щастлива Нова година” („Син ниен хао”).  А саморъчно изработените красиви яркочервени фенери, символизиращи здраве, щастие, любов и благополучие, успяха да затруднят немалка част от участниците.    Но, както се казва в една българска поговорка – „с труд и постоянство – всичко се постига”, те успяха да се справят с прекрасното творение на китайското изкуство,    На 25 януари 2020 настъпва Китайската Лунна Нова година, известен като празника Пролетен фестивал, която сега ще бъде Говината на Металния Плъх.      По този повод, през цялата седмица между 2 до 8 февруари 2020г., на всеки от осемте етажа на Китайския културен център ще се провеждат различни събития.    На всеки етаж ще има тематични представяния и курсове по музика и танци, по калиграфия и бойни изкуства, по приготвяне на китайски специалитети (които ще завършват с конкурси и награди).    Всичко това ще покаже неподражаемите традиции, навици и обичаи, характерни за Китай и свързани с отбелязването на Пролетния празник – Китайската лунна нова година.    „Предвиждат се и тържествени инициативи по повод други традиционни китайски празници: Празника на фенерите, Празника на драконовите лодки, по време на които българи и китайци, заедно ще пеят песни, ще изработват традиционни сувенири, ще дегустират чай и алкохол, сладки и солени специалитети.    Вратите на Китайския културен център са отворени не само за жителите на София, но и за всички гости и посетители от цяла България”, призовават ръководителите на центъра.", "date": "2020.01.02", "title": "„Вкусът на Китай” - готвене с продължение"}
{"url": "http://epicenter.bg/article/Prof--Todor-Kantardzhiev--Ochakvame-gripnata-epidemiya-prez-fevruari/202804/2/0", "text": "Рано е да се говори за епидемия от грип. Предвид единичните случаи, които има в големи градове, може би циркулацията на вируса ще започне от средата на януари. Епидемичното развитие, когато ще има много болни, ще бъде през февруари, а може би пикът ще е в края на февруари. Това прогнозира директорът на Националния център за заразни и паразитни болести проф. Тодор Кантарджиев в сутрешния блок на БНТ.   Преди около седмица в Бургас бяха доказани първите два случая в страната\", каза още проф. д-р Кантарджиев.    Грипът беше пандемичен при две деца. Те вече са здрави. След това в София при други две деца има доказан случай на грип пак от А-група, но H-3. На 31 декември лабораторията по грип доказа наличието на грип при дете, лежащо в инфекциозна болница в София, който е от генетичната група \"Виктория\" - група B.   Той напомни, че преди години, когато започваше грипната епидемия и първите случаи бяха през ноември, обикновено епидемията започваше с циркулация на група B, а след това продължаваше с група \"А\". Според него сега не може да се каже какво ще стане, но вероятно ще има циркулация на грип от А-група.   Тодор Кантарджиев каза още, че засега всичко е нормално и трябва да се взимат нормалните мерки. Децата да носят носни кърпички, когато тръгнат на училище. Докато позволява температурата на въздуха, да се отварят поне на един пръст разстояние прозорците в трамваите в София, проветряването вкъщи и на работните места също е много важно.   Професорът обясни, че при заболелите от грип от А-група и от B-група няма кой знае каква разлика. B-група по-трудно се поддават на лечение с приетите лекарства срещу вируса на грипа. Тя причинява епидемия, която в национален мащаб се развива по-бавно, но и отшумява по-бавно, към средата на март.", "date": "2020.01.02", "title": "Проф. Тодор Кантарджиев: Очакваме грипната епидемия през февруари"}
{"url": "http://epicenter.bg/article/Metodi-Bachev-za-meleto-v-Simitli--Kmetat-kreshteshe---Ti-si-martav--Shte-te-ubiya--/202805/2/0", "text": "Случи се нещо, което не е нормално в 21 век. След полунощ на Нова година излязохме всички да гледаме зарята на терасата в заведението. Може някой да е казал нещо, което да е подразнило кмета на Симитли. В един момент той се появи много пиян, с бутилка шампанско в ръка. Аз, синът ми и негов приятел хвърляхме пиратки. Той първо изля алкохола, след това ни замери с бутилката, която се счупи в парапета. Това е опит за убийство. Имаше деца на терасата. Това каза Методи Бачев в ефира на БТВ.  „След това се качи по стълбите и каза: Ти си мъртъв! Ще те убия! След това започна да ме бие. Готов съм да се явя на полиграф. Аз не лъжа“, подчерта собственикът на заведението.    „Сестра ми каза нещо и той я удари. Имаше свидетели. На терасата бяхме 12 човека, а пред заведението поне стотина. Диджеят е с избити зъби, защото се опита да ни разтърве“, обобщава след спречкването очевидецът.    „Кметът се качи при нас и започна да ни удря. Депутатът Стефан Апостолов също ни удряше“, разказа той.    „С кмета живеем на 150 метра един от друг. През годините между нас са се случвали много неща. Мое изказване преди време предизвика скандал, в който бе замесено и името на премиера. Не съм нарушил закона, но нося морална отговорност и до днес си нося кръста за това. Всеки човек прави грешки. Разкайвам се за моята“, коментира Методи Бачев.  В отговор кметът на Симитли заяви: „Хвърляха пиратки към хората на площада. Аз тръгнах със шампанското да ги поздравя, а те започнаха да хвърлят пиратки по мен. Качих се на терасата, за да ги попитам какво правят. Имаше заповед да не се хвърлят пиратки. Не може един измислен бизнесмен да спира хората на терасата. Аз отнесох няколко шамара. Тото има голям мерак да ме бие“.    „Нормално е да хвърляме пиратки на Нова година. Не сме застрашавали хора, не сме хвърляли в тълпата. Аз не съм луд да дам на моето дете да хвърля пиратки“, оправда се бизнесменът. „Това не е начинът да се решават проблеми в 21 век“, категоричен бе Бачев. ", "date": "2020.01.02", "title": "Методи Бачев за мелето в Симитли: Кметът крещеше: „Ти си мъртъв! Ще те убия!“ "}
{"url": "http://epicenter.bg/article/Tsarkvata-pochita-dnes-sveti-Silvestar--Chistim-doma-sled-praznitsite/202809/2/0", "text": "Християните почитат днес свети Силвестър - папа Римски. Имен ден празнуват Силва, Силвана, Силвия и Серафим.    Името Силвестър е от латински произход и означава \"горски\". Традицията повелява на 2 януари да се изчисти дома след празниците.    Народът ни нарича този ден Карамановден и Волски празник - едрият рогат добитък и най-вече волът в миналото е било използван като основна впрегатна сила.    Свети Силвестър се родил в Рим. Негов учител във вярата и науката бил благочестивият презвитер Кирин. В столицата на световната империя тогава идвали много странници, а младият Силвестър много обичал да ги подслонява в гостоприемния си дом. Когато станал на 30 години, Силвестър бил ръкоположен за дякон от папа Милтиад, а след неговата смърт бил избран за Римски епископ и станал тридесет и пети папа.    През неговото светителство (314-335 г.) били проведени най-важните реформи на Константин Велики (306-337 г.) за прекратяване на гоненията и за тържеството на християнството и спокойствието на Църквата. Чрез своите пратеници Осий Кордубски и двама презвитери св. Силвестър подписал актовете на Първия вселенски събор в Никея от 325 година. Преименувал неделния ден от \"ден на слънцето\" в \"ден Господен\", понеже в неделния ден Господ Иисус Христос възкръснал от мъртвите. С думи и дела светителят надзиравал своите духовни чеда.    След много и плодоносни трудове, с които привлякъл в Христовата вяра мнозина езичници и юдеи, св. Силвестър починал. Светите му мощи почиват в построената от него гробница върху катакомбата \"Св. Прискила\" и неговата гробница е една от най-старите на \"Вечния град\".", "date": "2020.01.02", "title": "Църквата почита днес свети Силвестър. Чистим дома след празниците"}
{"url": "http://epicenter.bg/article/-quot-Nyu-York-tayms-quot--Bukuresht-i-Sofiya-ne-sa-gotovi-za-Golyamo-zemetresenie-/202811/2/0", "text": "От Букурещ до София и из балканските страни поредица правителства не съумяват да обърнат внимание на рисковете за сградите при земетресение. Това констатира \"Ню Йорк таймс\" в статия със заглавие \"Уроците от албанското земетресение - Балканите не са готови за Голямо земетресение\", предаде БТА . Вестникът припомня за земния трус на 26 ноември в Албания с магнитуд 6,4, причинил смъртта на над 50 човека и наранявания на стотици и оставил хиляди без покрив. Тази трагедия отправя ясно предупреждение към региона, който в миналото е бил поразяван от много по-силни земетресения, а експерти твърдят, че балканските страни са неподготвени за следващ голям трус.   Според експертите властите в региона са окуражавали строителния бум от 90-те години през прехода от комунизъм към капитализъм, при което стандартите за безопасност често са били измествани от стремежа към бърза печалба. В резултат милиони хора обитават жилища, които едва ли ще издържат голямо земетресение, пише \"Ню Йорк таймс\". Изданието цитира Матей Сумбасаку, основател на Re:Rise - първата румънска НПО, специализирана в намаляване на сеизмичния риск, - който казва, че само в Букурещ има 349 високорискови постройки, които вероятно ще рухнат при силно земетресение. Голяма част от тях са в жилищни комплекси. Стотици други сгради биха получили големи повреди. \"Ню Йорк таймс\" припомня за двете опустошителни земетресения през 20-ия век в планината Вранча, Източна Румъния - през 1940 г. с магнитуд 7,4 и на 4 март 1977 г. с магнитуд 7,2. При втория земен трус се срутват над 30 високи сгради в Букурещ, загиват около 1580 човека и близо 11 хиляди са ранени. В текста на статията се припомня за земетресението в българския град Стражица през 1986 г. с магнитуд 5,7, причинило сериозни разрушения и оставило хиляди хора без дом.   Цитира се експерт от софийския Университет по архитектура, строителство и геодезия (УАСГ), според когото България е може би по-добре подготвена от някои от съседите си, но опасения пораждат новопостроените сгради.   По думите му приземните етажи на някои от новите сгради са превърнати в магазини и на покривите е добавен допълнителен етаж, което е риск при земетресение. В телефонното си интервю пред вестника Петър Павлов, директор на Националния център по сеизмично инженерство към УАСГ, призовава в България да бъде създадена национална сеизмична лаборатория със задачата да проверява устойчивостта на сградите при земетресения.   В Букурещ има близо 350 рискови постройки, по-голямата част от които са жилищни сгради.   Колкото до България, като високорискови се посочва част от новото строителство, където с цел бърза печалба, инвеститорите са заложили на материали с по-ниско качество. Опасност създава и фактът, че собствениците често си позволяват нерегламентирани преустройства на жилищата, с което нарушават целостта на сградата.  В статията на \"Ню Йорк таймс\" се привежда историята на земните трусове по адриатическото крайбрежие от Хърватия през Черна гора до Албания и в днешната Северна Македония. Цитират се и мненията на специалисти по сеизмичната активност на района. (КТ)", "date": "2020.01.02", "title": "\"Ню Йорк таймс\": Букурещ и София не са готови за Голямо земетресение   "}
{"url": "http://epicenter.bg/article/Ot-6-yanuari-vazstanovyavat-deynostta-na-belodrobnata-bolnitsa-v-Sofiya-/202812/2/0", "text": "От 6 януари ще бъде възстановена дейността на белодробната болница, чиято сграда частично изгоря в последния ден на миналата година.    Представител на строителна фирма, наета от Министерството на здравеопазването, е огледала покрива, за да може още днес да започнат ремонтни дейности. Това каза в ефира на БТВ директорът на здравното заведение д-р Кирил Палавеев.    Има обаче скрити щети, които тепърва ще бъдат остойностени, уточни той.    \"Персоналът от вчера е тук и разчистихме. В момента една от сградите, които са стационарни, се подготвя да бъде поликлиника, за да бъде възстановен приемът на пациенти. Ако всичко е наред, на 6 януари ще започнем работа\", поясни Палавеев.    Открива се и дарителска сметка за набиране на средства за болницата, която има важни функции за превенцията на туберкулоза. Тя ще бъде публикувана на сайта ѝ -  . Лечението на пациентите ще продължи в други сгради, където се премества оцелялата техника.    Причините за пожара все още се разследват.", "date": "2020.01.02", "title": "От 6 януари възстановяват дейността на белодробната болница в София "}
{"url": "http://epicenter.bg/article/Vanshni-litsa-v-psihodispansera-prichinili-pozhara-v-Sofiya-/202813/2/0", "text": "След големия пожар в София, засегнал психодиспансера и белодробната болница край Сточна гара, започна възстановяването на щетите, нанесени от огнената стихия.    Причините за инцидента все още се разследват. В Психиатрична болница \"Св. Иван Рилски\" в Нови Искър са настанени 16 души, състоянието им е добро. Останалите пациенти са пренасочени към други софийски клиники. Това каза директорът на болницата д-р Цветеслава Гълъбова пред БТВ.    „Ако се докаже, че пожарът е вследствие на нерегламентиран престой на външни лица, това няма да ме учуди, защото нашите болници нямат адекватна външна охрана”, каза тя.    Липсва и вътрешна охрана. Тази функция изпълняват санитарите.    „Възможно е при психозите да има агресивно поведение, с което да са застрашени околните. Затова и не е предвидена специализирана охрана”, допълни д-р Цветеслава Гълъбова.    „Ще се борим за по-добро заплащане, защото не само психиатри и психиатрични сестри не ни достигат. Има огромен недостиг на психолози и социални работници. Трябва да се помисли и за охраната”, допълни директорът на Психиатричната болница \"Св. Иван Рилски\". Тя поясни, че една такава тежка реформа ще отнеме години.    През миналата година е създадена работна група от специалисти, която е изработила стратегия са психично здраве до 2030 г. Тя е депозирана в Министерството на здравеопазването.    „Този път ни беше зададена и финансова рамка, което ме обнадеждава, защото всички знаем, че реформи се правят с пари. Предложенията, които сме направили, са във всички посоки, защото проблемите са много”, обясни д-р Цветеслава Гълъбова. ", "date": "2020.01.02", "title": "Външни лица в психодиспансера причинили пожара в София?"}
{"url": "http://epicenter.bg/article/-quot-Pirogov-quot--Piratka-gramva-v-uhoto-na-3-godishno-momiche-v-Ihtiman/202828/2/0", "text": "\"20 % повече болни е имало в сравнение с миналогодишните празнични дежурства. 3-ма от пострадалите при инцидента пред заведение в София са преминали през Пирогов\", съобщава \"Канал 3\", като цитира д-р Сергей Илиев и друг служител на болницата. От спешния център дадоха брифинг за спешните случаи в новогодишната нощ.   \"Общо преминавалите през кабинета са 730, от тях 240 са деца. Хоспитализирани са 111 човека,от тях 28 деца\", отчете д-р Сергей Илиев, дежурен шеф екип на спешния хирургичен кабинет в УМБАЛ \"Пирогов\", цитиран от \"Фокус\". \"Информацията е за дните 31 декември вечерта и 1 януари през деня. Имаме увеличаване на болните в сравнение с миналата година и предишните години, около 20%\", добави д-р Илиев.   \"На Нова година е оперирано 11-годишно момче с онкологично заболяване, а четирима са оперирани от инфаркт\", отчете още лекарят, който е бил ръководител на дежурните екипи на 31 декември и 1 януари. Детето е прието в изключително тежко състояние. Случаят бил много рядко срещан, предвид възрастта на детето. \"В института са приети трима с травми на крайниците. Предстои уточняване и оперативно лечение\", каза още д-р Илиев за пострадалите при катастрофата в София. \"Вчера е станала катастрофа в района на бул. \"Тодор Александров\", близо до Арена Запад. 30-годишен мъж се врязва в спрял автомобил с мъж и жена, двамата са в болница, мъжът е в травматологията.    Според него тази година за двата празнични дни са били прегледани 111 души, от тях 28 деца.   Има приети и млади хора, които без надзора на своите родители, са злоупотребили с алкохол, под 18-годишни, натравянето е в порядъка от 1,5 до 2 промила.   На 31 декември вечерта и 1 януари през деня се увеличава приема на болните и преминалите през Спешно отделение. Това е за сметка на инцидентите, употреба на алкохол, пътнотранспортни произшествия, битови инциденти. 7 пациенти са пострадали от пиратки, те са обработени без хоспитализация.   \"Токсикологично болни от прием на алкохол са преминали 5 момчета и 3 момичета. Те са хоспитализирани като средно се движат между 1.5 - 2 промила алкохол в кръвта. Приети са и доста пациенти с алергии и хранителни натравяния\", каза още д-р Илиев.   \"Неврохирургични са приети 80 болни, с черепено-мозъчни травми. Хирургичните 140, като от тях са оперирани 11. През травматологичен кабинет са преминали 250 болни, от тях са оперирани 8 човека. Детско отделение са преминали 150 болни. На 31 декември през нощта е оперирано момче на 11 години с онкологично заболяване. През кардиологично отделение са преминали 11 пациенти, от които 4 са с инфаркт\", обясни д-р Илиев.    \"От пътнотранспортното произшествие, което е станало на 31 декември с блъснати 6 човека, в болницата са приети 3 с травми на крайниците, предстои уточняване и лечение\", допълни д-р Сергей Илиев. Друг случай е с момиче на почти 3 години от Ихтиман. В двора на къщата си са използвали пиротехнически средства, едно гръмва и наранява сериозно ухото му.  ", "date": "2020.01.02", "title": "\"Пирогов\": Пиратка гръмва в ухото на 3-годишно момиче в Ихтиман"}
{"url": "http://epicenter.bg/article/Prints-Hari-i-Archi-s-raztapyashta-nova-snimka/202823/10/100", "text": "Херцогът и херцогинята на Съсекс публикуваха обзорно видео за 2019 година, което разказва в снимки как са минали 12-те месеца за семейството.   Заглавната снимка на видеото е на принц Хари и малкият Арчи, огрени от слънчеви лъчи на брега. 7-месечният наследник е в прегръдките на татко си. Към видеото херцозите написаха:   Семейството отправи специални благодарности към бандата Coldplay за това, че са им предоставили една от техните песни.   Тази година бе много силна и важна за новото семейство. Меган направи серия от впечатляващи появи на емблематични събития. Хари и бившата актриса станаха родители на първото си дете и решиха да прекарат Коледа и Нова година далеч от дома, нарушавайки традицията да присъстват на коледния обяд на кралицата.     Източник: Дир.бг", "date": "2020.01.02", "title": "Принц Хари и Арчи с разтапяща нова снимка"}
{"url": "http://epicenter.bg/article/Kevin-Speysi-se-sporazumya-po-edno-ot-delata-za-seksualen-tormoz/202838/10/100", "text": "Американският актьор Кевин Спейси постигна споразумение по едно от делата срещу него с обвинение в сексуален тормоз, пише „Варайъти“, цитира БТВ.    В края на миналата година стана ясно, че обвинителят – анонимен масажист, е починал.    Актьорът беше обвинен в това, че е принудил масажиста да докосва гениталиите му и се е опитал да го целуне по време на масаж през 2016 г. Обвиненията бяха отречени от Спейси.    Обвинителят му почина през септември след дълга битка с рак и тогава неговите адвокати прекратиха делото.  Сега те и Спейси са се споразумели всеки да поеме неговата част от разноските по делото.    Споразумението идва дни след като стана ясно, че друг обвинител на Кевин Спейси – писателят и бивша норвежка кралска особа Ари Бен – се е самоубил на Коледа.  По празниците Спейси публикува във „Фейсбук“ страницата си притеснителен видеоклип, на който „съживява“ героя си от „Къща от карти“ Франк Ъндърууд.    Във видеото Спейси говори с южняшки акцент за това как хора трябва „да се убиват с доброта“.    Клипът беше началото на нова конспиративна теория, че Кевин Спейси, подобно на Франк Ъндърууд, убива своите обвинители един по един.", "date": "2020.01.02", "title": "Кевин Спейси се споразумя по едно от делата за сексуален тормоз"}
{"url": "http://epicenter.bg/article/Prez-2020-g--shte-ima-tri-pati-retrograden-Merkuriy/202854/10/101", "text": "През 2020 г. ще има три пъти ретрограден Меркурий, каза пред \"Фокус\" астрологът Ива Иванова, във връзка с новата 2020 година, според звездите.   \"И много интересна, и много сложна, и с възможности всеки един да промени нещо в живота си. Тази година имаме 3 пъти ретрограден Меркурий. Венера ще бъде ретроградна доста време, Марс ще бъде ретрограден\", добави Иванова. По думите и в тези периоди хората трудно ще се разбират, трудно ще пътуват, трудно ще пазаруват. \"Ще има период, в който не трябва да се сключват бракове и период, в който хората няма да могат да направят това, което искат. Те трябва да размислят дали наистина това, което наистина искат да правят е това, което трябва да правят. В същото време ще има един доста дълъг период, в който ще има промени на държавно ниво, на световно ниво от гледна точка на организацията на държавите. Време, в което ще се променят отношенията в рамките на обществения живот. Те трябва да бъдат направени разумно и с чувство за отговорност\", каза още астрологът. \"Меркурий ще бъде ретрограден от 17 февруари до 10 март, това е краткият период. Меркурий отново ще бъде ретрограден от 18 юни до 12 юли. Първите две дати са свързани с приятелства, надежди, електронна техника, може да има срив в интернет. Може да се опитваме да разберем религии и учения, които не са близки до нашето християнство. Юни – юли ще трябва да преоценим семейните си отношения, отношения към миналото на семейството и на държавата, и отношение към земята, на която живеем\", уточни още тя. \"Третият период на ретрограден Меркурий е от 14 октомври до 4 ноември. В този период имаме събития свързани с кредити, отношения с банки. Към края отношенията вътре в семейството, партньорските отношения, дали си държим на думата, или се опитваме да измамим някого. По-труден е първият и третият период\", отбеляза Иванова. \"Всичко това е на фона на нещата, които стават и в нашата държава и в другите държави. Особено в нашата държава, защото събитията се развиват в знака на Козирог, а той отговаря за България. Може в това време българите да направят нещо, което ще бъде от значение за света като цяло. Историята показва, че в рамките на нашата държава се зараждат идеите, а пък реализацията се прави от по-големи групи хора\", допълни още Ива Иванова.", "date": "2020.01.02", "title": "През 2020 г. ще има три пъти ретрограден Меркурий"}
{"url": "http://epicenter.bg/article/Gadatelka-predskazala-poredniya-kray-na-sveta-prez-2020-ta/202869/10/0", "text": "Известната гадателка Джийн Диксън предсказва, че светът ще бъде ударен от Армагедон през 2020 г. Тя прави пророчеството си в своята книга от 1970 г. „Призив за слава”, предаде БГНЕС.    Диксън е жената, предсказала убийството на американския президент Джон Ф. Кенеди през 1963 г.    В книгата си Диксън пише: „Армагедон ще се случи през 2020 г., когато фалшивият пророк, Сатаната и Антихристът ще се надигнат и ще се борят срещу човечеството“.    Мнозина обаче казват, че прогнозите на Диксън, , не винаги са били точни. Тя обявила апокалипсис и за 1962 г., а също и че ще бъде открит лек за рак през 1967 г. Предсказанията за ранната смърт на Мерилин Монро, убийството на Мартин Лутър Кинг, стартирането на Спутник-1 и бедствието на кораба Аполо-1 се приписват на нея.    Джийн Диксън е псевдоним Лидия Ема Пинкърт, която е родена през 1904 г. в семейство на имигранти от Германия. Тя починала на 97-годишна възраст през 1997 г.от инфаркт. Оставила в наследство общо седем книги с предсказания. Като цяло не всички нейни прогнози са се сбъднали, въпреки това тя е един от гадателите, които и до сега се ползват с най-голямо доверие в САЩ.    Ако все пак се разминем, можем да чакаме следващият край на света отново през 2021 (според американския пастор Ф. Кентън Бешор), през 2026 (според Международна Фондация „Месия”) или през 2060 (отново според Нютън). Или приблизително тогава...", "date": "2020.01.02", "title": "Гадателка предсказала поредния край на света през 2020-та"}
{"url": "http://epicenter.bg/article/Den-za-nova-rabota--dogovorki--plashtaniya-i-finansovi-garantsii/202885/10/0", "text": "Дневно предназначение: Ден, подходящ за семейни тържества, сбирки на трапеза и уреждане на финансови въпроси.   Ще се появят добри възможности за подобряване в семейството чрез провеждане на разговори.   Нумерологичната карта е активна и носи добри срещи, известие, започване на нова работа, сигурност при договорки, поемане на гаранции.   Може да инвестирате парите си в покупки за дома и офиса или да разрешавате финансови въпроси, разпределение на наследство, плащания на сметки, вземане и връщане на заеми и парични кредити.  Основна цифрова характеристика – 1, 2, 3, 4, 5, 7, 8. Ден за нова работа, договорки, плащания и финансови гаранции.   Часова характеристика:  Съдбовно правило: Животът е прост и лесен!  Мото: Получавам блага от очаквани и неочаквани източници!  Позитивно утвърждение: Вярвам в себе си и живота! ", "date": "2020.01.02", "title": "Ден за нова работа, договорки, плащания и финансови гаранции"}
{"url": "http://epicenter.bg/article/Frenskata-stachka-sreshtu-pensionnata-reforma-chupi-rekordi-po-vremetraene/202831/7/0", "text": "Френската стачка срещу планираната пенсионна реформа \"навършва\" днес 29 дни и се превръща в най-продължителния конфликт за железопътния оператор Ес Ен Се Еф (SNCF). Транспортът в страната остава блокиран за най-продължителен период от 1986-1987 г., пише \"Монд\", цитиран от Dariknews.    Все още не се очертава \"бърз компромис\" въпреки пожеланията на президента Еманюел Макрон, отправени в новогодишното му послание, в което синдикатите не съзряха \"нищо ново\", посочва вестникът.    В очакване на нови преговори французите ще трябва да се съобразяват с обърканите разписания на транспорта. Положението може да се влоши още повече идната седмица, когато предстоят общи събрания на железничарите, прогнозира изданието.    Лоран Брюн, генерален секретар на синдиката им към Общата конфедерация на труда, се кани \"отново да ги вдигне на борба\". \"Тъй и тъй сме изгубили заплатите за един месец, няма да подновим работа точно след добрите пожелания на един президент, изгубил връзка с реалността\", цитира негов коментар \"Монд\" и БТА.    \"Фигаро\" изброява \"решаващи срещи\" и други ключови моменти от очакваното развитие на протеста. Движението срещу пенсионната реформа започна на 5 декември, синдикатите не помръдват от позициите си и настояват проектът да бъде оттеглен. Социалният конфликт продължава вече по-дълго от големите стачки във Франция през 1995 г. и не се очаква скоро да приключи, пише всекидневникът.  На 3 януари стачните действия ще бъдат подновени и се очаква да станат по-интензивни, се казва в материала. За стачка от тази дата призовава например сдружението \"Ес О Ес ретрет\" (\"Ес О Ес пенсии\"), обединяващо 16 свободни професии - адвокати, масажисти, болногледачи и др.    На 7 януари ще бъдат подновени консултациите между правителството, работодателските и синдикалните организации - \"изпълнителната власт ще предложи методика за работа, свързана с финансовото равновесие на пенсионната система\". На 9 януари се предвижда четвърти ден на стачки и демонстрации, обединяващи служители от различни браншове. Междувременно - от 7 до 10 януари ще бъдат \"тотално блокирани\" осемте френски рафинерии, някои от които вече спират работа заради протести, информира генералният секретар на Френската демократична конфедерация на труда (Се Еф Де Те - CFDT) Лоран Берже.    През седмицата, започваща на 13 януари, се предвиждат \"допълнителни\" срещи на министри с отраслови сдружения за обсъждане на ред проблеми, свързани с пенсиите. А на 22 януари пенсионният проектозакон ще бъде представен в министерския съвет, добавя \"Фигаро\".", "date": "2020.01.02", "title": "Френската стачка срещу пенсионната реформа чупи рекорди по времетраене"}
{"url": "http://epicenter.bg/article/Indiya-odobri-svoya-treta-lunna-misiya/202835/7/0", "text": "Индия одобри своята трета лунна мисия, няколко месеца след като втората й завърши с неуспех при опит за кацане на Луната. Мисията \"Чандраян-3\" ще бъде оборудвана със спускаем апарат и с роувър, но не и с орбитален апарат, съобщи ръководителят на Индийската организация за космически изследвания Кайласавадив Сиван. В рамките на проекта \"Чандраян-2\" през месец септември миналата година Индия успя да установи космическия си апарат в лунна орбита, който предаваше данни оттам, но роувърът й се разби при опит за меко кацане върху лунната повърхност. Мисията имаше за цел да бъде спуснат луноход на Южния полюс на Луната, което не беше осъществявано дотогава. В този район на нашия естествен спътник е възможно да съществува вода, тъй като кратерите там не са изложени на топлината на слънчевите лъчи. Индийското космическо ведомство възнамеряваше да потвърди съществуването на вода под формата на лед, констатирано от негова мисия през 2008 година.   Г-н Сиван изтъкна, че проектът \"Чандраян-3\" ще стартира през 2020 година и ще има конфигурация, подобна на предишната мисия. Досега единствено САЩ, Русия и Китай са осъществявали кацания на Луната. Ръководителят на космическото ведомство заяви, че четирима индийски астронавти са били избрани за пилотираната мисия \"Гаганян\", предвидена за края на 2021 година. Те ще започнат тренировките си в Русия през третата седмица на месец януари.  ", "date": "2020.01.02", "title": "Индия одобри своя трета лунна мисия"}
{"url": "http://epicenter.bg/article/Belgiya-lishi-oshte-shestima-teroristi-ot-grazhdanstvo/202837/7/0", "text": "Белгия е лишила от гражданство още шестима джихадисти, присъединили се към терористичната групировка \"Ислямска държава\" в Сирия, съобщават местни медии, цитирани от БТА.   Отбелязва се, че терористите са имали двойно гражданство и са с марокански произход.   Шестимата са били осъдени преди пет години за тероризъм заради принадлежност към местната терористична група \"Шериат за Белгия\". Делата срещу терористите са водени в тяхно отсъствие и досега остава неизвестно къде се намират осъдените.   Белгийският главен прокурор Фредерик ван Льо предупреждава, че остава висока опасността от терористи, действащи самостоятелно. По неговите думи за службите за сигурност е по-лесно да проследяват на дейността на терористична група, отколкото на отделни хора, които се радикализират сами от това, което виждат в интернет.   В интервю за местни медии Ван Льо заявява, че наред с останалите мерки е необходимо обществото да не създава почва за радикализация.", "date": "2020.01.02", "title": "Белгия лиши още шестима терористи от гражданство"}
{"url": "http://epicenter.bg/article/Erdogan--250-000-siriytsi-byagat-kam-Turtsiya-/202843/7/0", "text": "Турският преиздент Реджеп Тайип Ердоган заяви, че близо 250 хил. мигранти бягат от северозападната сирийска провинция Идлиб към Турция. Той добави, че Анкара се опитва да им попречи да преминат границата, пише турското издание Yeni Safak, предаде Агенция \"Фокус\".    „Точно сега 200 до 250 хил. мигранти се движат към нашите граници. Ние се опитваме да ги спрем с някои методи, но не е лесно. Трудно е, и те са хора“, заяви Ердоган на пресконференция в столицата Анкара.    В сирийската провинция Идлиб се провежда военна офанзива, водена от президента на страната Башар Асад срещу въоръжената опозиция в региона, който е и нейния последен бастион в страната. В момента в Турция се намират около 3,7 млн. сирийски бежанци, част от които Ердоган по-рано заяви, че възнамерява да настани в зоната за сигурност, установена от Анкара в Северна Сирия след военната операция „Извор на мира“, въпреки страховете, че това може да доведе до изменение на етническия състав на населения с кюрди регион.", "date": "2020.01.02", "title": "Ердоган: 250 000 сирийци бягат към Турция "}
{"url": "http://epicenter.bg/article/Iznasiliha-tri-sestri-navrah-Nova-godina/202847/7/0", "text": "Полицейските власти в Мурсия издирват три момчета, заподозрени, че са изнасилили три момичета от САЩ на възраст 18, 20 и 23 години в навечерието на 31-ви декември.    Трите момичета, които са сестри и са родом от щата Охайо, са подали оплакване в полицията, че са били сексуално насилени от три момчета, с които преди това са се запознали в един бар. Компанията решила да посрещне Новата година в жилището на един от заподозрените, където е било извършено престъплението.    Едно от момичетата успяло да се измъкне от дома на нападателите и да се обади в полицията.    Според информация на местната преса една от сестрите е учила в университета в Мурсия, а останалите две са ѝ били дошли на гости за новогодишните празници.    След неприятния инцидент момичетата са били транспортирани в болница и прегледани от лекарски екип. Разследването по случая продължава.   Източник: Канал 3", "date": "2020.01.02", "title": "Изнасилиха три сестри навръх Нова година в Мурсия"}
{"url": "http://epicenter.bg/article/Shansovete-na-Shotlandiya-za-nov-referendum-sa--quot-veroyatno-nulevi-quot-/202856/7/0", "text": "„Шансовете ръководителят на Шотландската национална партия (ШНП) Никола Стърджън да получи възможност за нов референдум за независимост вероятно са нулеви“. Това заяви един от нейните депутати, пише шотландското издание The Herald, цитирано от Агенция \"Фокус\". Депутатът Кени Макаскил заяви също, че ако не бъде проведен референдум, това не е задължително да се окаже нещо лошо, тъй като ШНП все още има да разрешава някои „критични проблеми“, свързани със загубата им в изборите от 2014 г. и да се погрижи също така за предизборната си кампания за вота в Шотландия, който наближава. Бившият шотландски министър на правосъдието, който след изборите от 12 декември се превърна в депутат в Камарата на общините заяви, че „съюз на левицата“ трябва да бъде първото нещо, за което ШНП да се погрижи, след победата в изборите във Великобритания на Консервативната партия. Малко след изборите първият министър на Шотландия Никола Стърджън поиска от премиера Борис Джонсън да промени закона, за предпочитане за постоянно, и да даде на местното правителство в Единбург правомощието да проведе собствен референдум за напускането на Великобритания. Според Стърджън успеха на ШНП в изборите от 2019 г. й дава право да иска такова нещо. Джонсън обаче няколко пъти изрази своята твърда позиция, че няма да даде на Шотландия право да проведе нов референдум, като според него той самия има мандат да се погрижи за единството на Обединеното кралство. В свое съобщение до шотландската преса, Макаскил разкритикува идеите на Стърджън за независимост, като заяви, че нов референдум не е възможен или нужен в скоро време. „Възможността от референдум в скоро време е малка. По-скоро нулева“, казва той. „Това допълнително време обаче не е лошо нещо, като се има предвид провала в решаването на някои критични въпроси от 2014 г.“, пише той, като казва и че е важно ШНП да се съсредоточи и върху предизборната кампания за изборите в Шотландия от 2021 г. Той все пак се съгласи обаче, че правомощието за провеждането на такъв референдум трябва да принадлежи на шотландското правителство и отказът на Консервативната партия да му го предостави е удар срещу демократичните права на британския субект.", "date": "2020.01.02", "title": "Шансовете на Шотландия за нов референдум са \"вероятно нулеви\""}
{"url": "http://epicenter.bg/article/Prez-denya-v-Barselona---zabranyavat-nay-zamarsyavashtite-avtomobili/202866/7/0", "text": "Барселона, вторият по големина град в Испания, въведе от днес ограничение за движението на автомобилите, причиняващи най-много замърсяване, предаде Франс прес, цитира Дарикнюз. Дизеловите автомобили, регистрирани в Испания преди 2005 или 2006 г., и бензиновите преди 2000 г., вече не могат да се движат от 07:00 до 20:00 ч. на територията на цялата община. Собствениците на такива превозни средства могат да искат разрешение за управлението им за десет дни в годината. Шофьорите на автомобили с чуждестранна регистрация трябва да поискат разрешение от общината, като при неспазване на това правило ги грози глоба от най-малко сто евро. Според общината мярката ще засегне около 50 000 автомобила и ще позволи намаляването на емисиите на азотен диоксид с 15 процента.", "date": "2020.01.02", "title": "През деня в Барселона - забраняват най-замърсяващите автомобили"}
{"url": "http://epicenter.bg/article/ID--Udarihme-v-Rusiya/202867/7/0", "text": "Наши бойци са нападнали полицейски пост в Русия. Това е заявила групировката \"Ислямска държава\" (ИД), съобщи Новини.бг    Джихадистката организация е поела отговорност за нападение срещу пост на служители на реда, извършено в южната автономна република Ингушетия на 31 декември. \"Воините на исляма убиха двама полицаи. Един от тях стана шахид (мъченик)\", се е посочвало в съобщение на екстремистката групировка, публикувано в информационния канал на ИД \"Амак\" и цитирано от нюзру.    Полицай е бил блъснат часове преди началото на 2020 г. от лек автомобил в село Магас. След това от колата са излезли двама мъже, които са нападнали пазителите на закона с хладно оръжие.    По данни на местното министерство на вътрешните работи вследствие на атаката е загинал старши лейтенант Зелимхан Кокорхоев, а няколко колеги на покойния са били приети в болници.    Извършителите на нападението са били 18-годишният, загинал при сблъсъка с полицията, и пет години по възрастният от него Ахмед Имагожев, който е бил ранен. Имагожев е бил обвинен в подготовка и участие в терористичен акт, както и в умишлено убийство. За всяко едно от тези престъпления руският Наказателен кодекс предвижда присъда лишаване от свобода със срок до 20 години.    В Ингушетия е нямало нападение срещу полицаи от почти три години. На 5 ноември 2017 г. терористи са детонирали самоделно взривно устройство и открили огън по патрул. Тогава са загинали двама терористи, служител на реда, а няколко пазители на закона са били ранени.", "date": "2020.01.02", "title": "ИД: Ударихме в Русия"}
{"url": "http://epicenter.bg/article/Gartsiya--Kipar-i-Izrael-podpisvat-za-gazoprovoda-ot-Iztochnoto-Sredizemnomorie/202870/7/0", "text": "Гърция, Кипър и Израел подписват днес споразумение за мащабен тръбопроводен проект, който ще транспортира газ от Източното Средиземноморие до Европа, предаде АФП, цитирана от БНР.  Стъпката идва на фона на напрежение с Турция заради действията й в региона и морската сделка с Либия, която разширява претенциите на Анкара към богат на газ морски райони. Припомняме, че Турция и Либия сключиха меморандум на 27 ноември, който определя общи зони в Средиземно море и отказаха да предоставят копие на документа на гръцката страна. Това бе повод за експулсиране на посланика на Либия от Атина.  Дългият 2000 км Източносредиземноморски газопровод ще може да транспортира между девет и 12  млрд. куб. м газ годишно от офшорни газови резерви между Израел и Кипър до Гърция, а след това и до Италия и други югоизточни европейски страни. Откриването на находища в Източното Средиземноморие предизвика раздвижване в сектора и скандал между Кипър и Турция. Гръцкият премиер Кириакос Мицотакис, израелският му колега Бенямин Нетаняху и кипърският президент Никос Анастасиадис ще подпишат сделката днес в Атина в 18:30 часа местно време. Според израелския експерт по геострагегия Авиноам Идан новата тръба няма да се съревновава с руските доставки в ЕС и „няма нужда да се смята за голяма промяна в геополитическата  динамика на европейския енергиен пазар“.", "date": "2020.01.02", "title": "Гърция, Кипър и Израел подписват за газопровода от Източното Средиземноморие"}
{"url": "http://epicenter.bg/article/Sad-v-Belgiya-otmeni-ekstradiraneto-na-Karles-Puchdemon/202871/7/0", "text": "Съд в Белгия отмени заповедите за екстрадиция, издадени от Мадрид срещу Карлес Пучдемон и Тони Комин, двама бивши каталунски сепаратистки лидери. Белгийската телевизия RTBF съобщи, че съдът в Брюксел е прекратил екстрадицията на Карлес Пучдемон, тъй като е признал неговия статут на член на  Европейския парламент. „Сега чакаме освобождаването на Ориол Жункерас, който има същия имунитет като нас. Испания трябва да действа по същия начин, както направи Белгия и да спазва закона“, написа Пучдемон в Туитър. През декември Съдът на Европейския съюз в Люксембург взе решение, че намиращият се в испански затвор  каталунски сепаратистки лидер Ориол Жункерас, който излежава 13-годишна присъда, е член на Европейския парламент, макар да не е бил в състояние да заеме мястото си. Следователно се ползва с имунитет, който депутатският пост му гарантира. Източник БНР", "date": "2020.01.02", "title": "Съд в Белгия отмени екстрадирането на Карлес Пучдемон"}
{"url": "http://epicenter.bg/article/Hilyadi-chuvali-s-dokumenti-na-ShtAZI-stoyat-neobraboteni--shte-otneme-desetiletiya-/202874/7/0", "text": "Тридесет години след падането на Берлинската стена в Германия остават необработени хиляди чували с нарязани документи на бившата източногерманска тайна полиция ЩАЗИ, предаде ДПА.    Документите се възстановяват на ръка. Процесът може да отнеме десетилетия, но ние не се отказваме, заяви Роланд Ян, комисар в Агенцията за архивите на ЩАЗИ и бивш активист от източногерманската опозиция.    По думите му 20 служители на агенцията в Берлин и няколко нейни клонове в други градове ръчно сглобяват хартиените лентички. Досега от общо 16 500 чувала е каталогизирано съдържанието само на 520. Сред тях са документите от 23 чувала, които са били възстановени с помощта на компютър. Реконструкцията с компютър е спряла преди две години. Около шест милиона евро са били инвестирани в проекта за виртуално възстановяване на нарязаните страници с надеждата за постигане на по-бързи резултати.    Липсвала обаче необходимият технически модел за автоматично реконструиране, както и специални скенери.    През есента на 1989 г. офицерите от ЩАЗИ искали да унищожат архивите си. Когато шредерите прегрели, те започнали да режат хартията ръчно, но защитници на гражданските права попречили на унищожаването. Нарязаните документи били складирани в чували. Освен това 111 км рафтове с папки останали непокътнати.  ", "date": "2020.01.02", "title": "Хиляди чували с документи на ЩАЗИ стоят необработени, ще отнеме десетилетия "}
{"url": "http://epicenter.bg/article/Bivshiyat-shef-na-Nisan-Karlos-Gon-ozadachi-sveta-s-byagstvoto-si-a-39-la-Graf-Monte-Kristo/202875/7/0", "text": "Находчиво бягство, а'ла Граф Монте Кристо, насочи фокуса на медиите към Япония. Бившият ръководител на автомобилния алианс Renault-Nissan Карлос Гон е избягал от домашния си арест в Токио в калъф от музикален инструмент и вече се намира в Ливан, съобщават световни медии, цитирани от Offnews. В официално изявление Ливан съобщи, че Гон е влязал легално в страната, предадоха Франс прес и БТА.    Гон напуснал Япония на 30 декември и се е появил необезпокояван за новогодишните празненства в ливанската столица Бейрут.    Според теории на конспирацията в ливанските медии Карлос Гоне е бил буквално контрабандиран в Ливан чрез кутия, предназначена за музикални инструменти, след частно представление в дома му.  Карлос Гон доскоро беше приеман в Япония като титан на автомобилната индустрия и като харизматичния бос на емблематичните автомобилни производители Nissan и Mitsubishi Motors, пише Си Ен Ен. Ако тогава той не беше едно от най-разпознаваемите лица на страната, то със сигурност стана такъв, когато бе уволнен грандиозно и арестуван през ноември 2018 г. по подозрение за финансови нарушения. През януари, когато се изправи пред японския съд, бившият ръководител на Нисан заяви, че е невинен, погрешно обвинен и несправедливо задържан. Той добави, че всяко решение за управлението на компанията е взимал с одобрението на Борда на директорите. И никога не е бил обвиняван в злоупотреби през две десетилетната си работа по съживяването на компанията.    Гон отново беше задържан през април м.г., малко след като беше освободен под гаранция. Неговият арест е във връзка с нови подозрения за финансови злоупотреби. Според прокуратурата Гон е присвоил 5 млн. долара от фондове, изпратени от клон на Nissan на компания за продажба на автомобили.    През второто си задържане Карлон Гон определи ареста като \"отвратителен и произволен\" и отново отхвърли всички обнинения. Говорител на прокуратурата тогава заяви, че Гон е бил задържан, защото има възможност да унищожи доказателства.    Условията на неговата гаранция от 1.5 милиарда йени (13.8 милиона долара) изискват той да остане в Япония преди делото си, насрочено за 2020 г.  Заради мярката за домашен арест трите паспорта на Гон са конфискувани и държани от екипа му по правна защита, за да не може да напуска страната. Още тогава той беше поставен под строг надзор и беше подложен на ограничения при използването на телефони и компютри.    Бягството на Гон предизвика серия от догатки как е станало това. Една от тях е, че това е станало в кутия за музиканлен инструмент.  \"Гардиън\" пише, че Гон е избягал като в холивудски филм. Той се е скрил в куфар за музикални инструменти. Планът е бил изготвен от съпругата му Карол Гон с помощта на музикален ансамбъл и екип от бивши служители на специални части.    Френското списание \"Les Echos\" съобщи, че той е напуснал Япония с помощта на фалшив паспорт. (Един от трите конфискувани паспорта е френски).  Юничиро Хиронака, адвокатът, който представлява Гон, заяви, че сигурно е имал помощта на \"голяма организация\".    Според Wall Street Journal Гон е стигнал до Ливан през Турция. Версия, потвърдена и от френското списание Les Echos. Това беше подкрепено от данни от полетния тракер Flightradar24, който показва частен самолет, летящ от Осака до Истанбул, а след това още един до Ливан.    Гон пристигна в Бейрут в понеделник с полет от Турция. Според ливански медии после Гон е пристигнал в Бейрут с частен самолет от Турция. Не е ясно как е напуснал Япония, където бе поставен под наблюдение, отбелязва АП.    \"Карлос Гон влезе в Ливан в зори вчера законно\", се казва в изявление на националната информационна агенция на страната. \"Обстоятелствата около заминаването му от Япония и влизането му в Бейрут са неизвестни и всички слухове за него са частни въпроси\", се добавя в изявлението.    \"Той вече е у дома. Това е голямо приключение\", съобщи за АП Рикардо Карам, телевизионен водещ и приятел на Гон, който го е интервюирал няколко пъти. Карам потвърди новината, разпространена най-напред от френския вестник \"Еко\" и ливанския \"Л'ориан льо жур\", но не пожела да разкрие подробности.    Междувременно в Япония всички са озадачени от неговото бягство. Адокатът му Хиронака допълни, че \"трите паспорта на клиента му са в адвокатите\".    Масахиса Сато, депутат от управляващата Либералдемократическа партия (ЛДП) на Шиндзо Абе, заяви, че Гон е нарушил гаранцията си. \"Ако е вярно, това не е \"напускане на страната, това е незаконно заминаване и бягство, а това само по себе си е престъпление\", добави Сато. Според него това, че системата на Япония е позволила толкова лесно бягство, е сериозен проблем.    Министърът на икономиката Аньес Пание-Рюнашер също коментира случая. \"Френското правителство е много изненадано. Карлос Гон не е над закона... Ако чужд гражданин избяга от френското правосъдие, ние наистина ще се ядосаме“, категоричен е министърът.    Ръководителят на автомобилния алианс Renault-Nissan „не е избягал от правосъдието - избягал съм от несправедливостта и политическото преследване“, казва Гон в свое изявление и допълва, че отказва да бъде \"заложник на заплетената японска правосъдна система с нейната презумпция за виновност, дискриминация и отричане на основните човешки права\". Гон с нетърпение очаквал да общува „свободно“ с журналистите от следващата седмица.    Си Ен Ен припомня, че е малко вероятно Гон да бъде принуден да се върне, защото Ливан няма договор за екстрадиция с Япония. Гон беше под домашен арест в Токио от март при строги условия, включващи предаването на паспорта му на властите, припомня \"Ройтерс\". Възможно е да е заминал без разрешение и под чуждо име, твърди източник от националната имиграционна служба пред японската телевизия Ен Ейч Кей, цитирана от ТАСС.    От Токийския окръжен съд са потвърдили, че условията на домашния арест не са променени и той не е получавал разрешение за излизане от Япония, предаде агенция \"Киодо\".", "date": "2020.01.02", "title": "Бившият шеф на Нисан Карлос Гон озадачи света с бягството си а'ла Граф Монте Кристо"}
{"url": "http://epicenter.bg/article/Turtsiya-zadarzha-7-dushi-za-misterioznoto-byagstvo-na-Karlos-Gon/202877/7/0", "text": "Седем души, включително 4 пилоти, са задържани при разследването на обстоятелствата около бягството от Япония през Истанбул на бившия изпълнителен директор на \"Нисан\", допълни говорителката на турската полиция, цитирана от \"Ройтерс\" и БТА. Според нея, други двама от задържаните са служители на летището и един е от обработващите багаж.    Интерпол е изпратил червена бюлетина, с която призовава властите в Ливан да арестуват Гон, като самото искане е било получено от ливанските вътрешни сили за сигурност, но все още не е изпратено в съдебната система, посочи източникът на Ройтерс. Министърът на правосъдието Алберт Серхан на Ливан потвърди информацията, че е получил известие от Интерпол за арестуването на Гон.    Бившият ръководител на автомобилния алианс Renault-Nissan Карлос Гон е избягал от домашния си арест в Токио в калъф от музикален инструмент и вече се намира в Ливан. В официално изявление Ливан съобщи, че Гон е влязал легално в страната, предаде Франс прес.    Турските медии съобщават, че в страната е започнало разследване за транзитното преминаване на Гон в понеделник. Вестник \"Хюриет\" пише, че граничната полиция не е била уведомена за пристигането му, както и че влизането и излизането през летището не са били регистрирани.    Спроед \"Ройтерс\", самолет с родения в Бразилия бизнесмен с бразилски, ливански и френски паспорт е кацнал в Истанбул в 5.30 сутринта. Арестите са били поискани от прокуратурата след разширяване кръга на заподозрените. Предстои и седмината да се явят в съда.", "date": "2020.01.02", "title": "Турция задържа 7 души за мистериозното бягство на Карлос Гон"}
{"url": "http://epicenter.bg/article/Rekordno-visoki-temperaturi-v-Norvegiya/202879/7/0", "text": "И въпреки че е едва втори януари, температурните рекорди вече са факт. В централните части на Норвегия беше регистриран най-топлият януарски ден, предава БНТ.    Термометрите в Ондалснес отчетоха 18,6 градуса по Целзий. Няколко часа по-късно, в Сундалсьора, което е на около 130 км, градусите вече бяха 19.  Рекордно топлото време за задържа само няколко часа. Мнозина го използваха, за да се изкъпят в морето.    Това обаче не е повод за радост, предупреждават местните. Според тях несвойствено високите температури са явно доказателство за глобалното затопляне.", "date": "2020.01.02", "title": "Рекордно високи температури в Норвегия"}
{"url": "http://epicenter.bg/article/Netanyahu-osvobodi-4-ministerski-posta-zaradi-obvineniyata-v-koruptsiya/202882/7/0", "text": "Израелският премиер Бенямин Нетаняху, на когото са повдигнати обвинения в корупция, обяви днес, че освобождава всички министерски постове, които заема, освен този на ръководител на правителството, предадоха ДПА и Dariknews, цитирайки съобщение от неговата канцелария. Нетаняху вече няма да оглавява четири министерства - на здравеопазването, по социалните въпроси, на селското стопанство и за диаспората.   В края на миналата година израелският главен прокурор обяви, че срещу премиера ще бъдат повдигнати обвинения в корупция, измама и злоупотреба с доверие. За първи път в историята на Израел действащ министър-председател става обвиняем. Нетаняху нарече обвиненията \"опит за преврат\", остро разкритикува съдебната система и обвини полицията в натиск върху свидетели. Каквото и да бъде решението по искането за сваляне на имунитета, то със сигурност ще бъде отложено за след парламентарните избори на 2 март. Опозиционните партии настояват решение за имунитета на Нетаняху да се вземе преди изборите - третите в рамките на по-малко от година. При нормални обстоятелства парламентарна комисия ще трябва да предложи решение по въпроса за имунитета, след което да последва гласуване в Кнесета в пълен състав. Поради политическата безизходица обаче Израел остана без правителство миналата година и Кнесетът има само ограничени рамки за действие, отбелязва ДПА. Главният политически съперник на Нетаняху, лидерът на центристката коалиция \"Синьо и бяло\" Бени Ганц, каза вчера, че още в неделя може да се състои първа среща за учредяване на комисия, \"която да свали имунитета на\" премиера.", "date": "2020.01.02", "title": "Нетаняху освободи 4 министерски поста заради обвиненията в корупция, но остава премиер"}
{"url": "http://epicenter.bg/article/Politico--Badete-gotovi-za-oshte-problemi-s-Turtsiya-prez-2020-g-/202832/11/0", "text": "  Той започна военна офанзива в Североизточна Сирия срещу кюрдските сили в реигона, съюзници на западните страни в борбата срещу \"Ислямска държава\". След това заплаши да изпрати милиони сирийски бежанци в Европа, ако Европейският съюз не подкрепи неговия план за тяхното заселване в зоната за сигурност, която беше създадена в Сирия.    Ердоган също така започна да инсталира руски системи за ракетна отбрана, въпреки че това беше остро осъдено от САЩ и ги накара да изключат Анкара от програмата за разработването на изтребителите F-35.    Турция започна да изпраща оръжия към Либия, което е директно нарушение на ембаргото, наложено от страна на ООН на северноафриканската страна. Освен това Ердоган предложи да изпрати войски в Либия, в помощ на правителствените сили, борещи се срещу полковник Халифа Хафтар.    Ердоган заплаши да наложи вето на плана на НАТО за отбрана на балтийските страни и Полша, ако Алиансът не обяви кюрдските сили в Сирия за „терористи“. В този случай той все пак отстъпи от позицията си по време на срещата от високо равнище на НАТО в Лондон.    И освен това Турция започна да изследва енергийните ресурси и да извършва сондажни дейности в Източното Средиземноморие, в Изключителната икономическа зона (ИИЗ) на Република Кипър, а по-късно турските военни кораби изгониха израелски кораб от териториалните води на островната държава.    Конфронтацията с Ердоган накара властите в Брюксел и Вашингтон да се замислят точно колко далеч може да стигне стратегическото отчуждаване между Анкара и Запада и доколко Турция ще се сближи с Русия.    Религиозният националистически лидер Ердоган променя западната ориентация на Анкара, която започна преди повече от век, след реформите на Кемал Ататюрк, създателят на модерната светска Република Турция. Тази посока само беше затвърдена след Втората световна война, когато Турция влезе в Съвета на Европа и НАТО, и потвърди кандидатурата си за членство в ЕС.    Някои хора се страхуват, че Ердоган ще изтегли страната си от военното командване на НАТО, както Шарл дьо Гол направи с Франция през 1966 г., или че дори може да изгони западните сили от турска земя. НАТО разполага с важни командни и въздушни бази на турска територия.    Докато американският Конгрес все повече оказва натиск върху президента на САЩ Доналд Тръмп да наложи санкции срещу Турция, във връзка със закупуването на системите за въздушна отбрана С-400, Вашингтон засилва военното си сътрудничество с Атина. Според новото споразумение за сътрудничество, подписано през октомври 2019 г., САЩ получават право да използват три стратегически бази в териториална Гърция и усилват присъствието на флота си в Крит, което изглежда като резервен вариант, ако американските сили бъдат изгонени от турската база в Инджирлик, която е жизнено важна за операциите на страната в Близкия изток.    Някои дипломати смятат, че Ердоган може да задържи Турция в Алианса, но да действа като „троянски кон“ в НАТО, като пречи на вземането на решения, които изискват консенсус. В допълнение към опита си да вземе плана за отбрана на балтийските страни като свой заложник, Анкара често пречи на планирането на военни учения, във връзка със своите конфликти за морските територии и въздушното пространство с Гърция.    „Кремъл открито използва Турция като средство, с което да раздели НАТО отвътре“, заяви Марк Пиерини, бивш посланик на ЕС в Турция.    Някои дипломати и военни анализатори се притесняват, че Ердоган може да провокира и военна конфронтация с Гърция или дори със своя политически противник Франция, свързан с въздушното пространство или морските граници, в опит да си осигури подкрепата на националистите у дома.    Френският флот често патрулира в Източното Средиземноморие, близо до Сирия и Ливан, където има исторически интереси. Франция и Италия изпратиха военни кораби в кипърски води наскоро, като използваха пристанището в Ларнака. Това действие беше опит да бъдат защитени икономическите интереси на техни компании, които получиха лиценз за разучаване на енергийните ресурси в региона.    Това предизвика напрежение между Ердоган и френския президент Еманюел Макрон, който беше и един от най-силните критици на турската операция в Северна Сирия. Турският флот ще получи първия си кораб, носач на бойни хеликоптери в Източното Средиземноморие в близките месеци, което ще даде на Анкара допълнителен военен контрол върху региона.    Докато политическите позиции на Ердоган в Турция отслабват, което се изразява в напускането на ветерани от неговата „Партия на справедливостта и развитието“ (ПСР), както и края на икономическия възход на страната, президентът прибягва все повече до военни провокации и агресивна реторика.    След като се завърна у дома с празни ръце след срещата от високо равнище на НАТО в Лондон, Ердоган поведе нова офанзива на два фронта, като предложи да изпрати войски в Либия, които да се борят с подкрепяните от Египет, Обединените арабски емирства и Русия бунтовници, и изпрати безпилотни самолети в признатата само от Анкара Севернотурска кипърска република (СКТР), за да подкрепи допълнително своите сондажни дейности в региона, които според ЕС са нелегални. На 26 декември 2019 г. турският президент заяви, че парламента в Анкара ще гласува през януари за изпращането на войски в Либия, след като правителството в Триполи поиска това.    От гледната точка на Анкара, тези нейни действия са легитимен отговор на липсата на желание у запада да признае опасността за турската национална сигурност, която представляват силите на „Работническата партия на Кюрдистан“ (ПКК), свързвани с кюрдските сили в Северна Сирия.    „Ние не поставяме под съмнение валидността на пети член (от устава на НАТО)“, заяви Гюлнур Айбет, съветник на Ердоган, на конференцията в Лондон, като имаше предвид клаузата за взаимна отбрана на Алианса.  „Напротив, НАТО, което е способно на това щеше да признае екзистенциалната заплаха към Турция“.    Анкара също така е ядосана, заради сътрудничеството между Гърция, Кипър, Израел и Египет в Източното Средиземноморие, подкрепено от САЩ, което изключва Турция.    Айбет отхвърли заплахата от увеличаващите се връзки между Турция и Русия, като според него съюзничеството между Анкара и Москва е прагматично „приятелство, в което си сътрудничим където можем и оставяме споровете настрана“.  ", "date": "2020.01.02", "title": "Politico: Бъдете готови за още проблеми с Турция през 2020 г."}
{"url": "http://epicenter.bg/article/Sotsiolog--Samo-GERB-i-DPS-mogat-da-promenyat-politicheskata-2020-godina/202842/11/0", "text": " Това каза пред БНР социологът от „Маркет линкс“ Добромир Живков. Според него единствено от една от тези две политически сили може да дойде решението за евентуални предсрочни избори. По думите на Живков БСП няма ресурс да оползотвори политическата ситуация: „Тя не е в нейна полза и резултатите от изборите на два пъти показаха, че БСП не може да бъде разпозната от избирателите като алтернатива на управляващите“.    Добромир Живков прогнозира, че   Според него това понижава доверието на гражданите в институциите. „Това е криза, която внася един от големите системни рискове в дългосрочен план в страната“, добави той.  , коментира в предаването „Преди всички“ по програма „Хоризонт“, че   Според него Бойко Борисов говори на градските хора с по-високи доходи, които припознават думите му като верни, а Румен Радев говори на по-бедните българи, които приемат неговите думи за верни. Така и двете изказвания са верни, обобщи той. , посочи Минев. Очакваното през 2020 година забавяне на икономиката на страната няма да се усети бързо от гражданите, защото работещите усещат промените предимно през заплатите си, а очакванията са за продължаващо увеличение на възнагражденията, обясни журналистът.   Той коментира чувствителността на гражданите към качеството на въздуха и водата през икономическия статус на обществото: „София започна да обръща внимание на въздуха, защото всеки един софиянец иска да живее по-добре, а не просто да работи и да изкарва пари“.", "date": "2020.01.02", "title": "Социолог: Само ГЕРБ и ДПС могат да променят политическата 2020 година"}
{"url": "http://epicenter.bg/article/Vanga--22-fevruari-i-22-dekemvri-2020-shte-badat-povratni-za-chovechestvoto/202848/11/0", "text": ", които приживе пророчицата го помолила да не разказва, докато не дойде им дойде времето. Според него Ванга предрекла, че през 2020 година светът ще бъде изправен през сериозен шок в два специфични дни. , разкри   в предаването „Всъщност“ по първи канал на руската телевизия, където беше свързан за детектор на лъжата, който показа, че казва истината. „Ванга изобщо не се интересуваше от нумерология, но поиска да не разказвам тези неща, докато не им дойде времето. “, каза още приятелят на Ванга.  твърди, че тези дати ще станат повратна точка за човечеството.  „Ако не се случи чудо и човечеството не се промени, ако светът продължава да сее зло, хората да преследват парите, да се водят войни, “, каза още той.   Източник: Дарикнюз", "date": "2020.01.02", "title": "Ванга: 22 февруари и 22 декември 2020 ще бъдат повратни за човечеството"}
{"url": "http://epicenter.bg/article/Bloomberg--Italianskoto-pravitelstvo-mozhe-da-padne-po-shest-razlichni-nachina-tozi-mesets/202873/11/0", "text": "Италианският премиер Джузепе Конте вече надхвърли очакванията на повечето от политическите си опоненти, като оцеля при падането на първото му правителство миналото лято. Но втората му коалиция е толкова крехка, че множество проблеми може да го препънат още този месец.    Конте изникна от нищото през юни 2018 г., за да оглави коалиция между антисистемното движение „Пет звезди“ и десните популисти от „Лига“. Когато споразумението се разпадна, той помогна за скрепването на нов съюз между „Пет звезди“ и традиционната лявоцентристка политическа сила в Италия - Демократическата партия.    След като прокара бюджета за 2020 г. през парламента, 55-годишният Конте заяви пред репортери на 28 декември, че иска да започне новата година с договаряне на правителствена програма, която да го задържи до края на мандата на парламента през 2023 г.    Но тъй като „Лига“ запазва значителна преднина в обществените допитвания, а ръководителят й Матео Салвини все още лекува рани от неуспешния си опит да дойде на власт миналата година, постигането на тази цел ще изисква всички политически умения на премиера. Нестабилността на коалицията държи инвеститорите нащрек, като италианските държавни ценни книжа се представят по-зле от тези в еврозоната.          Конте насрочи среща с лидерите на коалицията за 7 януари във връзка с втория пореден призив на „Пет звезди“ за промяна на времевите ограничения за съдебните дела. Движението иска да промени статута на ограниченията, защото прословутата със своята мудност съдебна система в Италия означава, че на съдебните дела не им достига време още преди достигането до окончателна присъда.  Но демократите се противопоставят на драстични промени, а малката партия „Италия Вива“, оглавявана от бившия премиер Матео Ренци, заяви, че е готова да гласува с опозицията за прекратяване на потъпкването на правата на ответниците с безкрайни съдебни преследвания.        Два отделни референдума за избирателната реформа може да бъдат предизвикани този месец – един по инициатива на „Пет звезди“, който вече е одобрен, за ограничаване на броя на депутатите и още един по предложение на „Лига“ за въвеждане на мажоритарна система с относително мнозинство в британски стил.    Последният референдум в Италия сложи преждевременен край на управлението на Ренци. Друго допитване може да изложи Конте на риск, защото групите, които ще загубят при новите правила за гласуване, ще бъдат изкушени да предизвикат предсрочни избори преди да влезе в сила новата система. Този риск вече разтревожи инвеститорите.        Салвини е изправен пред възможно съдебно преследване заради отказа да позволи на спасителен кораб с мигранти да акостира в Сицилия през юли миналата година, когато беше вътрешен министър. Комисия в Сената ще гласува на 20 януари дали да блокира съдебен процес срещу Салвини, който е и сенатор, преди гласуване на двете камари на парламента. Салвини казва, че е прилагал политиката на правителството.    Случаят е още един дестабилизиращ фактор за коалицията като Ренци заплашва да наруши партийната дисциплина и да подкрепи лидера на „Лига“.        Дясноцентристкият блок на Салвини цели да поеме контрол върху бастиона на левицата - Емилия-Романя на местните избори на 26 януари, докато „Пет звезди“ и демократите се борят помежду си.    Победа на блока на Салвини ще го направи всемогъщ и ще даде аргументи на дисидентите в Демократическата партия, които искат да се оттеглят от коалицията, твърдейки, че подкрепата им за Конте е с твърде висока цена.        Конте трябва да постигне съгласие и по редица трудни теми за бизнеса, които подчертават противоречията между системните и антисистемните групи в коалицията му.    Лидерът на движение „Пет звезди“ Луиджи ди Майо иска да отнеме магистрални концесии от компанията на семейство Бенетон Atlantia след рухването на мост в Генуа, което взе жертви. Същевременно демократите искат да договорят споразумение. С наближаването на срока за вземане на решение правителство предприе първа стъпка за ограничаване на потенциално заплащане на компенсация.    Правителството вероятно ще трябва да реши и колко е готово да похарчи, за да спаси флагманската авиокомпания Alitalia.    Активисти на „Пет звезди“ искат също правителството да спре замърсяването от стоманен завод в южната област Пулия, без да застрашава десетките хиляди работни места, които той дава. Ди Майо и демократите умуват как да изпълнят тези искания, но след поредица от разочарования от екологичната политика избирателите на „Пет звезди“ заплашват да вдигнат бунт, ако не получат това, което искат.  ", "date": "2020.01.02", "title": "Bloomberg: Италианското правителство може да падне по шест различни начина този месец"}
{"url": "http://epicenter.bg/article/Rosen-Bachvarov--Ot-dnes-mogat-da-se-podavat-danachni-deklaratsii-na-hartiya--no-ne-barzayte/202833/4/0", "text": "\"Всеки притежател на персонален код, издаден от НАП, и електронен подпис, през месец март ще може да види така наречената \"предварително попълнена данъчна декларация\" като една отделна електронна услуга, в която ще са попълнени всички доходи, за които НАП знае - това са доходи от трудови правоотношения и хонорари. Това каза пред БНР говорителят на Националната агенция по приходите Росен Бъчваров. Той уточни, че се очаква повече хора да поискат да получат персонален код.    \"Но ако има други източници на доходи - наем или някой вид данъчни облекчения, човекът трябва да допопълни ръчно или да коригира данъчната си декларация\", допълни той.    От днес могат да се подават данъчни декларации на хартия, уточни Бъчваров, но посъветва да не се бърза с това, защото предстои да бъде пусната предварително попълнената данъчна декларация.    Бъчваров посочи, че 5% отстъпка е валидна тази година до края на март за хора, които са декларирали по електронен път доходите си.    \"Има период от началото на март, когато ще бъде пусната попълнената данъчна декларация, до края на март - докогато може да се ползва 5% намаление от данъка за довнасяне, ако освен че е подал декларация по електронен път, няма и стари неплатени задължения\", уточни още говорителят на НАП и добави:    \"Вече служебни бележки не са необходими - нито трябва да бъдат прилагани към данъчната декларация, нито се налага да се искат и получават. Същата информация се съдържа в т.нар. \"сметки за изплатени суми\", които работодателите издават\".    Няма промяна в дизайна на данъчната декларация и в електронната услуга.", "date": "2020.01.02", "title": "Росен Бъчваров: От днес могат да се подават данъчни декларации на хартия, но не бързайте"}
{"url": "http://epicenter.bg/article/Novo-svivane-na-promishlenata-aktivnost-v-evrozonata-v-kraya-na-2019-g-/202844/4/0", "text": "Промишлената активност в еврозоната се сви през декември за единадесети пореден месец, макар и по-сдържано от очакваното, показват окончателните данни от редовно бизнес проучване на агенция IHS Markit, които претърпяха лека възходяща ревизия.    Промишленият PMI индекс в еврозоната се понижи през декември до 46,3 пункта от тримесечни ноемврийски връх от 46,9 пункта и спрямо предварителен индекс на ниво от 45,9 пункта. Въпреки тази възходяща ревизия промишленият PMI индекс продължава да се свива за единадесети пореден месец (индекс под ниво от 50,0 пункта), което е пореден ясен сигнал за продължаваща рецесия в промишлеността на еврозоната през почти цялата изминала 2019-а година.  \", като производството намали темповете си до нива, които не са виждани от 2012 година насам. Проучването подсказва, че производството е спаднало с 1,5% през четвъртото тримесечие, действайки като сериозна спирачка пред по-общото икономическо представяне\", коментира днешните данни Крис Уилямсън, главен бизнес икономист в агенция IHS Markit, предаде БНР.    \"Въпреки че фирмите изглежда малко по-оптимистично настроени за предстоящата година, завръщането към растежа остава отдалечен във времето, като се има предвид, че притокът на нови промишлени поръчки продължава да спада с едни от най-бързите темпове, наблюдавани през последните седем години. В резултат на това промишлените компании се стремят да намалят нивата на складови запаси и на наличния персонал, съсредоточавайки се и върху ограничаване на производствения капацитет и намаляване на разходите. Подобно съкращаване на разходите е очевидно с оглед на по-нататъшно рязко спадане на търсенето на машини, оборудване и на производствени ресурси\", допълва експертът.    Последното проучването на IHS Markit отчита поредно свиване на промишлената активност в Германия, Италия и Испания, като слаба експанзия е отчетена единствено в промишлеността на Франция.   Германският промишлен PMI индекс се понижи през декември до 43,7 пункта от 44,1 пункта през ноември и предварителен индекс на ниво от 43,4 пункта. Въпреки слабата възходяща ревизия немската промишлен активност продължава да се свива за единадесети пореден месец (индекс под 50 пункта) - най-продължителната рецесия в индустриалния сектор на Германия от 2008-а година насам.    Аналогичният индекс на Франция се понижи през декември до 50,4 пункта от 51,7 пункта през ноември и малко над предварителен индекс на ниво от 50,3 пункта, но като цяло остава в нивата на експанзия. Италианският промишлен PMI индекс падна рязко до 46,2 пункта от 47,6 пункта през ноември, докато испанският аналогичен индекс се понижи по-слабо до 47,4 от 47,5 пункта, но и той остава далеч под важното ниво от 50 пункта, което е водораздел между свиване и разширяване на активността в промишлената сфера.  ", "date": "2020.01.02", "title": "Ново свиване на промишлената активност в еврозоната в края на 2019 г."}
{"url": "http://epicenter.bg/article/Elektronni-vinetki-na-stoynost-nad-392-mln--lv--sa-prodadeni-prez-2019-g-/202859/4/0", "text": "Електронните винетки, купени от български и чуждестранни собственици на леки или тежки превозни средства през 2019 г., са на стойност над 392 млн. лв. Това е с около 35 млн. лв. повече от постъпленията от винетни стикери през 2018 г., съобщиха от пресцентъра на Агенция \"Пътна инфраструктура\". . Още над 200 000 собственици на пътни превозни средства имат е-винетки, отпуснати от Агенцията за социално подпомагане. Приходите от леки автомобили за ползване на пътната мрежа са близо 270 млн. лв., а от тежките автомобили - около 122 млн. лв. . Близо половината от тях са били шофьори на превозни средства с чуждестранна регистрация, като от тях най-много са от Румъния и от Германия, следвани от Гърция. , като за леки автомобили са били повече от 4 млн. бр. Те са били на стойност близо 234 млн. лв. от всичките над 317 млн. лв. платени за е-винетки от български ползватели.  Най-голям е бил интересът през летните месеци - юли и август. Броят на е-винетките, получени от пътни превозни средства с чужда регистрация през юли е повече от тези, купени за пътни превозни средства с българска регистрация. , най-много е-винетки са купили тези от Турция, Румъния, Гърция и Германия. Българските камиони и автобуси са взели над 1,2 млн. броя е-винетки за цялата 2019 г. на стойност над 83 млн. лв., тези от Турция - над половин милион е-винетки за близо 17 млн. лв. Цените на е-винетките за 2020 г. остават същите като през 2019 г., припомнят от АПИ. От Агенцията обясняват, че след въвеждането на тол системата пътните превозни средства с обща технически допустима максимална маса над 3,5 т ще преминат от винетна такса на тол такса т.е. ще плащат за ползване на пътната мрежа на база на изминато разстояние.", "date": "2020.01.02", "title": "Електронни винетки на стойност над 392 млн. лв. са продадени през 2019 г."}
{"url": "http://epicenter.bg/article/Do-31-yanuari-zemedeltsite-tryabva-da-predstavyat-dokumenti--za-da-poluchat-subsidiya/202864/4/0", "text": "До 31 януари земеделците, кандидатствали за Кампания 2019 по схемите за обвързано подпомагане за плодове и зеленчуци, трябва да предоставят документи за произведено и продадено определено количество продукция.    В периода от 2 до 31 януари 2020 г. земеделските производители трябва да подадат декларация по образец и да предоставят документи, които доказват минимални добиви и реализация на произведената продукция.Ако няма доказателства, фермерите няма да получат финансова помощ, уточняват от фонд \"Земеделие\", цитирани от БНР.   Утвърденият образец на електронен опис на документите, доказващи реализацията на произведената продукция е достъпен за изтегляне и попълване на сайта на  . На същото място е публикувана и  .   За да получават субсидии по направлението за обвързана подкрепа всяка година през последните три фермерите доказват с фактури, че са произвели и продали определени количества плодове и зеленчуци. Изискваните количества реализирана продукция са определени от агроведомството. Идеята е да бъдат подкрепени само фермерите, които работят на светло според изискванията на данъчното законодателство, а не да се финансират непроизведени, но декларирани количества.   Въпреки изискването за финансови документи, доказващи реализирани на пазара плодове и зеленчуци, градинарите се съмняват, че злоупотребите продължават, като се предоставят фалшиви фактури, с които се източва бюджетът по мярката.  ", "date": "2020.01.02", "title": "До 31 януари земеделците трябва да представят документи, за да получат субсидия"}
{"url": "http://epicenter.bg/article/Velev--Minimalnata-zaplata-tryabva-da-se-dogovarya--a-ne-da-se-opredelya-administrativno-ot-kabineta/202876/4/0", "text": "Увеличаването на минималната работна заплата е част от политиката на правителството по доходите. На всички е ясно, че политиката по доходите е най-спорна. За нас минималната работна заплата трябва да се договаря между бизнес и синдикати. Така е в почти цяла Европа. Минималната работна трябва да бъде различна за различните икономически сектори и сфери. Единната минимална работна заплата няма да постигне своите цели.    Това каза в предаването \"Плюс минус\" по Нова телевизия Васил Велев, председател на Управителния съвет на Асоциацията на индустриалния капитал в България.   \"Трябва да има прозрачен механизъм за определянето на минималната работна заплата. Сега тя се определя административно. Вече е ясно, че за 2021 година тя ще бъде 650 лева. Ние правим всичко възможно, за да има договаряне на минималната заплата за 2022 година. В някои региони минималната работна заплата ще се изравни със средната, което не е добре. Това ще доведе до едно изравняване на нискоквалифицирания труд със средноквалифицирания. Така нискоквалифицираните работници няма да имат никакво желание да се развиват, защото ще получават същите средства. В България няма безработицата. Напротив, има глад за работна ръка - квалифицирана и неквалифицирана. Производителността на труда в България расте много по-бавно от ръста на доходите. България е на последно място по производителност на труда в Европа\", разкри още Велев.    ", "date": "2020.01.02", "title": "Велев: Минималната заплата трябва да се договаря, а не да се определя административно от кабинета"}
{"url": "http://epicenter.bg/article/Povdigat-obvinenie-na-shofyora--predizvikal-katastrofa-v-Haskovo-/202819/3/0", "text": "Прокуратурата в Хасково се очаква да повдигне обвинение на шофьора, предизвикал тежката катастрофа в новогодишната нощ в града, при която пострадаха петима души - сред тях бременна жена, предаде БНР.    Шофьорът, причинил инцидента, е задържан. Установено е, че е управлявал колата си с 1,7 промила алкохол в кръвта.", "date": "2020.01.02", "title": "Повдигат обвинение на шофьора, предизвикал катастрофа в Хасково "}
{"url": "http://epicenter.bg/article/Zadarzhaha-trima-mladezhi--potroshili-zavedenie-navrah-Nova-godina/202830/3/0", "text": "Задържаха трима младежи, потрошили заведение навръх Нова година, съобщи Dariknews, като цитира информация от полицията.    На 31 декември е образувано досъдебно производство по повод получен в 02:30 часа на същата дата сигнал за унищожаване и повреждане на имущество и оборудване в обществено заведение.    След разследване, на място в обекта са задържани за срок до 24 часа двама жители на Габрово на възраст 25 и 30 години, и 22-годишен жител на село Оброчище.    След приключване на работата по случая, материалите от разследването ще бъдат изпратени на Районна прокуратура-Габрово.", "date": "2020.01.02", "title": "Задържаха трима младежи, потрошили заведение навръх Нова година"}
{"url": "http://epicenter.bg/article/Otkradnaha-zlato-za-15-000-lv--ot-zhilishte-v-Ruse/202839/3/0", "text": "Откраднаха злато за 15000 лв. от жилище в Русе, съобщиха от полицията. На 31 декември в е получен сигнал, че на ул.“Муткурова“ за периода от 29 декември до 16:20 часа на 30 декември, чрез повреждане на заключващ механизъм на ПВЦ прозорец на първи жилищен етаж, е проникнато в жилище. При извършения оглед и разпити на свидетели е установено, че от жилището е извършена кражба на златни накити около 300 грама, всичко на обща стойност 15 000 лева. По случая е образувано досъдебно производство.", "date": "2020.01.02", "title": "Откраднаха злато за 15 000 лв. от жилище в Русе"}
{"url": "http://epicenter.bg/article/Izdirvanata-Mihaela-Mihaleva-ot-Kameno-beshe-otkrita-v-Germaniya/202841/3/0", "text": "17-годишната Михаела Миткова Михалева от Камено е открита от немските полицейски служби в апартамент в берлинския квартал „Шпандау”, съобщи БНР. Тя е в добро физическо и психическо състояние. Момичето е изведено от квартирата, обитавана от приятеля ѝ и семейството му, като е настанена в социален дом в Берлин.    Припомняме, че Михаела бе обявена за общодържавно, а впоследствие и за международно издирване. Тя бе в неизвестност от 6 декември миналата година.    В деня на изчезването си, момичето заявило на близките си, че отива на училище, но повече не се прибрало.    Няколко седмици по-късно, на 30 декември ОДМВР – Бургас бе алармирана за изчезването на второ момиче от Камено – 17 годишната Михаела Янкова Иванова. Същата благодарение действията на служители от група „Издирване” към отдел „Криминална полиция” при ОДМВР – Бургас и служители от Районно управление – Камено бе открита в бургаския комплекс „Меден Рудник” на 31 декември в добро физическо и психическо състояние. Същата бе предадена на родителите си.", "date": "2020.01.02", "title": "Издирваната Михаела Михалева от Камено беше открита в Германия"}
{"url": "http://epicenter.bg/article/Spetsialni-trenirovki-za-sluzhitelite-na-DANS--fizzaryadka-dva-pati-sedmichno/202851/3/0", "text": "Държавните служители на Държавна агенция „Национална сигурност“ ще трябва да осъществяват обща физическа подготовка чрез специално предвидени за тази цел занимания с физически упражнения или вид спорт, съобщава Монитор.    Физзарядката ще трябва да продължи не по-малко от два астрономически часа седмично – вторник и четвъртък – един в работно и един в извънработно време, които са последователни. Това предвижда проект на Инструкция за условията и реда за поддържане на физическата подготовка на държавните служители в Държавна агенция „Национална сигурност”, публикуван миналата неделя за обществено обсъждане.    Проектът на инструкция е изготвен в изпълнение на разпоредбата на чл. 68 от Закона за Държавна агенция „Национална сигурност”, съгласно която по време на службата си държавните служители на Държавна агенция „Национална сигурност“ са длъжни да поддържат физическата си подготовка по ред, определен с инструкция на председателя на агенцията.    Целта на часовете по спорт е членовете на ДАНС да поддържат форма както със специализирани, така и с общи тренировки, за да постигат по-добри резултати в работата си.    Държавните служители, заемащи длъжност главен експерт или по – ниска също ще имат изпити, които ще се оценяват с „изпълнил“ или „неизпълнил“, в зависимост от резултатите им.  Тези, които нямат възможност да посещават заниманията по физическо, пък ще трябва задължително да участват в пешеходни походи, които ще се провеждат веднъж месечно.    Самите тренировки пък няма да повлияят на държавния бюджет, се посочва в мотивите за проекта.", "date": "2020.01.02", "title": "Специални тренировки за служителите на ДАНС, физзарядка два пъти седмично"}
{"url": "http://epicenter.bg/article/Politseyska-operatsiya-v-Plevensko-vav-vrazka-s-bokluka-ot-Italiya-/202860/3/0", "text": "Полицейска операция се провежда в Плевенско във връзка с трафика на боклук от Италия за България, потвърдиха от МВР, съобщи bTV.  Разследването се води под прякото ръководство на гл. секретар на МВР Ивайло Иванов.    През първата половина на декември карабинерите от Милано задържаха незаконен товар от 815 тона боклуци, предназначени за нашата страна. Открити бяха 582 бали отпадъци, натоварени в 17 вагона, а търговската им стойност на пазара се изчисляваше на 130 000 евро.    Седмица по-късно последваха и арестите на стотици от калабрийската мафия Ндрангета, включително и политици, адвокати, счетоводители и служители на държавната администрация. Сред арестуваните беше и една българка.   Полицията разследва произхода на голямо количество отпадъци, намерени на площадка в Плевен, предаде БНР.    Не се изключва възможността боклукът да е внос от Италия.    По случая вече има образувано досъдебно производство под надзора на местната прокуратура.    Ще се търси връзка между складираните отпадъци на площадката в Плевен и задържания преди по-малко от месец боклук в Италия.   По-късно главният секретар на МВР главен комисар Ивайло Иванов и окръжният прокурор на Плевен Ваня Савова ще предоставят информация за операция в града на брифинг.", "date": "2020.01.02", "title": "Полицейска операция в Плевенско във връзка с боклука от Италия "}
{"url": "http://epicenter.bg/article/Plovdivski-politsai-shte-lezhat-6-godini-v-zatvora-za-grabezh-i-reket/202862/3/0", "text": "Пловдивският апелативен съд потвърди 6-годишните присъди, постановени от Окръжния съд под тепетата, срещу полицаите Стефан Модев и Петър Атанасов.    Униформеният от Охранителна полиция и разузнавачът от сектор \"Криминална полиция\" обжалваха наложеното им наказание от окръжните магистрати и делото се гледа преди месец и половина на втора инстанция.    Двамата са признати за виновни за това, че на 27 май 2017 година в Пловдив са извършили грабеж на микробус „Фолксваген“ на стойност 8 000 лева, натоварен с 37 500 кутии маркови цигари на обща стойност 281 250 лева.    Цигарите и бусът били собственост на търговеца Еркан Хаков от Пловдив. Грабежът беше извършен в складова база на Кукленско шосе, но двамата служители на реда бяха задържани.    Модев има наложено наказание от една година затвор и за това, че не е съхранявал правилно служебното си оръжие, както и боеприпасите за него - 8 бойни пистолетни патрони и 8 стоп патрони, като не е взел необходимите мерки за сигурност и ги е държал извън метална каса.    Припомняме, че Модев бе обвинен и в съучастие с бившия шеф на РУ Раковски Георги Илиев, който също беше арестуван с други двама негови подчинени през април миналата година, тъй като рекетирал за подкуп от 20 000 лева търговеца на цигари без бандерол от „Столипиново” Метин Мустафа. Бившият разузнавач от Криминална полиция Петър Атанасов получи присъда само за грабежа.    Според съда двамата са извършили грабежа, което е доказано от показанията на свидетелите и записите на охранителни камери. Решението на Апелативен съд може да бъде обжалвано и протестирано Върховения касационен съд в петнадесетдневен срок.", "date": "2020.01.02", "title": "Пловдивски полицаи ще лежат 6 години в затвора за грабеж и рекет"}
{"url": "http://epicenter.bg/article/Prieha-8-godishno-dete-s-alkoholno-natravyane-v-bolnitsata-v-Dobrich/202868/3/0", "text": "В празничните дни 8-годишно дете е прието в болницата в Добрич заради алкохолно натравяне, а възрастен получи контузия на окото от пиратка, съобщават от многопрофилната болница за активно лечение.    Детето постъпило в болницата на 1 януари. Направен му е скенер на главата и е консултирано с токсиколог. За кратко момченцето престояло в реанимацията и вече се възстановява в детското отделение.    Единственият пострадал от фойерверки, регистриран в болницата, е насочен за лечение в здравно заведение във Варна. Само в новогодишната нощ през спешното отделение в МБАЛ-Добрич са преминали 105 пациенти, от които над 30 са деца, допълват от лечебното заведение.    В болницата вече изплака и първото бебе за 2020 година - момченце с тегло 2 килограма и 330 грама. Новороденото е шесто дете на 34-годишна жена от добричкото село Камен.    В София 15 души пострадаха от пиратки или препиване в новогодишната нощ. 3-годишно дете с травма на ухото е прието в Клиниката по изгаряния на \"Пирогов\" заради бомбичка. Помощ след прекаляване със спиртни напитки са потърсили 5 момчета и 3 момичета. Всички те са били хоспитализирани с до 2 промила алкохол в кръвта.", "date": "2020.01.02", "title": "Приеха 8-годишно дете с алкохолно натравяне в болницата в Добрич"}
{"url": "http://epicenter.bg/article/Prokuraturata-vav-Veliko-Tarnovo-zapochna-proverka-na-doma-za-hora-s-dementsiya-/202872/3/0", "text": "Окръжната прокуратура във Велико Търново се самосезира по случая с дома за хора с деменция в село Горско Косово, където са регистрирани 24 смъртни случая за последната една година, съобщи     Започнали са проверки в дома, а до утре селдобед ще има и конкретни резултати.    По първоначална информация не са получавани сигнали за лоши условия и унизително отношение в дома за възрастни хора с деменция в селото.    По-рано днес социалният министър Деница Сачева заяви, че предстои да проведе разговор с омбудсмана и да направи съответните съвместни действия, така че да се провери каква е причината да има толкова много смъртни случаи в дома в село Горско Косово.    По думите й са изпращани препоръки към дома през 2013 г.    Омбудсманът Диана Ковачева сезира главния прокурор и Министерството на труда и социалната политика за 24 смъртни случая през 2019 г. в институцията, стана ясно днес.", "date": "2020.01.02", "title": "Прокуратурата във Велико Търново започна проверка на дома за хора с деменция "}
{"url": "http://epicenter.bg/article/Ivaylo-Ivanov-/202880/3/0", "text": "Мащабното разследване на калабрийската мафия Ндрангета, при което властите в Италия арестуваха над 300 мафиоти, включително и една българка, достигна и до България, съобщи Нова телевизия, позовавайки се на полицията.    Главният секретар на МВР Ивайло Иванов е мястото на операцията в Плевен. По-рано тази сутрин подробности по следствените действия са били обсъждани от премиера Бойко Борисов, главния прокурор Иван Гешев и ръководството на МВР.   Ако в рамките на досъдебното производство се установят на територията на страната други такива площадки за депониране на отпадъци, те също ще бъдат проверени, каза на брифинг в града главен комисар Ивайло Иванов, цитиран от „Фокус“ .   \"Искам да кажа, че прочетох в медиите, че съм изпратен тук, да ръководя разследването. Това не е така. На срещата, която проведохме сутринта при премиера бяхме с министъра на вътрешните работи и осъществихме телефонна връзка с главния прокурор Гешев, с който обсъдихме следствените действия до момента. Знаете, че във всяко едно досъдебно производство водещият винаги е Прокуратурата, разследването се води от окръжния прокурор Ваня Савова. Тук съм, за да помагам на работата, тук са и колегите от ОДМВР- Плевен, териториалната структура на ДАНС, Районна прокуратура”, уточни главен комисар Ивайло Иванов. \"Моята задача е, да помагам, да координирам действията, а Ваня Савова е човекът, който ръководи разследването по нейното пряко ръководство. Изпратили сме официално запитване до италианските власти по каналите за международно оперативно полицейско сътрудничество, с което се надяваме след като получим отговор от италианските власти, тези боклуци, които се обработват в България дали имат нещо общо с операцията, която беше проведена по задържане на членове на мафията, които се занимават с този вид дейност”, коментира главен комисар Ивайло Иванов. Той допълни, че към този момент няма официален отговор. \"В момента, който го имаме, ще бъде предоставен на прокуратурата. След това ще се разбере дали са свързани, може да се направи съвместно разследване. Към този етап само имаме данни, че боклуците са от Италия, не че са свързани и са от един и същи източник. Ако в рамките на досъдебното производство се установят на територията на страната други такива площадки, те също ще бъдат проверени. Мисля, че досъдебното производство ще провери дали всичко в РИОСВ- Плевен всичко е наред, освен за неправилното съхранение на отпадъците се проверява и дейността на контролните органи, които би трябвало да извършват тази контролна дейност. Всички гранични КПП в страната са уведомени какви документи трябва да съдържат контейнерите, в които се транспортират тези отпадъци”, подчерта главен комисар Ивайло Иванов.   \"При най-малкото съмнение да се викат служителите от съответното РИОСВ, защото служителите МВР нямат необходимата компетенция дали документите отговарят на съответния товар, който се превозва”, призова още главен комисар Ивайло Иванов.   На 11 декември стана ясно, че италианските власти са заловили незаконни 815 тона боклуци, предназначени за България. Незаконният товар беше открит във влак. Търговската стойност на боклука се изчислява на 130 хиляди евро.    От Министерството на околната среда и водите увериха, че българското правителство не води преговори с Италия за приемане на отпадъците. Те отрекоха при тях да е постъпвала официална информация за задържаните незаконни тонове боклук.  ", "date": "2020.01.02", "title": "МВР с мащабна операция в Плевен заради боклука на калабрийската мафия Ндрангета"}
{"url": "http://epicenter.bg/article/Vladimir-Zarev--Nashite-polititsi-prevarnaha-politikata-v-dohoden-biznes/202849/2/0", "text": "\"Нашите политици превърнаха политиката в доходен бизнес. Не влагаш нищо – нито пари, нито безсънни нощи, нито интелигентност, нито някакви качества, а преразпределяш и това е огромната причина, поради която има такъв болезнен наплив да станат политици.\" Това казва пред БГНЕС писателят Владимир Зарев. България има един ужасяващ проблем и това е, че българският народ се топи като пролетен сняг. Ние вече сме под 7 милиона души. Това означава, че българската нация е застрашена, като и българският език. Българската нация, която изтърпя и преодоля 7 века робство – 2 века византийско и 5 века турско – сега е пред прага на изчезването. Сега е заплашена по най-безкомпромисен и ужасяващ начин. Основният проблем, който стои пред България, е да спасим нацията си. Всяка сутрин се моля на Свети Иван Рилски да спаси българския народ. Дано стане някакво чудо и дано има някакви светлинки в тунела. Познавам много млади хора, които се връщат и искат да живеят в България. Носталгията не е някакъв сантиментален спомен или някакъв запомнен пейзаж, който измъчва човека. Истинската носталгия е в езика, езикът е нашата родина. Хората, лишени от езика, страдат. Те не са в средата си и не са в своя свят, своята родина, казва той. Голяма част от хората, които напуснаха България се връщат и дано този процес продължи. Всичко зависи от българските политици, от това как ще се развива нашата страна. Не малка част от тях заминаха в чужбина не само по икономически причини, а и защото не могат да реализират себе си и да получат това, за което са учили. Те напуснаха България, защото тук има отчайваща и истерично отсъствие на справедливост, която отвращава младите хора и ги кара да се опитат да заменят своята родина, да преживеят тази човешка драма, тази травма, обяснява писателят. След 10 ноември беше възвърнато нещо много важно – свободата на словото. Свободата е форма на различие. Колкото по-различен е един човек, толкова той е по-свободен. Нашите политици не проявиха нещо своето различие. Единственият стремеж, който имаха, беше да уредят себе си, децата си и по възможност внуците си завинаги. Българските политици по време на прехода съзнаваха, че властта им е дадена за определено време и, че тя не е както по времето на социализма, когато един човек можеше да я притежава 20-30 години, а е променлива и е свързана от настроенията на хората, от успехите или неуспехите в страната. Те правеха всичко възможно, за да задоволят своя истеричен егоизъм. Втората причина е, че ние нямахме подготвени политици. Нямаше хора, които да наследят онази недобра власт и да направят една по-добра власт, истинска и перспективна власт. Много малко се мислеше за България и българския народ, политическата класа най-вече мислеше и обгрижваше себе си. Дано се появи човекът, който да даде перспектива на българския народ и той самият да остане в историята. Много политици мислят, че като са снимани по телевизията ще бъдат запомнени. Те могат да бъдат запомнени единствено и само в словото, а словото няма да запомни съвременните политици. Единствено и само в словото, така както голяма част от българските политици преди 9 септември бяха запомнени във великолепната книга на Симеон Радев „Строители на съвременна България”, смята Зарев. Българите ставаме все по-лениви и причината е в огромната умора от това, че непрекъснато сме лъгани през последните 30 години. Това изтощи нашата съпротивителна енергия. Единственият изход да бъдат озаптени олигарсите e гражданското общество. Опитах се да напиша книгата „Орлов мост” и тя е за големите събития, които споходиха София преди години. За жалост, тогава гражданското общество не се осъществи по няколко причини. Първата е, че протестиращите не успяха да излъчат елит, да излъчат тези 100-150 души, които ние да припознаем като следващите политици. Тези 100-150 човека – честни, млади, интелигентни, копнеещи да дадат нещо за България. Втората е, че олигарсите и политическата класа платиха и разединиха хората отново на лоши и добри, наши и ваши, на червени и сини. Успяха да ги противопоставят помежду си. Колкото повече изкуствено разделяме народа, той ще бъде обезсилен и тази енергия на общността ще бъде отнета, ще бъде смита. В това отношение изключително важно е да се постигне единно гражданско общество. Тук има и един особен егоизъм, типичен за българина. Той е гениален, когато трябва да решава собствените си проблеми, но в общност той не може да живее, да съществува и да работи. Когато един българин отиде в Америка, в Германия, той става невероятен. В България не успяваме да съществуваме като колектив. Когато протестират медицинските сестри, учителите не се интересуват. Когато протестират учителите, медицинските сестри не се интересуват. Когато протестират учителите и медицинските сестри, работниците в промишлеността не се интересуват. Няма го това развито чувство на общност, на това, че всички сме един народ и трябва да постигнем заедно целите си. Невъзможно е тези цели, тази бъдещност да бъде постигната само от политическата класа, нито само от хората, които са управлявани, посочва той. Писал съм както исторически, така и съвременни романи. Трилогия „Битието“, „Изходът“, „Законът“, по която беше заснет сериалът „Дървото на живота“ започва през 1890 г. и приключва след промените през 1990 г. Това е един огромен период от време, историческо време, национално време, психологическо време Едно от най-страшните неща, които ни липсват е, че българите винаги започваме отначало. Винаги българските управници смятат, че всичко започва от тях. Така е от Освобождението, така е след 9 септември 1944 г., така за жалост стана и след 10 ноември 1989 г. Това създава една прекъснатост на националната ни история, една прекъснатост, която е ужасяваща и намалява вътрешната енергия за съпротива на българския народ. Дори когато човек пише за съвременността тези чисто съвременни романи стават исторически когато преминат 30-40-50 години. Въпросът е да останат като текст, казва още Зарев.  ", "date": "2020.01.02", "title": "Владимир Зарев: Нашите политици превърнаха политиката в доходен бизнес"}
{"url": "http://epicenter.bg/article/8-godishno-dete-e-v-bolnitsa-sled-otravyane-s-alkohol-v-novogodishnata-nosht/202855/2/0", "text": "105 пациенти са преминали през спешното отделение на МБАЛ-Добрич в новогодишната нощ, съобщават от лечебното заведение.    Медицинска помощ са потърсили 73 възрастни и 32 деца.    Регистриран е един случай на пострадал от пиратки. Той е с контузия на окото и е насочен за лечение във Варна.    На 1 януари в 2:30 часа, е прието 8-годишно дете с отравяне от алкохол. Детето е консултирано с токсиколог, направен му е скенер на главата. За кратко е престояло в реанимацията. В момента е настанено в детско отделение в добро състояние, без опасност за живота, като лечението му продължава.    Още един случай на алкохолно опиянение е регистриран, на 65-годишен мъж, който е прегледан, но не е хоспитализиран.    2019 година за родилното отделение на болницата завърши с раждането на момиченце. То се появи на бял свят на 31 декември в 12:30 часа. Малката госпожица с размери 2280 /49 см е четвърто дете на 31-годишна жена от с. Стожер. Първото дете за 2020 година е момче. То се появи на 1 януари в 8 и 30 сутринта с размери 2330/48 см. Момченцето е шесто дете на 34-годишна родилка от с. Камен. ", "date": "2020.01.02", "title": "8-годишно дете е в болница след отравяне с алкохол в новогодишната нощ"}
{"url": "http://epicenter.bg/article/Nyama-neposredstvena-opasnost-ot-rezhim-na-vodata-v-Botevgrad/202857/2/0", "text": "Няма непосредствена опасност от режим на водата в Ботевград. Това увериха от Министерството на регионалното развитие и благоустройството (МРРБ), като уточниха, че днес се е провела среща във ведомството, на която са присъствали кметът на Ботевград Иван Гавалюгов, управителят на ВиК-София Никола Нитов, изпълнителният директор на \"Напоителни системи\" Снежина Динева, директорът на ВиК дирекцията в МРРБ Иванка Виденова и експерти.    Към момента полезният обем на водата в язовир \"Бебреш\" е почти 1 500 000 куб. метра, като среднодневно от него се черпят около 14 хиляди куб. метра. Това означавало, че водоподаването е осигурено за поне близо 4 месеца.    Никола Нитов е подчертал, че през последните месеци били предприети активни действия по ремонт на ВиК мрежата в Ботевград, в резултат на което загубите на вода са намалели с 6% за последния месец.    Близо 1,3 млн. лв. е осигурило МРРБ през последните 3 години за ремонт на водопреносната мрежа на община Ботевград. Предстои възлагане на Регионални прединвестиционни проучвания за област София, с които щели да се определят ВиК обекти за европейско финансиране.    Продължавало обследването за незаконни връзки по тръбопроводите, като при откриването на такива те ще бъдат прекъсвани.    Присъстващите на срещата са били категорични, че ще продължи наблюдението на нивото на язовир \"Бебреш\", както и до сега, институциите били в непрекъснат диалог и призоваха хората да използват разумно питейната вода.", "date": "2020.01.02", "title": "Няма непосредствена опасност от режим на водата в Ботевград"}
{"url": "http://epicenter.bg/article/Institutat-za-patna-bezopasnost--Podkrepyame-natsionalniya-protest-na-instrukturite-na-14-yanuari/202858/2/0", "text": "Ако изпитът за кандидат-шофьорите не бъде променен, няма смисъл да се вдигат часовете и да се прави контрол на обучението.Това каза пред Радио „Фокус“ инж. Богдан Милчев, член на УС на Института за пътна безопасност. Той уточни, че със Заповедта за изменяне на учебната документация и провеждане на шофьорски курсове се предлага часовете за обучение на шофьорите от 31 да станат 42 часа, но в същото време не променят изпита. Това дава възможност на 72% от шофьорите да си го вземат само с тези 31 часа. Според него това не налага кандидатите да учат повече.  Защото на тях ще им се вдигне изпитът и курсовете ще станат 1000 лв. Накрая резултатът ще е същият, защото изпитът остава същият“, допълни той. Богдан Милчев уточни, че   Протестът е официален и има внесено уведомление в Столична община. Богдан Милчев каза още, че в България изпитът за придобиване на шофьорски права е най-краткият в целия ЕС. ", "date": "2020.01.02", "title": "Институтът за пътна безопасност: Подкрепяме националния протест на инструктурите на 14 януари"}
{"url": "http://epicenter.bg/article/Karanikolov--Vodata-v-Pernik-nyama-da-poskapva-/202861/2/0", "text": "Водата в Перник няма да поскъпва, заяви министърът на икономиката Емил Караниколов, съобщи БНР. Той допълни, че се подготвя нов график на водоподаване, с който режимът да бъде уеднаквен за всички квартали на града.  До края на деня ВиК-Перник ще излезе със становище, че в ситуацията, в която се намира града в момента, няма да бъде подписано увеличение на водата.    Подготвя се и нов график за режим, обясни икономическият министър и съобщи, че с 20 литра в секунда е увеличен дебитът към язовир \"Студена\":    \"Друго, което се прави - работи се по клон 2 и по пречиствателната станция. Но чакаме възлагането, което ще стане до края на деня от общината и се надяваме и пожарните служби да помогнат до края на тази седмица, за да се осигурят допълнителни количества вода\".    Ще се работи в местността \"Попов кладенец\":    \"Това са извори, пещерни извори. Водата е една и съща. Въпросът е да видим, ако изтеглим в момента водата, която е налична там като ресурс, да видим за колко време ще се възстанови.    Ако се възстанови толкова бързо, колкото очакваме, това означава, че можем да предприемем съответните действия по-мащабно. Взехме решение, тъй като сме в криза - 10 локации по река Струма, извън язовир \"Студена\" - водата е чиста, в случай на ситуация, в която трябва да се осигурява вода, да имаме тези сондажи\".", "date": "2020.01.02", "title": "Караниколов: Водата в Перник няма да поскъпва, подготвя се нов график на водоподаване"}
{"url": "http://epicenter.bg/article/Mika-Zaykova--V-prodalzhenie-na-godini-pravim-mimikriya-na-reforma/202863/2/0", "text": "„За новата година не съм оптимист. България остава най-бедната, най-неграмотната, най-корумпираната страна. България остава без върховенство на закона. Имаме ръст на БВП, но темпове от 3-4% не са темпове, които водят до доближаване до страните от Европейския съюз. Системата ни на здравеопазване е в пълен хаос. В годината, в която нямаше засушаване, нямаме вода. Имаме и най-мръсния въздух. От страна за инвестиции и за развитие се превърнахме в страна, която събира боклука на Европа и го гори“. Това обобщи в предаването „12+4“ по БНР финансовият експерт Мика Зайкова.    По думите ѝ през следващата година се очаква да настъпи рецесия, а страна с отворена икономика като нашата е сериозна застрашена:    „Тъй като се влияем от това, което става по света. Не можем да очакваме сериозно подобрение, защото изнасяме стоки с ниска добавена стойност… В продължение на години правим мимикрия на реформа... Най-големият инвеститор са децата ни, които работят навън“.  ", "date": "2020.01.02", "title": "Мика Зайкова: В продължение на години правим мимикрия на реформа"}
{"url": "http://epicenter.bg/article/Deputatite-se-mestyat-v-nova-plenarna-zala-prez-septemvri/202865/2/0", "text": "Депутатите ще се местят в новата пленарна зала още тази есен през септември. Това е целта на администрацията на парламента, след 4-годишен ремонт на зала \"Света София\" в сградата на бившия Партиен дом, където в момента се провеждат само заседанията на комисиите и се намират кабинетите на народните представители. Това съобщава \"Монитор\" в свой материал.    Реконструкциите по самата сграда продължават, като последно трябва да се сменят електрическата, климатичната и отоплителната инсталация в сграда. Обществена поръчка за това бе пусната през ноември, след един провален опит в началото на годината, а стойността й е близо 23 млн. лева. Срокът за нейното осъществяване е малко над две години, което предизвика медийни спекулации, че това ще наложи поредното отлагане и депутатите ще се нанесат в новата зала едва през 2021 или 2022 година.  Само част от монтажните дейности обаче се пряко свързани с функционирането на зала \"Света София\". Именно затова от администрацията на НС се надяват да се преместят още идващия септември, а останалите ремонти, които не засягат самата зала, да си текат по план.    Досега преустройството на самата зала, така че да бъде удобна за нуждите на народните представители, глътна около 24 млн. лева. Покрай нея обаче се наложи промени и цялостни реконструкции на самата сграда. Така освен елинсталациите, ще се освежават фасадите и покривът, бюфетът, направи се и вътрешно преустройство на библиотеката. За тези допълнителни дейности пък досега са възложени обществени поръчки за още 24 млн. лева. Така сметките показват, че ремонтът на Партийния дом излиза около 48 млн. лева.    Иначе залата и коридорите около нея ще са своеобразно омалено копие на залата на Европарламента. Мокетът в залата е в синьо, а в същия цвят ще са и столовете на депутатите. Пленарните банки ще са разположени на 12 реда, те ще бъдат по-широки от досегашните и ще са оборудвани и с микрофони, за да може депутатите да се изказват от място.    Наред с това ще има и цифрови камери в залата, които ще могат да показват изказванията на големи монитори. Депутатските места ще са с 30 повече от досегашните – 270. Естествено, ще има президиум и ложа за гости със 100 места. Най-трудната част от ремонта бе стъкленият покрив на залата, който е устойчив на удари, шумо и звукоизолиращ, със защита от UV лъчи. Той е по подобие на този в германския Бундестаг. Председателят на НС ще влиза в залата директно на трибуната, а кабинетът е непосредствена близост. Под зала \"Света София\" ще има друга – по-малка, предназначена за пресконференции. Входът за медиите ще бъде отделен, а официалният вход на новия парламент ще е откъм Ларгото. Паралелно с изграждането на новата пленарна зала се извършва и обновяване на депутатския стол на обща сума за близо 290 000 лева.    През преустройство минава в момента и депутатският бюфет. Той се намира в сутерена и е обща площ 600 кв. м. Той ще бъде разделен с подвижни паравани и ще разделя столовата на две зони за обслужване – за самите депутати и за гостите. Отделно ще бъде обособена специална зала, в която да се хранят делегации и гости на парламента. Тя ще е с капацитет до 20 места на база кетеринг. Облицовките по стените и колоните ще са с врачански варовик.  Фоайето пред новата пленарна зала ще бъде превърнато в пространство за преки излъчвания, където ще бъде поставена система от монитори. Това става ясно от обществена поръчка, качена на сайта на парламента, която е за изработване на техническо задание, въз основа на което ще се изработи и проект за ремонт на самото фоайе в НС. Ще се заложи изискване бъдещият проект да съдържа дизайн, който да подхожда на архитектурния вид на сградата. Самото фоайе е 80 кв. метра, в него трябва да има аудио- и мониторна система, пана, трибуна за заявления с логото на Народното събрание. Осветлението пък ще трябва да се монтира на висяща конструкция. Същевременно в едно от последните заседания пък МС предостави на парламента безвъзмездно правото на управление върху партера от източното крило на сградата на бившия Партиен дом, а целта е да осигури допълнителни зали за заседания на постоянните комисии в НС, след като новата пленарна зала бъде напълно готова. Към момента частта от имота е в управление на културното министерство и е с отпаднала необходимост за ведомството.    За три години: 322 народни избраници и чиновници са минали през езикови курсове.    Общо 322 служители на администрацията на НС и депутати са преминали през различни езикови курсове през последните три години. Това показва справка на НС за \"Монитор\". Само 70 от тях обаче са народните представители, решили да се възползват от възможността за безплатни курсове, за да подобрят езиковата си грамотност. Чиновниците са 252. Най-голям е бил интересът през учебната 2016 -2017-а, когато най-много служители на администрацията на НС са минали през курсове - 118.    В същия период обаче едва 18 депутати са се записали на езиков курс. Най-предпочитани са обученията по английски език и през такива са минали 223 човека. Сравнително по-малко са тези, преминали през курсове по немски, френски език или английски език за институциите на ЕС.    Така през немски са се обучавали 53 души, познанията си по френски са подобрили 35 човека, а английски, за нуждите на ЕС – едва 11. Всъщност на всеки три години НС обявява обществена поръчка за обучения по трите основни европейски езика - английски, немски и френски. Така за периода 2019 – 2022 година от НС заделят около 115 000 лева.  ", "date": "2020.01.02", "title": "Депутатите се местят в нова пленарна зала през септември"}
{"url": "http://epicenter.bg/article/Radev-sreshtu-Borisov-na-Nova-godina---analizat-na-ekspertite/202878/2/0", "text": "„С политиката в България винаги трябва да внимаваме какво си пожелаваме, защото никога не се изпълнява това, което сме си пожелали и точно както сме си го пожелали. Що се отнася до следващата година, тя ще бъде много наситена. Всички проблеми, които съществуваха в политическия спектър, бяха похлупени през миналата година заради избори и други напрегнати ситуации. Всичко това трябваше да ни доведе до решаване на въпроси или поне до поставяне на тези въпроси и така да бъдат дебатирани, че да са ясни решенията.”   Това заяви в студиото на предаването „Плюс-Минус” по Нова телевизия политологът Татяна Буруджиева.  „Според мен 2020 година трябва да даде отговор на много неща, които хората очакват, които са се натрупали и продължават да се натрупват и които няма как да бъдат запушвани безкрайно. Още повече, че 2020 е годината, която ще определи как ще влязат в избори всички политически субекти”, каза тя.    „Съгласен съм с твърдението, че българската политика става все по-интересна. Няма причина да смятаме, че 2020 година ще бъде по-малко интересна. Не е само български феномен. На публиката й е все по-интересно да наблюдава скандалите,противоречията, медийните скандали. Все по-малко се вълнуваме от сериозните теми в политика. Виждаме го навсякъде. Циркът винаги е по-интересен, което според мен, до голяма степен икономически активните хора ги отвращава и отдалечава от този дебат”, смята социологът Александър Владимиров.  „В своето слово Радев даде доста призиви за обединение. Аз лично го смятам за подадена ръка. По по-особен начин този президент показва подадената си ръка към изпълнителна власт. Не сме свикнали по този начин да се развива напрежението и конфликтът между двете власти, така както е изразен при президента Радев. Това е една битка за интерпретациите, за онова, което хората ще разбират като същност на процесите в политиката”, обясни Буруджиева.    „За първи път има президент, който се бори за това нещо с министър-председателя Борисов. Той досега винаги е бил абсолютно неизменният „владетел” на комуникативното пространство на политиката. Властта на президента е повече символна и повече в интерпретациите, в разбирането на това, което ни се случва наоколо. За това битката е така изострена. Господин Борисов е много комуникативен и много добре знае защо се бори за тази власт”, заяви тя.  „Съгласен съм, че президентът трябва да е визионер. Ако иска да играе ролята на коментатор – прекалено е елементарно. Ако иска да е визионер, да задава посока – би му отивало. Той започна с това, че едно общество е успешно, когато във фокуса му като основни неща попадат талант, наука, образование, култура. Когато започна така речта си, тъкмо щях да се изненадам позитивно. След което, казвайки „ Да, това трябва да е фокусът и аз като човекът, който най-силно ще насочвам този фокус, сега да ви насоча натам. В България се живее зле, има много корупция, парите се харчат на тъмно”. Изброи всякакви негативни неща, което е насочване на фокус и то не там, където каза в началото на своето слово, а точно в обратната посока”, смята Владимиров.", "date": "2020.01.02", "title": "Радев срещу Борисов на Нова година - анализът на експертите"}
{"url": "http://epicenter.bg/article/Firmata--zapalila-magistrala--Struma--skladirala-bokluka-na-Ndrangeta-v-Pleven/202881/2/0", "text": "Фирмата, стопанисваща сметището, което запали мост на магистрала \"Струма\", складирала боклука на калабрийската мафия Ндрангета в Плевен, съобщава NOVA.    Въпросната компания се е сдобила с разрешително от РИОСВ за горене на боклука от Италия, въпреки че не е имала капацитет да извърши подобна дейност. Проверява се дали разрешителното е фалшиво. Отпадъците били съхранявана в склад в Плевен, който в момента е запечатан от властите.    По първоначална информация става въпрос за над 8 000 тона боклук.  „По случая е образувано досъдебно производство. Разследването тече от близо два дни. През това време са извършени всички неотложни действия – оглед на местопроизшествие и разпити на хора”, заяви на брифинг окръжният прокурор на Плевен Ваня Савова.    Тя поясни, че разследването е свързано с длъжностни лица, които евентуално не са изпълнили задълженията си във връзка с вноса и съхранението на отпадъци.    ", "date": "2020.01.02", "title": "Фирмата, запалила магистрала „Струма“, складирала боклука на Ндрангета в Плевен"}
{"url": "http://epicenter.bg/article/Krasimir-Velchev-otkri-obshta-cherta-na-Ninova-i-Manolova--Kadeto-ima-protest--te-sa-tam--/202883/2/0", "text": "Красимир Велчев, зам.-председател на ПГ на ГЕРБ, коментира в предаването \"Лице в лице\" по БТВ водната криза в Перник и искания вот на недоверие от БСП.  По думите му съоръженията в Перник са строени в средата на миналия век и “няма такива съоръжения, които да издържат такъв експлоатационен период”.   , смята той. Красимир Велчев е и заместник председател на партията и член на Изпълнителната комисия. , категоричен бе той.    3,5 млн. лева за ремонт на ВиК инсталацията на града са отпуснати по времето на Орешарски – през 2014 г., припомни Велчев.  По думите му проблемът е, че магистралният водопровод на Перник отвсякъде тече.    „  припомни още Красимир Вълчев.    Според него, ако тогава тези пари са влезли в общината , много неща щяха да се направят.    Красимир Велчев отново каза, че съоръженията в Перник са строени в средата на миналия век и „няма такива съоръжения, които да издържат такъв експлоатационен период”     посочи Велчев. Към тази теза се придържа и премиерът Борисов, както и други висши представители на управляващата партия.   За проблемите с язовир \"Бебреш\" Вълчев коментира, че никой не е знаел, че кметът на Ботевград е направил изявление. Кметовете трябва да подават сигнали при проблеми, коментира той.    „ , припомни Красимир Велчев.     отбеляза Красимир Велчев. За кмета на Симитли, който участва в сбиване в новогодишната нощ в града, Велчев заяви, че не го познава лично, но    хората го подкрепят, той има силно развито чувство за справедливост”, каза Велчев.    Тази тема ще се разследва, след това Изпълнителната комисия на ГЕРБ ще се произнесе, добави той.   В телевизионния ефир Велчев начерта обща черта между лидера на БСП Корнелия Нинова и бившия омбудсман Мая Манолова - където има протест, двете са там.  Магистралният водопровод отвсякъде тече, как да създадеш необходимия дебит, след като той изтича в земята, продължи с оправданията зам.-шефът на депутатите от ГЕРБ.   Той припомни, че правителството имаше идея ВиК дружествата да се обединят в едно общо дружество, за да могат да се използват европейски средства от всички. ", "date": "2020.01.02", "title": "Красимир Велчев: Историята с водата на Перник е част от сценарий срещу кабинета на ГЕРБ и Борисов"}
