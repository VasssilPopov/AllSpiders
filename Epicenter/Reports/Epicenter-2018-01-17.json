{"url": "http://epicenter.bg/article/Pone-dva-zakona-sa-narusheni-s-priemaneto-na-Istanbulskata-konventsiya-/145328/2/0", "text": "Пълна каша с Истанбулската конвенция забърка новината за нов превод на документа.  , че е абсурдно Съветът на Европа да прави подобен превод.  “България не е подопечна територия на Съвета на Европа. За превода на международни договори има национална процедура. Те се правят от българските институции”, категоричен бе професорът по конституционно право Пламен Киров. Освен това Истанбулската конвенция трябва да бъде ратифицирана на езика, на който е договорена – в случая на английски или на френски. Преводът на български е само информативен.  Същественият проблем с Истанбулската конвенция е друг и не е свързан с превода. Оказва се, че членовете на правителството не са виждали доклад до Министерския съвет, в който се обосновава необходимостта от сключване на договора. В него трябва да бъдат посочени още очакваните резултати и финансови последици от неговото прилагане, съответствието на разпоредбите му с Конституцията, законодателството и международните задължения на Република България, както и с правото на Европейския съюз.  Всичко това е записано в чл. 4 на Закона за международните договори, което означава, че правителството е нарушило закона. А съвносители на проекта за решение са вицепремиерът Екатерина Захариева и министърът на правосъдието Цецка Цачева. В ал.(2) на същия параграф е посочено следното:    Без оценка за въздействието върху националното ни законодателство Истанбулската конвенция е внесена и в парламента.    ...    ...    Според източници от Министерски съвет, на заседанието, на което бе гласувана ратификацията на Конвенцията, не са били представени нито доклад до МС какви са основанията за това и какви промени в Конституцията и законодателството ще се наложат, нито е била обоснована финансовата страна на начинанието. А според запознати тя ще бъде повече от съществена. С пари на данъкоплатците.  ", "date": "2018.01.17", "title": "Поне два закона са нарушени с приемането на Истанбулската конвенция "}
{"url": "http://epicenter.bg/article/Patriotite-se-izvartyaha-za-Istanbulskata-konventsiya--/145294/2/0", "text": "Ако новият превод на Истанбулската конвенция ни удовлетворява, ще я подкрепим. Това каза Борис Ячев, секретар на ПГ на „Обединени патриоти“, пред журналисти във връзка с Истанбулската конвенция, предаде Агенция „Фокус“.  Попитан дали \"Обединени патриоти\" ще подкрепят новия превод на конвенцията, ако им хареса, Ячев заяви, че не вижда причина да не го направи.  „Това ще бъде нов превод на съществуващ документ. Няма как да се пренапише наново конвенцията“, допълни Ячев.  Той припомни, че още, когато се заговори за проблема в Истанбулската конвенция, те са обявили, че става въпрос за некоректен превод.  Ячев заяви, че патриотите са казали още в началото на дебата, че ще подкрепят конвенцията, ако към нея има уточняваща декларация или нов превод.  ", "date": "2018.01.17", "title": "Патриотите се извъртяха за Истанбулската конвенция! Вече са готови да я подкрепят "}
{"url": "http://epicenter.bg/article/Borisov--Sreshtnah-neochakvana-podrepa-ot-evropeyskite-sotsialisti-za-Istanbulskata-konventsiya/145293/2/0", "text": "  „         „    ", "date": "2018.01.17", "title": "Борисов: Срещнах неочаквана подрепа от европейските социалисти за Истанбулската конвенция (видео)"}
{"url": "http://epicenter.bg/article/Buzludzha-se-bori-za--7-te-nay-zastrasheni-pametnitsi-v-Evropa-/145295/2/0", "text": "Паметникът „Бузлуджа” е сред 12-те полуфиналисти в програмата за \"Седемте най-застрашени паметници в Европа\". Това съобщи арх. Дора Иванова, директор на Фондация „Проект Бузлуджа“ и автор на проекта за реставрация на паметника. Класацията е част от Програма „Седемте най-застрашени“ на обществено движение „Европа Ностра“, а програмата е подкрепена от Института на Европейската инвестиционна банка. Финалистите ще станат известни на 15 март. \"Ако Бузлуджа бъде част от тях, „Европа Ностра“ ще се погрижи да бъде изготвен цялостен план за спасение на сградата, ще бъдат направени план за действие и предложения за бъдещо предназначение, ще бъдат посочени възможности за финансиране“, заяви тя. „Опазването на паметника ще бъде подкрепено на едно много високо европейско ниво“, изтъкна още арх. Иванова. Дали сградата ще бъде част от седемте най- застрашени в Европа обекти, зависи и от реакциите и желанието за опазването и тук на място, в България. \"Имайки предвид, че „Европа Ностра“ е представена в над 40 държави, за тази програма са кандидатствали стотици проекти. Това, че Бузлуджа е избрана за една от 12-те най-застрашени сгради, трябва да ни говори, че тук в България имаме едно много ценно бижу на културното наследство. И ако тук я виждаме като политически разделителен обект, то за Европа е пределно ясно, че този паметник е ценност на европейско ниво. Смятам, че този нов контекст, че Бузлуджа е европейска ценност е най-важното в тази номинация“, обясни каза арх. Дора Иванова. Предложението за паметника на връх Бузлуджа към Програмата на „Европа Ностра“ за седемте най-застрашени обекта на културното наследство е изпратено от Фондация „Проект Бузлуджа“, а документацията е изготвена от арх. Дора Иванова. Предложението е разгледано и оценено от екип от експерти в различни области. Арх. Иванова изрази задоволството си от факта, че Областна управа Стара Загора и Община Казанлък са активни партньори на фондацията в дейностите за опазване на паметника на Бузлуджа. Благодарение на усилията на Областния управител Гергана Микова е осигурена денонощна охрана на паметника, като по този начин е спрян вандализмът на това място. „Ангажираността на местно ниво много ме радва и смятам, че трябва да се използва този момент, в който имаме партньори, подкрепа и признание и на европейско ниво. Мисля, че в този момент и държавата със своите решаващи действия трябва да поеме отговорност и да действа в правилната посока в България“, каза в заключение арх. Дора Иванова. Миналата година спорът за собствеността на паметника и предявените претенции на БСП за спасяване на паметника предизвикаха остра полемика, но в крайна сметка бъдещето на \"спящия великан\" остана неясно.  ", "date": "2018.01.17", "title": "Бузлуджа се бори за ”7-те най-застрашени паметници в Европа”"}
{"url": "http://epicenter.bg/article/Lilyana-Pavlova--Poluchihme-podkrepa-i-priznanie--che-sme-na-prav-pat/145298/2/0", "text": "„Българските приоритети бяха представени по един много убедителен и ясен начин. Благодарни сме за подкрепата, която получихме от всички политически партии в ЕП и от признанието от председателя на ЕК Жан Клод Юнкер за това, че са ясни и добре подбрани“. Това каза министърът за Българското председателство на Съвета на ЕС 2018 Лиляна Павлова в Страсбург, пред медиите днес след представянето на приоритетите на Българското председателство пред Европейския парламент от министър-председателя Бойко Борисов. Министър Лиляна Павлова акцентира на това, че страната успя да върне темата за Западните Балкани в общоевропейският дневен ред и да насочи вниманието на институциите към дебата за бъдещето на Европа, дигиталния дневен ред, към сигурността и стабилността на континента. На днешното заседание страната получи ясно подкрепа в борбата с корупцията, каза още министърът за Българското председателство на въпрос. „България има воля за борба с корупцията, върви по прав път по отношение на мерките и законодателството и това, по което се работи, дава резултат, който е видим през икономическите показатели – ръста на икономика, намаляващата безработица и увеличаването на инвестициите“, допълни тя.", "date": "2018.01.17", "title": "Лиляна Павлова: Получихме подкрепа и признание, че сме на прав път"}
{"url": "http://epicenter.bg/article/Momchil-Nekov--Kak-shte-upravlyavame-ot-vasalnoto-polozhenie--za-koeto-Borisov-blagodari-/145299/2/0", "text": "\"Как ще управляваме от васалното положение, за което Борисов благодари?\" Този въпрос публикува в личния си профил във Фейсбук  евродепутатът от БСП/ПЕС Момчил Неков. Той допълни, че е разочарован от липсата на национално  самочувствие у българския премиер.   \"Думите на Борисов поставят въпроса- ние в тежест ли сме на ЕС? Не сме ли равноправен член в общността?\" Неков смята, че  европредседателството  трябва да се използва и за защита на национални каузи и интереси, не само България да е проводник на общи решения на ЕС. Като важни проблеми той посочи двойния стандарт при храните и защитата на българските производители. \"Борисов абдикира и от  въпроса с дискриминация срещу българите. Визовата политика на ЕС, явно, няма да важи за България. Председателството е отлична възможност да се повдигне въпросът на най-високо ниво, но  темата, изглежда, не е важна за премиера.  Чакаме някой да ни “вменява ангажименти”, а не да си защитаваме правото и мястото\"- коментира Неков.  ", "date": "2018.01.17", "title": "Момчил Неков: Как ще управляваме от васалното положение, за което Борисов благодари?"}
{"url": "http://epicenter.bg/article/Ivan-Takov--Priemame-merki-sreshtu-mrasniya-vazduh--a-v-Byudzhet-2018-nyama-i-1-lev-za-izpalnenieto-im-/145300/2/0", "text": "Приемаме мерки срещу мръсния въздух, а в Бюджет 2018 на Столична община няма заложен 1 лев за изпълнението им. Това заяви общинският съветник от БСП и заместник-председател на Комисията по финанси и бюджет и член на Комисията по опазване на околната среда, земеделие и гори Иван Таков в сутрешния блок на Нова телевизия \"Здравей, България\".    \"На предстоящата първа за годината сесия на Столичния общински съвет на 25-и януари ще гласуваме Бюджет 2018, каза той. - Тогава трябва да гласуваме и Доклада с мерките за чистия въздух. В него става въпрос за буферни паркинги, за изграждане на ново сметище за битови отпадъци. А в бюджета няма един лев, заложен за това. Как ще се случат нещата при това положение?!\".   Според Иван Таков мерките срещу мръсния въздух са някаква плаха стъпка в правилната посока, но въпросът е в това как ще бъде контролирано и гарантирано изпълнението им. \"Още при приемането им трябва да сме наясно дали те може да бъдат съблюдавани и как ще стане това, коментира още той. - На този етап аз имам съмнения, че управляващите в СО ще успеят да контролират изпълнението им. Вече видяхме един лош пример със свободна продажба на стара дограма с боя и всякакви химикали за огрев. Това показва, че няма никакъв контрол от страна на отговорните институции\".    Иван Таков е категоричен, че няма как Столична община да има реална представа за състоянието на въздуха в София при положение, че само в 5 точки в града се измерва замърсяването. \"Всички мерки в Доклада на практика са предназначени за периода, в който има прогноза или има реално замърсяване. Щом се очакват надвишени норми, започваме със забраните. Това за нас са повърхностни мерки. За да има смисъл, трябва да мислим в друга посока - как да се справим с източниците на това замърсяване, за да не се стига изобщо до мерки при превишена норма на праховите частици във въздуха\". ", "date": "2018.01.17", "title": "Иван Таков: Приемаме мерки срещу мръсния въздух, а в Бюджет 2018 няма и 1 лев за изпълнението им!"}
{"url": "http://epicenter.bg/article/Shte-badat-prerazgledani-klinichnite-pateki--po-koito-rabotyat-obshtinskite-bolnitsi-/145307/2/0", "text": "Екипът на Министерството на здравеопазването ще прегледа възможностите за икономии в бюджета на ведомството, за да могат да се повишат средствата, които лечебните заведения получават по Методиката за субсидирането им всяка година. Допълнително в рамките на преговорите с Българския лекарски съюз по новия рамков договор ще се преразгледат подробно алгоритмите по клиничните пътеки, по които работят болниците, за да се видят възможностите за промяна.  От своя страна Сдружението на общинските болници в България ще предостави на МЗ своята експертиза при актуализацията на медицинските стандарти. Тези ангажименти бяха поети от министъра на здравеопазването Кирил Ананиев и от представителите на Сдружението по време на среща в министерството, съобщиха от МЗ.  Министър Ананиев беше категоричен, че решението на проблема с тежкото финансово състояние на общинските болници е свързан с оптимизиране на дейността им така, че да се предоставя на хората качествена медицинска помощ и да се осигури достъп до здравни услуги и в най-отдалечените райони на страната.  „Искаме да имаме здравеопазване в цялата страна и по тази причина сме готови да съдействаме, така че мерките, които ще се предприемат, да бъдат ефективни и да гарантират качествено здравеопазване“, посочи здравният министър.  Екипът на здравното министерство има ясна представа за състоянието на общинските болници и е готов да предостави експертна помощ за стабилизирането на лечебните заведения.  Сред проблемите, които бяха обсъдени, бяха недостигът на кадри и апаратура, ниските възнаграждения, медицинските стандарти и други.  Здравният министър поясни, че в момента за актуализиране са отворени всички медицински стандарти и окончателните текстове ще бъдат съобразени с всички разумни становища, които постъпят в МЗ.  В понеделник предстои втора среща между представители на Сдружението, на министерството и на НЗОК, на която се очаква да бъдат набелязани конкретни мерки за подпомагане на общинското здравеопазване.  ", "date": "2018.01.17", "title": "Ще бъдат преразгледани клиничните пътеки, по които работят общинските болници "}
{"url": "http://epicenter.bg/article/Novo-pokushenie--Prostrelyaha-bos-ot-andargraunda-vav-Veliko-Tarnovo-/145267/3/0", "text": "Известният в ъндърграунда на Велико Търново Юлиян Мирчев - Видрата е бил прострелян снощи в апартамент в старата столица, съобщиха от местната полиция, предава БЛИЦ.  48-годишният мъж е бил докаран с линейка в 23.40 ч. в спешното отделение на великотърновската болница. Приет е във Втора хирургия с огнестрелна рана в дясното бедро.  Настанен е за лечение, без опасност за живота. Сигналът за пострадал е получен в 23:09 ч. в ОД МВР. Случаят се изяснява.  ", "date": "2018.01.17", "title": "Ново покушение! Простреляха бос от ъндърграунда във Велико Търново "}
{"url": "http://epicenter.bg/article/Masirani-proverki-v-stranata--svarzani-s-kontrol-na-sahranenie-i-prodazhba-na-mesni-produkti-/145319/4/0", "text": "В периода от 22 декември 2017 г. до 14 януари 2018 г. бяха извършени съвместни проверки на магазини и складове за преработка на месо, както и на моторни превозни средства, натоварени с месни продукти, съобщиха от пресцентъра на МВР. Те са реализирани на територията на цялата страна от служители на СДВР и на областните дирекции на МВР, представители на Националната агенция за приходите, Българската агенция за безопасност на храните, Комисията за защита на потребителите и Агенция „Митници“.  Съвместните действия бяха координирани от ГД „Национална полиция“. Общо 1258 обекта – магазини, складове за съхранение и преработка на месо, и 1709 моторни превозни средства, превозващи месо и местни продукти, са инспектирани в периода.  В резултат на предприетите действия е наложена забрана за продажбата на общо 53 840,905 кг месо и местни продукти, поради изтекъл срок на годност, други 201,700 кг месо са иззети от физически лица, които са продавали стоката без документи за произход.  Най-голямо количество месо е иззето от обекти във Велико Търново – 37 533 кг, Търговище – 20 910 кг, Ямбол – 2500 кг и Пловдив – 1300 кг. За установени административни нарушения са съставени общо 38 акта и пет протокола. Четири от тях са съставени в София, три – в Пловдив и Кюстендил, два – в Стара Загора и Габрово.  ", "date": "2018.01.17", "title": "Масирани проверки в страната, свързани с контрол на съхранение и продажба на месни продукти "}
{"url": "http://epicenter.bg/article/Kevork-Kevorkyan--Gindeva-mrazne--Bogomilova-ridae---a-Zaharieva-vilnee-/145259/11/33", "text": "  Изглежда има хора – без да броим милионерите от националната лотария - които наистина вярват, че сме цъфнали и вързали.  И вече сме пред портите на Рая.  Блазе им.  Тъкмо се чудех на оптимизма на подобни хора и се питах, дали не преживяваме нова форма на социален егоизъм, когато от телевизията ми дойдоха на помощ.  В Новините на Би Ти Ви /15 януари/ ни показаха едно гробище - и край него плачещата Таня Богомилова, знаменитата ни олимпийска шампионка по плуване.  Бяха я заснели край плувния комплекс „Червено знаме“, който е в развалини.  Министерството на отбраната го зарязва през 2011 година, после и Министерството на спорта.  И Таня с основание ридаеше.  Това беше абсолютният Символ на Разрухата – и никакъв оптимизъм не може да прикрие това.  Разруха материална – но и всеобща, ако се има предвид, че никога вече няма да имаме олимпийски шампион по плуване.  Строим нови стадиони - обаче „Червено знаме“ го превръщаме в гробище.  Никой ум не може да обясни подобен разврат.  ***  В същия този ден други медии дадоха още един пример на благоденствие: запорирали пенсията на известната актриса Виолета Гиндева заради дълг към „Топлофикация“.  Какъв оптимизъм пък трябва да породи нейната история?  Това е Българският Живот - останалото са малоумни хвалби и надпръцквания на хейтери.  ***  Туск следващият път може би ще рецитира фрагменти от „Железният светилник“ на Талев.  И някои ще го имат за голямото нещо, понеже вече няма да си спомняме нито за филма „Иконостасът“, нито за Виолета Гиндева в ролята на Катерина.  ***  Гиндева нека да мръзне, Богомилова – да плаче, пък бълхите, които славят прогреса, да подскачат и да се хилят.  ***  Иначе хейтърите на „оптимизма“ са слабаци.  Все им се привиждат носталгици - те ги наричат „комуняги“.  Жонглират с данни за покупателната способност – от 2007 година насам тя била нараснала два пъти.  Пред Портите на Рая сме.  Обаче има и други данни.  Например: едва в края на 2014 година покупателната способност на българина се изравни с тази през 1989-а.  Тяхната вяра комунистическа.  България е сред европейските страни с най-ниска покупателна способност на човек от населението – това пък показват скорошни данни на Нюрнбергския институт за пазарни проучвания.  В България покупателната сила на човек от населението е 2850 евро, което нарежда страната в дъното на класацията.  Проучването обхваща 42 европейски държави, в които се отчита средно равнище на показателя от 12 802 евро.  За Румъния показателят е 3472 евро.  Толкова за 10 години.  ***  А американското посолство подкара продължението на поредицата си за „Силата на българския дух“ – то се казва „Силата е в теб!“  В един от клиповете таксиметров шофьор казва: „Така, както сме тръгнали, далече няма да стигнем“.  Отговаря му полярникът Пимпирев: „Защо така мислиш бе, човече. Аз стъпих на самия Южен полюс“.  Той сигурно се е почувствал неудобно, ако е научил историята на Гиндева.  Защото дори и на Южния полюс не мръзне – държавата е щедра към него.  Ами Гиндева, която в никакъв случай не е дала по-малко за страната си - и стотиците хиляди хора като нея?  ***  Между другото, Туск си е системен цитатаджия.  Преди време се похвали с думите на баща си: „Това, което не те убива, те прави по-силен“.  Само дето тази фраза е на Ницше.  ***  А от Бойко разбрахме, че „Има много обич между двата народа - българския и азербайджанския“.  Хайде – преработете пак учебниците по история и включете и тази пренебрегвана до сега истина.  ***  Бойко сладостно наричаше Станишев „жената в семейството“ – но сега, покрай разправите за Истанбулската конвенция го даде за пример на Нинова: „Слушайте Станишев!“ – каза ѝ той.  Може би продължава да мисли за Станишев като за „жена“ и че той е по-вещ по въпросите на насилието над жените.  Цачева, Захариева и останалите валкирии на Бойко защитават стръвно Истанбулската конвенция.  Но го правят толкова несръчно, та се питаме дали не са се префасонирали във фамозния „трети пол“.  Флиртът с азерите минава и заминава - толкова други народи обичаме, че един повече няма да ни навреди.  Но не е ли време да обичаме малко повече себе си?  Какво ще стане с Българската Гора – ако из нея ще срещаме само хилави дръвчета – така ми се виждат децата, които ще бъдат покварени от отровата на измишльотини за „социален пол“ и други подобни.  Лошото е, че, изглежда, няма енергия за истинска защита на Природата Човешка.  Правят протести за защита на природата - всяко дръвче им е скъпо. Правилно.  Ами детето, българското - то не заслужавала ли защита?  За него не се сещат.  ***  За да видите /отново/, колко е акълът на Захариева, прочетете статията на арх. Христо Генчев в „Епицентър“. *  Тя направо е излъгала колегите си от Министерския съвет за Истанбулската конвенция.  Важното е да я пощипват по бузките в Брюксел.  А преди месец и половина някои неправителствени организации /от третия пол/ предложили в Националната програма за превенция и защита от домашно насилие да бъде включено и „обучение по преодоляване на половите стереотипи“ в ДЕТСКИТЕ ГРАДИНИ!  По-добре да обичаме азерите.  ***  * Статията на арх. Христо Генчев в „Епицентър“:   ", "date": "2018.01.17", "title": "Кеворк Кеворкян: Гиндева мръзне, Богомилова ридае - а Захариева вилнее "}
{"url": "http://epicenter.bg/article/Pochina-aktyorat-Stefan-Iliev/145277/6/0", "text": "Херцогът и херцогинята на Кембридж започнаха обиколката си като постиха руините на катедралата на Ковънтри, разрушена от бомбардировките по време на Втората световна война. Кейт носеше едно от любимите си палта на Mulberry. То е от есенно-зимната колекция на марката от 2014 г. и на сайта на марката е отбелязано като \"непреходно\": \"Двуредно палто в непреходен зимен стил с класически силует.\" Кейт носеше същото палто на последния си официален ангажимент, преди да роди принцеса Шарлот. Кралските особи поздравиха град Ковънтри за избирането му за Столица на културата на Великобритания за 2021 г. и откриха обновена сграда на университета в града. ", "date": "2018.01.17", "title": "Почина актьорът Стефан Илиев"}
{"url": "http://epicenter.bg/article/Otnovo-izdigat-Puchdemon-za-lider--Madrid-s-ostra-reaktsiya/145249/7/0", "text": "  Двете основни партии, борещи се за независимост на Каталуния, обявиха, че са постигнали съгласие да номинират Карлес Пучдемон за поста на регионален лидер на областта, съобщават Нова телевизия и Вести.бг.   Партиите \"Заедно за Каталуния\" и \"Републиканска левица на Каталуния\" са съгласни да подкрепят Пучдемон като кандидат за президентския пост на областта Каталуния, обявиха в общо изявление двете партии. Миналата седмица испански медии и пожелали да останат анонимни говорители на двете партии съобщиха, че те са се договорили да се опитат да преизберат Пучдемон на ръководния пост на Каталуния.   Той е в изгнание в Белгия, след като Мадрид го отстрани от лидерския пост на Каталуния миналата година след незаконния референдум за независимост на испанската автономна област.   В сряда е първото заседание на новия каталунски парламент, избран на 21 декември миналата година. Тогава най-много гласове спечели партията \"Гражданите\", но сепаратистките партии - \"Заедно за Каталуния\" на Пучдемон и \"Републиканска левица на Каталуния\" на Ориол Жункерас, получиха крехко мнозинство.   Жункерас, бивш вицепремиер на Каталуния, е в арест в Испания по обвинения в бунт и сепаратизъм. Пучдемон, който може да бъде арестуван, ако се върне в Испания, иска да встъпи в длъжност от разстояние. Според доклад от правния отдел на законодателния орган, цитирани от испанските вестници \"Ел паис\", \"Ла вангуардия\" и \"Ел насионал\" е „крайно необходимо\" всеки кандидат за премиер на Каталуня да присъства в парламента, за да опита да стане премиер на автономната област.   Според юристите самата процедура на избор на премиер предполага дебат, чиято цел е да се насърчи диалог \"между кандидата и другите депутати\". Според тях се подразбира, че присъствието гарантира всичко, което характеризира дебат от подобен вид. Документът отхвърля всяка възможност Пучдемон да опита да заеме длъжността от разстояние - нещо, което той планира да направи от Брюксел, чрез приложение за видеоконферентна връзка или чрез упълномощен човек. Уволненият премиер се опасява, че ще бъде задържан незабавно, ако се върне в Испания, заради националната заповед за арест във връзка с разследването за бунт и подстрекателство към размирици заради кампанията за независимост на Каталуня. Не може да има \"никакво средство нито заместител на лицето, което трябва да е главният участник в съгласие със закона и регламента\", продължава текстът, възложен от ръководството на парламента по искане на каталунските социалисти.   Юристите същевременно поставят под въпрос дори възможността избраните депутати, които са в момента в затвора - като бившия вицепремиер Ориол Жункерас и бившия вътрешен министър Жоаким Форн - да делегират гласа си за учредителното заседание на парламента утре сутринта.    ", "date": "2018.01.17", "title": "Отново издигат Пучдемон за лидер, Мадрид с остра реакция"}
{"url": "http://epicenter.bg/article/Neveroyatna-drama--Grigor-podchini-186-iya-v-sveta-sled-5-setov-trilar-/145297/8/0", "text": "Световният номер 3 Григор Димитров се класира за третия кръг на Аустрелиън Оупън, след като победи американския квалификант Макензи Макдоналд с 4-6, 6-2, 6-4, 0-6, 8-6 в изключително оспорван и интересен двубой на \"Род Лейвър Арина\", предаде Канал 3.  Българският тенисист бе далеч от най-добрата си форма срещу 186-ия в света Макдоналн, но показа характер в решаващия пети сет, за да го вземе с 8-6 и да намери място в следващата фаза на надпреварата, където ще срещне руснака Андрей Рубльов.  ", "date": "2018.01.17", "title": "Невероятна драма! Григор подчини 186-ия в света след 5-сетов трилър "}
{"url": "http://epicenter.bg/article/Dzhordzh-Kluni-razkaza-kak-e-predlozhil-brak-na-Amal--otnelo-mu-tochno-25-minuti/145260/10/100", "text": "Една от най-магнетичните двойки на световната сцена - Амал и Джордж Клуни, изглеждат сякаш винаги са били заедно. Но как точно се е случило всичко.   , сподели актьорът в интервю за шоуто на Дейвид Летерман. Спомняйки си за нощта, той отбеляза, че съпругата му е отишла да измие съдовете, което му е дало време да издуха свещите и да я помоли да му подаде кибрит от кутията зад нея. , разказа Джордж пред Летърман.  , добави той, разкривайки, че знае, че му е отнело точно 25 минути, за да предложи на Амал, защото толкова е бил продължителността на плейлиста. , пошегувал се той. Джордж Клуни и Амал Аламудин се венчаха в края на септември 2014 г. на частна церемония във Венеция. Те се сгодиха около половин година по-рано.   Източник: Дир.бг", "date": "2018.01.17", "title": "Джордж Клуни предлагал брак на Амал цели 25 минути"}
{"url": "http://epicenter.bg/article/Kakvo-da-slozhim-na-trapezata-na-Atanasovden---traditsionni-retsepti/145285/9/25", "text": "      820 г брашно  400 мл топла вода  1/2 ч.л. сода  1/2 ч.л. бакпулвер  1 ч.л. захар  1/2 ч.л. сол  1 с.л. олио  2 с.л. оцет  100 мл олио за намазване    Омесва се меко тесто от - 1с.л. олио, 1/2ч.л. сол, 1ч.л. захар, брашно, сода, оцет.  Оставяме да втаса на топло за минимут 30 минути.  Пече се в загрята фурна на 200 градуса.  Поднася се с мед.   ***     • 1 кг свинско месо  • 500 г бамя  • 150 мл олио  • 20 г доматено пюре  • 2 глави лук  • 2 с.л. брашно  • сол    Бамята се накисва и почиства. Месото се запържва с нарязания на ситно лук. След като се позачерви, се сипва в тенджера и върху него се нарежда бамята. Когато е почти готово, се прибавят доматено пюре и брашно.  ***     • 1 бр. пиле на порции  • 2 глави лук  • 1 бр. морков  • 2 ч.ч. ориз  • 6 ч.ч. бульон  • куркума, сол, джоджен  • черен пипер - смлян и на зърна  • сока на 1/2 лимон    Пилешкото месо се слага в подсолена вода. След като заври се добавят глава лук и черен пипер.  В тиган се запържва другата глава лук с моркова. Прибавя се оризът и се запържва.  В тавичка се слагат оризът, пилешкото, бульонът и подправките. Пече се в умерена фурна.", "date": "2018.01.17", "title": "Какво да сложим на трапезата за Атанасовден - вкусни рецепти"}
{"url": "http://epicenter.bg/article/Enrike-Iglesias-i-Ana-Kurnikova-pokazaha-bliznatsite-si--Snimki-/145263/10/100", "text": "зарадваха последователите си в Instagram, като  . Звездните родители показаха фотосите в личните си профили, като всеки от тях позираше с едно от бебетата. За снимките децата са облечени в сиво, а интернет потребителите само  .   Певецът и бившата тенисистка  , а момченцето и момиченцето носят имената Никълъс и Луси. Първите снимки на бебетата в социалната мрежа предизвикаха , пожелания, комплименти.   Източник: дир.бг", "date": "2018.01.17", "title": "Енрике Иглесиас и Ана Курникова показаха близнаците си (Снимки)"}
{"url": "http://epicenter.bg/article/Sadyat-bolnitsa-za-smartta-na-kitarista-na-The-Eagles-Glen-Frey-/145269/10/100", "text": "Вдовицата на американския китарист и основател на групата The Eagles Глен Фрей е подала иск в съда на щата Ню Йорк срещу болницата, в която съпругът й се е лекувал малко преди кончината си, предаде Ройтерс.    Сидни Фрей обвинява медицинското заведение \"Маунт Синай\" в Манхатън и неговия лекар, гастроентеролога Стив Ицковиц, за това, че не са осигурили подобаващото лечение на Глен Фрей, който бил приет с язвен колит.   Според иска заради недоглеждане китаристът е бил подложен в болницата на физически и морални страдания.   Ицковиц е бил лекуващ лекар на Фрей от 19 октомври до месец ноември 2015 година. Известният музикант почина на 18 януари 2016 година на 67-годишна възраст вследствие на усложнения, свързани с язвения му колит, пневмония и ревматоиден артрит, от които е страдал.    Източник: Новини.бг", "date": "2018.01.17", "title": "Съдят болница за смъртта на китариста на The Eagles Глен Фрей  "}
{"url": "http://epicenter.bg/article/Ogromen-gaf--Mis-Balgariya-2011-razmaha-sreden-prast/145276/10/100", "text": "Мис България 2011 Ваня Пенева размаха среден пръст и показа секси задни части в социалните мрежи.   Една от най-красивите носителки на титлата шокира с дръзки провокации, пише HotArena. Красавицата загърби имиджа на добро и скромно момиче.   „Рано или късно всички разбират, че скандалът и пошлостта продават. Толкова години се прави на дама с класа и накрая се изблещи с гола снимка в интернет. Някой да й напомни, че е мис България, а не мис Плеймейт. Недопустим гаф”, коментира разочарована фенка на хубавицата.", "date": "2018.01.17", "title": "Огромен гаф! Мис България 2011 размаха среден пръст (Снимка)"}
{"url": "http://epicenter.bg/article/Stivan-Segal-e-obvinen-za-seks-tormoz-v-Balgariya/145281/10/100", "text": "Актъорът и продуцент Стивън Сегал получи поредно обвинение в сексуален тормоз по време на филмови репетиции в София през 2002 г. за филма \"Излязъл да убива\". Обвиненията идват от актрисата Рейчъл Грант, момиче на Бонд, пише Би Би Си, цитирани от Дарик. Грант, която по това време била на 26 години, пристигнала в София, за да репетира реплики за филма и била развълнувана от срещата със Сегал, който за нея бил \"герой от детството\".   Актрисата твърди, че докато били в стаята и репетирали реплики за филма, режисьорът си тръгнал, след което Сегал насилствено свалил блузата ѝ и я блъснал на леглото, започвайки да се съблича.   , казва Грант. След като актьорът започнал да разкопчава ципа си, тя избухнала в сълзи и екшън звездата се извинил. Обяснението на Сегал било, че обичал да завързва връзки с колежките си, за да \"подобри химията на екрана\".   Впоследствие Грант загубила ролята.  , казва актрисата.  , споделя още тя. Грант се надява кампании като Time’s Up и #MeToo да помогнат да се сложи край на сексуалния тормоз в брашна.   Сегал отрича обвиненията на Грант.  , заявяват адвокатите му.  ", "date": "2018.01.17", "title": "Стивън Сегал е обвинен за секс тормоз в България"}
{"url": "http://epicenter.bg/article/Seksskandalat-v-Holivud-stigna-i-Udi-Alan--svetat-si-spomni-za-obvineniya-ot-predi-25-godini/145291/10/100", "text": "Секс скандалът, който се вихри в Холивуд, изглежда най-после застигна и Уди Алън. През изминалите дни редица представители на киноиндустрията се дистанцираха от известния режисьор, вдъхновени от движението \"Времето изтече\" в подкрепа на жертвите на сексуален тормоз.    През 2014 година Уди Алън беше обвинен от осиновената си дъщеря Дилън Фароу, че ѝ е посегнал, когато е била дете.  „Когато бях на 7, Уди Алън ме хвана за ръката и ме заведе в малък килер на нашата къща. Каза ми да легна по корем и да си играя с електрическото влакче на брат ми. И ми посегна\", разказа тогава Дилан Фароу. Нейната майка Миа Фароу обвини бившия си съпруг Уди Алън в сексуално посегателство над дъщеря ѝ през 1992 година.  Режисьорът, който не бе подведен под отговорност, най-енергично отричаше да е посягал на момичето. През годините няколко актьори засвидетелстваха подкрепата си за Уди Алън, други категорично го осъдиха, а трети избраха да запазят мълчание. В контекста на разразилия се скандал с обвиненията в сексуални посегателства обаче Холивуд като че ли си спомни за казуса „Уди Алън“. В края на миналата година режисьорът призова „секс скандалът да не се превръща в лов на вещици“.    Алек Болдуин засвидетелства подкрепата си за режисьора. Актьорът, който се е снимал в три филма на Алън, написа в Twitter, че \"отричането\" от режисьора е \"несправедливо\" и го натъжава. Той заяви, че за него съвместната работа с Уди Алън е била \"привилегия\".  Алек Болдуин казва още, че не омаловажава твърденията на Дилън Фароу, но отбелязва, че темата е деликатна, и напомня, че срещу режисьора никога не са повдигани криминални обвинения.    Младият актьор Тимъти Шаламе, който с ролята си в гей драмата \"Призови ме с твоето име\" има сериозен шанс за награда Оскар, стана поредният представител на киноиндустрията, оповестил, че ще дари за благотворителност хонорара си от филма \"Дъждовен ден в Ню Йорк\" на Уди Алън.  22-годишният Шаламе заяви, че не иска да се \"възползва\" от съвместната си работа с режисьора.  Актрисите Ребека Хол, Елън Пейдж и Мира Сорвино също направиха дарения или изразиха съжалението си, че са работили с Алън.  Режисьорката на филма \"Лейди Бърд\" Грета Гъруиг, която се е снимала в продукцията \"На Рим с любов\" (2012) на Уди Алън, заяви, че повече няма да работи с нейния създател.  \"Ако тогава знаех това, което ми е известно сега, никога нямаше да се снимам във филма. Занапред няма да работя с него\", сподели Гъруиг.  Още през 2016 година на кинофестиала в Кан холивудската ветеранка Сюзън Сарандън заяви, че напълно вярва на обвиненията срещу режисьора.  \"Мисля, че той е извършил сексуално посегателство над дете и смятам, че това е нередно. Не мога да кажа нищо добро за него\", казала актрисата на събитие, отдаващо почит към жените в киното и организирано в рамките на фестивала.  По същото време Ронан Фароу, син на Уди Алън, осъди мълчанието на медиите на кинофестивала в Кан, относно обвиненията на сестра му Дилън Фароу, за сексуалните посегателства от страна на доведения ѝ баща.  \"Ще има пресконференции, разходки по червения килим и баща ми ще бъде обграден от куп звезди. Но никой няма да зададе неудобните въпроси. Всеки ще каже - сега не е нито мястото, нито времето за подобни скандали!\", написа Ронан в \"Холивуд рипортър\".  82-годишният Уди Алън има четири награди Оскар - три за оригинален сценарий за \"Ани Хол\", \"Хана и нейните сестри\" и \"Полунощ в Париж\" и една за режисура за \"Ани Хол\". Негови нови филми излизат почти всяка година.  Инициативата \"Времето изтече\" в подкрепа на жертвите на сексуално насилие беше учредена в началото на годината от над 300 представителки на киното, телевизията и театъра, сред които водещи холивудски звезди като Натали Портман, Ема Стоун, Рийз Уидърспун, Ашли Джъд, Рашида Джоунс, Ева Лонгория, Кери Уошингтън, припомнят агенциите.  Източник: Дарик", "date": "2018.01.17", "title": "Секс скандалът в Холивуд стигна и Уди Алън, светът си спомни за обвинения отпреди 25 години"}
{"url": "http://epicenter.bg/article/Otstraniha-rakov-tumor-ot-litseto-na-Dzheyn-Fonda/145303/10/100", "text": "80-годишната американска актриса Джейн Фонда разказа в телевизионно токшоу в Ню Йорк по повод четвъртия сезон на сериала „Грейс и Франки” (Grace and Frankie), където играе в една от главните роли, че наскоро й е била направена операция за отстраняване на раково образование от лицето. „Искам да обясня защо имам лепенка на устната. Имах раков тумор. Мислех, че до срещата ми с вас всичко ще е отминало и ще мога да я махна. Всичко е наред. Обикновено, разбира се, не се появявам така”, разказа актрисата. Преди няколко дни Фонда публикува в „Инстаграм” снимка, на която е с колежката си от сериала Лили Томлин. На снимката Фонда прикрива устата си с ръка. \r\n \r\n   „Вижте, светът буквално се разпада. Какво е устната ми в сравнение с това?”, пошегува се холивудската звезда. \r\n \r\n Това не е първата операция, на която Фонда се подлага. Преди няколко години беше диагностицирана с рак на млечната жлеза, а през 2010 отстраниха тумор от гърдата й. „Това беше отличен тест. Винаги съм казвала, че не ме е страх от смъртта. Струва ми се, че станах част от многомилионното семейство на жените, които са преминали през това”, каза по-рано актрисата в интервю, дадено на Опра Уинфри.   Източник: Нова.тв", "date": "2018.01.17", "title": "Отстраниха раков тумор от лицето на Джейн Фонда"}
{"url": "http://epicenter.bg/article/Gushterov-kupi-dzhip-na-lyubimata-si-Svetlana-Vasileva/145305/10/100", "text": "С лъскавата придобивка се похвали самата Светлана в социалните мрежи.  ", "date": "2018.01.17", "title": "Гущеров купи джип на любимата си Светлана Василева"}
{"url": "http://epicenter.bg/article/Katrin-svali-godezhniya-si-prasten--prinadlezhal-na-printsesa-Dayana/145306/10/99", "text": "И кралските особи не са застраховани от неудобствата, съпътстващи всяка бременност. Отеклите пръсти са една от тях и тя не е подминала Катрин.   \r\n \r\n \r\n \r\n", "date": "2018.01.17", "title": "Катрин свали годежния си пръстен, принадлежал на принцеса Даяна"}
{"url": "http://epicenter.bg/article/Boyko-Borisov-predstavya-prioritetite-na-predsedatelstvoto-ni-pred-Evropeyskiya-parlament/145246/2/0", "text": "  Приоритетите на българското председателство са: бъдещето на Европа и младите хора; европейската перспектива и свързаност за Западните Балкани; сигурност и стабилност в силна и единна Европа; цифровата икономика и уменията на бъдещето.   Той изброи кои са приоритетите на българското европредседателство: бъдещето на Европа и младите хора, европейската перспектива на Западните Балкани, сигурността на Европа и дигитална Европа.    , напомни той.   „  Европа е хуманна и ще се погрижи за тези, които бягат от куршумите, но след това те трябва да се връщат и да помагат на своите страни, за да ги възстановят“, заяви премиерът ни.   „  но ние трябва да кажем на страните какви надежди могат да хранят.  , поясни Борисов.   „  „Стабилността на Балканите пряко отговаря за стабилността на Европа“, категоричен е Борисов и напомни, че има много плодородна почва за развитието на радикален ислям в балканските държави, тъй като мюсюлманското население е голямо.    Това далеч надскача нашия праг на възможност, затова решението ще бъде общоевропейско\", каза премиерът. „По темата Русия има страни, които искат падане на санкциите, а други са изключително остри и искат задълбочаването им“, посочи той.   „  отбеляза премиерът ни. Борисов отново спомена финансовите успехи на България и заяви, че страната ни е готова за Еврозоната.   „  Премиерът определи като голямо богатство различието, което е събрано в Европа и поясни, че именно то събира хората. „Съединението прави силата“, завърши изказването си Бойко Борисов. Предвижда се след представянето евродепутатите и Европейската комисия да изкажат мнения.   В следобедните часове е насрочена съвместна пресконференция на премиера Борисов и председателя на ЕП Антонио Таяни.  ", "date": "2018.01.17", "title": "Борисов пред Европейския парламент: България успя да спре мигрантския натиск! (На живо)"}
{"url": "http://epicenter.bg/article/Korneliya-Ninova-/145256/2/0", "text": "Това заяви от парламентарната трибуна лидерът на БСП Корнелия Нинова.    Затова социалистите настояват да има извънредно заседание на Председателския съвет в Народното събрание. Той трябва да реши    Обикновено, когато става дума за корупция се има предвид корупция в разходите, но от тези доклади става дума, че има и корупция в приходите, изтъкна от парламентарната трибуна Нинова.   Причината за искането е да се разсекрети доклад на ДАНС и прокуратурата от проверки на приходните агенции.   Тя коментира, че на 20 декември е поискано прокуратурата да предостави информация за извършената проверка в приходните агенции. , заяви Нинова.   Сега БСП има и две искания - или да се разсекретят документите, или да се направи заседание в зала и да се вземе решение как да се запознаят с информацията.   Корнелия Нинова обяви, че БСП ще внесе вот на недоверие към кабинета „Борисов“ 3 в 11.00 часа на тема корупция. „Като внесем мотивите, вие ще се запознаете, че в тях има част – корупция в приходите“, коментира Нинова. Според нея тези документи ще помогнат на народните представители да си направят верните изводи и да преценят как да гласуват за вота на недоверие за корупция.   „Разбира се, сигурно мнозинството ще подкрепите правителството, тогава поне се надявам, че това, което ще видите на закрито заседание, ще ви накара да се замислите“, обърна се към представителите на управляващите партии Нинова.   ", "date": "2018.01.17", "title": "Нинова: Доклад на службите от 2016 г. сочи, че има заплаха за финансовата сигурност на страната!"}
{"url": "http://epicenter.bg/article/Borisov-i-Tayani--Shte-rabotim-zaedno-za-uspeha-na-Evropeyskiya-sayuz-/145261/2/0", "text": "Министър-председателят Бойко Борисов разговаря днес с председателя на Европейския парламент Антонио Таяни непосредствено преди да представи в пленарната зала в Страсбург приоритетите на Българското председателство на Съвета на Европейския съюз. Това съобщиха от правителствената информационна служба.  Двамата изразиха мнение, че успехът на Европейския съюз зависи от съвместната работа на институциите в полза на гражданите и че сътрудничеството между Българското председателство и Парламента ще бъде мотивирано от тази цел. Подчертано беше, че приоритетите на Българското председателство в голяма степен отговарят на работната програма на евродепутатите.  „Ние отчитаме значимата роля на Европейския парламент за успешното протичане на Председателството, защото той представлява интересите на всички европейски граждани и е гарант за легитимността на провежданите политики“, посочи министър-председателят Борисов. Преди това, почетната книга на европарламента той написа посланието на Българското председателство „Съединението прави силата“.  Антонио Таяни приветства включването на темата за младежта и за развитието на Западните Балкани като акценти в програмата на Председателството. Той изтъкна, че при посещенията си в България ясно е видял волята на страната ни да постигне напредък по тях, както и съществуването на експертни знания, добри дипломатически и междуличностни контакти, които ще стимулират процесите на интеграция в региона.  ", "date": "2018.01.17", "title": "Борисов и Таяни: Ще работим заедно за успеха на Европейския съюз "}
{"url": "http://epicenter.bg/article/Dragomir-Stoynev--Vazhno-e-da-ima-novo-upravlenie--Zatova-vnasyame-vot/145262/2/0", "text": "„БСП има своя политическа позиция и я следва. Тя е много изчистена, откакто лидер на партията е Корнелия Нинова. Ние имаме конкретна управленска програма, която е готов инструмент за управление, ако има предсрочни избори. Неслучайно алтернативният бюджет, който предложихме, вече се изпълнява от управляващите.” Това каза пред БНР зам.-председателят на ПГ на „БСП за България” Драгомир Стойнев.   Той обясни, че допълнителните средства, които са дадени през последните дни на полицаите и болниците, са били предложение на левицата, още преди приемането на бюджета.   „Изключително важно е този вреден мандат на ГЕРБ да бъде преустановен и да има изцяло ново управление, което да доведе до устойчив икономически растеж и справедливо разпределение на приходите”, каза Стойнев.  Той добави, че БСП е алтернативата на това управление. „Толкова много протести на най-различни съсловни организации, на които им се запушва устата с желаните от тях пари. Тово няма да доведе до стабилност”, категоричен бе той. „Вотът на недоверие не е математика, а е политика. Не е адекватно управляващите да са спокойни от мисълта- дали ще съберат гласове. Не е важно това. Вот по темата корупция  е първият подобен дебат в Народното събрание. Има само фасада на държавност\", каза Драгомир Стойнев.   На обвинението на управляващите, че с искането на вот на недоверие, левицата саботира европредседателството, зам.-председателят на ПГ на „БСП за България” отговори, че това не е основание да се замита боклукът под килима. „Управляващите трябва да са притеснени, че се излагат пред българския народ и неслучайно многобройните протести го доказват. Европредседателството не е основание да си затваряме очите. Когато има несправедливост и проблем, ние, като опозиция, го известяваме”, заключи Драгомир Стойнев.      ", "date": "2018.01.17", "title": "Драгомир Стойнев: Важно е да има ново управление! Затова внасяме вот"}
{"url": "http://epicenter.bg/article/94-svobodni-mesta-v-yaslite-vav-Varna-prez-fevruari-/145264/2/98", "text": "94 свободни места за целодневен прием са обявени в детските ясли във Варна за поредното класиране на 2-ри февруари, съобщиха от дирекция „Здравеопазване“ към Община Варна. В тази връзка електронната система за прием ще бъде затворена за редакции и регистрации на нови заявления от 31-ви януари до 2-ри февруари, включително.  На 03.02.2018 г. системата ще бъде отворена за редакции и регистрации.  Класирането ще бъде обявено на 2-ри февруари, а срокът за потвърждаване на приетите деца е до 13-ти февруари. След това малчуганите ще се приемат поетапно по предварително изготвен график от директора на съответната детска ясла.  Свободните места са:  ДЯ №2 „Моряче“ – 3 места  ДЯ №5 „Чуден свят“ - 2 места  ДЯ №6 „ Мечо Пух“ – 14 места  ДЯ №7 „Роза“ – 10 места  ДЯ №9 „Детелина“ – 30 места  ДЯ №11 „Иглика“ – 35 места„  ", "date": "2018.01.17", "title": "94 свободни места в яслите във Варна през февруари "}
{"url": "http://epicenter.bg/article/Prieha-zakona-sreshtu-vtorichnoto-ograbvane-na-KTB/145265/2/0", "text": "Законът на депутатите от ДПС Делян Пеевски, Йордан Цонев и Хамид Хамид срещу вторичното разграбване на КТБ бе приет на първо четене от Народното събрание.   \"За\" гласуваха 21 народни представители от ДПС и 75 депутати от ГЕРБ. „Обединените патриоти” пък въобще не гласуваха с изключение на трима, които се въздържаха. Въздържаха се и четирима депутати от партия „Воля” на Веселин Марешки. От БСП пък се разделиха - 10 социалисти гласуваха \"против\", а 30 се въздържаха.   \"Това беше грабежът на века от собственика на банката и неговия екип!\", обяви от парламентарната трибуна депутатът от ДПС Йордан Цонев. Той припомни, че ако още при възникването на проблема банката беше одържавена и капитализирана, както предлагаше ДПС, цената за фиска щеше отново да е 3,6 млрд. лв., но загубите и щетите щяха да бъдат много по-малко.   \"При същата цена за фиска щяхме да имаме по-добри резултати, нямаше да се загубят пари на общини и болници\", посочи Цонев.", "date": "2018.01.17", "title": "Приеха закона срещу вторичното ограбване на КТБ"}
{"url": "http://epicenter.bg/article/Zhan-Klod-Yunker--Balgariya-e-predopredelena-da-gradi-mostove--Balgariya-e-primer-za-uspeh-/145270/2/0", "text": "Едно от най-приятните неща в българското председателство е, че ще виждам добрия си приятел Бойко по-често от всякога. Миналата седмица бях в София и това беше важен момент за мен. Това каза от трибуната на Европейския парламент председателят на Европейската комисия Жан-Клод Юнкер по време на представянето на приоритетите на българското председателство на Съвета на Европейския съюз. Когато бях 2005 г., имах възможност да подпиша Договора за присъединяване на България към ЕС. Този момент беше много емоционален. София отброяваше дните и часовете до присъединяването си и това остана запечатано в паметта ми, заяви Юнкер.   Тези шест месеца ще бъдат от изключително значение за Съюза. При посещението ми в София установих, че България е добре подготвена. Трябва да има европейско сътрудничество в областта на миграцията, дигитализацията, сигурността. Гледаме към бъдещето, затова трябва да определим приоритетите си за следващите месеци и да ги подплатим със съответните финансови средства. Затова призовавам за един добър дебат по приоритетите и по тяхното финансиране, посочи председателят на Европейската комисия. България неведнъж е доказала, че може да допринесе за общоевропейски компромиси, за изграждането на мостове не само между страните от Европейския съюз, но и със страните. България е предопределена за тази роля. Винаги давам за пример България, която е постигнала големи успехи. Миналата година има растеж в икономиката и в заетостта в България, заяви Жан-Клод Юнкер, като отбеляза, че трябва да се направи повече за борбата срещу корупцията. България може да бъде цитирана като пример за успех. Тя може да бъде източник на вдъхновение за Западните Балкани, подчерта Юнкер. Присъединяването към Европейския съюз не е нещо естествено – това е нещо, което може да бъде постигнато с много усилия. Страните от Западните Балкани заслужават реална европейска перспектива.   Присъединяването им към Съюза няма да се състои в този мандат на Комисията, но крайната цел е тази. За целта в региона трябва да бъдат направени необходимите реформи и тези страни ще се приближат към крайната цел – присъединяването. Имаме общи проекти със страните в региони, като сигурността и върховенството на закона. вропейският съюз е правова общност и единствено държавите, спазващи върховенството на закона, могат да се присъединят към Съюза, заяви председателят на Европейската комисия.   Борисов се доказал като европейски демократ. Доказано е, че успехите не зависят от големината на страната, така че съм убеден, че българското председателство на Съвета на Европейския съюз ще бъде успешно, завърши Жан-Клод Юнкер.", "date": "2018.01.17", "title": "Жан-Клод Юнкер: България е предопределена да гради мостове. България е пример за успех!"}
{"url": "http://epicenter.bg/article/Ruska-agentsiya-proizvede-Borisov-v-prezident--Toy-poiska-ot-ES-podobryavane-na-otnosheniyata-s-Rusiya-/145271/2/0", "text": "Българският президент Бойко Борисов призова в сряда Европейския съюз да подобри отношенията си с Русия.    По време на пленарната сесия, на която Борисов представи пред европейския парламент в Страсбург приоритетите на българското европредседателство, той заяви: „ние трябва да се опитаме да нормализираме отношенията си с Русия, която е нашият най-голям съсед“.  От 1 януари България пое за 6 месеца председателството на Съвета на ЕС, припомня агенцията.    ", "date": "2018.01.17", "title": "Руска агенция произведе Борисов в президент: Той поиска от ЕС подобряване на отношенията с Русия "}
{"url": "http://epicenter.bg/article/Manfred-Veber--Balgariya-e-primer-za-uspeh-i-iztochnik-na-vdahnovenie-za-stranite-ot-Zapadnite-Balkani/145273/2/0", "text": "България може да бъде спокойно цитирана като пример за успех. Тя може да е източник на вдъхновение за страните от Западните Балкани и ще бъде такъв. Това каза председателят на ЕНП Манфред Вебер след представянето на приоритетите на Българското председателство пред Европейския парламент в Страсбург, предаде „Фокус“.  „С право българският министър-председател нарежда сред приоритетите на Българското председателство Западните Балкани и отношенията ни с тях“, заяви той.  „В София ще приключи обиколката ми на балканските страни в края на февруари и началото на март. Искам на място да се запозная с очакванията на страните от региона“, обясни Манфред Вебер.  „Отправям и посланието, че присъединяването към ЕС не е нещо естествено, а нещо, което трябва да бъде извоювано с много усилия. Всички конфликти между страните от Западните Балкани трябва да бъдат уредени още преди присъединяването“, изтъкна лидерът на ЕНП.  „България не веднъж е показвала, че може да допринесе за постигането на общоевропейски компромиси, за изграждането на мостове, както спрямо държавите членки на ЕС и страните от Западните Балкани“, коментира той.  „България е предопределена за подобна роля, по силата на географското си положение, на културата и езика. България добре познава региона и е преминала през трудни процеси, подобно на други държави от него“, заяви Манфред Вебер.  „Миналата година българската икономика отбеляза ръст от 3.9%, добре се развива и заетостта. България отлично се справи с бюджетния си дълг, за разлика от не малко държави в еврозоната. Всичко това са отлични предпоставки за присъединяването ѝ към европейския курс на валутен обмен номер 2“, обясни той.  „Номиналното сближаване е нещо добро, но трябва да се направи не малко за реалното сближаване, най-вече по отношение на борбата с корупцията. Знам, че българското правителство много активно работи в тази област“, каза още лидерът на ЕНП.  ", "date": "2018.01.17", "title": "Манфред Вебер: България е пример за успех и източник на вдъхновение за страните от Западните Балкани"}
{"url": "http://epicenter.bg/article/D-r-Angel-Kunchev--Veroyatno-ni-ochakva-po-seriozna-gripna-epidemiya-v-kraya-na-yanuari/145274/2/0", "text": "Заболеваемостта в страната продължава да расте и вероятно ни очаква по-сериозна грипна епидемия в края на януари. Това каза в предаването „Тази сутрин“ по БТВ главният държавен здравен инспектор д-р Ангел Кунчев.  По думите му много е вероятно скоро да има нови области, в които да бъде обявена епидемия, като за Пазарджик това може да се случи още до края на тази седмица. Заболеваемостта там е над 300 на 10 хил. души, отчете Кунчев. „Статистиката донякъде заблуждава, трябва да се гледа в по-дълъг период – каза още той. – Ние не се съсредоточаваме само в цифрите, има доста други данни – отсъствия от училища, търсене на медицинска помощ, позвънявания в Спешна помощ, търсене на препарати в аптеките – които са много показателни“. Системата е изградена на следния принцип – наблюдаваме 218 джипи практики във всички областни центрове, в чийто списъци има около 400 хил. души. Това е достатъчна извадка и тя ни дава представа и информация какво се случва, обясни гостът. Прогнози избягваме да правим, тъй като при грипа винаги може да има изненади. Изненада е и щамовият състав тази година – винаги сме имали грипни епидемии, причинени от А вируси, тази година, поне засега, 80% положителните проби са за Б Ямагата. Очаквахме по-скоро паралелна циркулация, но все пак А да е основният посочи той. Дали щамът е А, или Б обаче е без значение за пациента, лекаря или лечението. Има значение за нас какво циркулира и какво би трябвало да бъде включено в състава на ваксините за следващ сезон, каза още Кунчев. Той подчерта, че е неправилно да се посяга към антибиотиците при грип. „При чиста вирусна инфекция антибиотикът няма ефект, той е излишен, да на кажа вреден“, изтъкна Кунчев. По думите му противогрипните мерки, които може да се вземат, е да се ограничат контактите максимално, за който може да си го позволи, добра лична хигиена, особено при малките деца, правилно хранене, проветряване на помещенията. Времето има влияние, но малко. В последните години установяваме повече хора, които се опитват да продължат да ходят на работа вече с явни признаци на заболяване, отколкото такива, които държат да вземат болничен, каза още той.", "date": "2018.01.17", "title": "Д-р Ангел Кунчев: Вероятно ни очаква по-сериозна грипна епидемия в края на януари"}
{"url": "http://epicenter.bg/article/BSP-vnese-10-stranitsi-vot-na-nedoverie-/145275/2/0", "text": "БСП внесе 10 страници вот на недоверие към кабинета Борисов 3. Лидерът на партията Корнелия Нинова лично депозира документа в деловодството на Народното събрание. Искането бе в червена папка.   Както бяха обявили предварително, социалистите настояват да се разисква и гласува недоверие към правителството по темата корупция.   По-добре сами срещу корупцията, отколкото като част от статуквото, което я брани, заяви пред медиите Корнелия Нинова, след депозира вота  в деловодството на парламента. Този коментар бе затова, че предварително се очакваше и депутатите от ДПС да сложат подписи под искането на недоверие, но преговорите между двете парламентарни групи не постигнаха такъв успех. Нинова информира, че 80-те депутати от ПГ на „БСП за България“ са сложили подписи под документа. И отново, както час по-рано от парламентарната трибуна, подчерта, че от гласуването на вота ще проличи кой иска да се бори с корупцията и кой не.   Атакуваме правителството по темите здравеопазване, обществени поръчки, строителство и саниране и контрабандата, информира медиите тя.„Днес е 17-ти януари, мотивите са факт, внесени са в деловодството официално. Надяваме се, че всякакви спекулации, че няма мотиви, че няма готовност, са затворени“, каза Нинова. Тя поясни, че БСП засяга няколко сектора в тях, а конкретиката остава за дебата и дните около дебата. „В едни мотиви не може да бъде изписано всичко. Мотивите са политическата аргументация“, заяви Нинова. Тя уточни, че по правилник вотовете на недоверие се внасят срещу правителството и че вотът е за провала на правителството в борбата с корупцията. „Не приемаме вота за саботаж на европредседателството, а за отговор на 83% от българките граждани, които считат, че това е проблем № 1“, подчерта лидерът на БСП. Според нея борбата с корупцията и всички прояви като вот на недоверие е проевропейска политика.  Медиите припомниха становището на ГЕРБ, че и по времето, когато БСП е управлявала, е имало случаи на корумция. Нинова заяви в отговор, че това е изключително грешна позиция. „Да, по време на всички управления, е имало случаи на корупционни практики и никой не отрича това. Разликата и въпроса днес е друг – осъзнаваме ли, че ножът е опрял до кокала и на това трябва да се сложи край. Осъзнаваме ли, че това е бич номер едно за България и за бедността, и за доходи, и за всичко. Ние го осъзнаваме и искаме всички мерки“, заяви лидерът на БСП, цитирана от \"Фокус\". Според нея управляващите го осъзнават, но искат да се продължи по същия начин.  Няма да има нужда от дебат за вот на недоверие, ако станат публични докладите на ДАНС и прокуратурата за приходните агенции, каза още Нинова. И припомни искането, което защити от парламентарната трибуна, докладите на службите от август 2016 г. да бъдат разсекретени. „Много вярвам тези доклади да видят бял свят. Там ще откриете много от конкретиката, за която ме питате. Има тежки констатации, че системите на приходните агенции са пробити, че в тях се влиза от множество точки, че се заличават данни на акцизни стоки, поради което не се внася акциз и ДДС на определени стойности, които не мога да ви споделя, защото е класифицирана информация“, посочи лидерът на БСП. Според нея това трябва да стане ясно чрез разсекретяване на докладите или на закрито заседание.  В мотивите си от левицата посочват още, че искането на недоверие не е самоволен опозиционен акт, а необходимост и се основава на разбирането, че корупцията е пропила цялата държава; че правителството на ГЕРБ и „Обединените патриоти“ не само не може, но и не иска да преустанови този процес; че правителство, което не се справя с този кардинален проблем, фактически е загубило правото си да управлява.   Според БСП фактът, че корупцията властва в България, не се нуждае от доказване. От ПГ на „БСП за България“ посочват, че за деветте месеца, през които е на власт, правителството на Бойко Борисов е употребило повече енергия да обяснява, че корупцията е несъществуващ проблем, отколкото да ѝ се противопоставя. Според БСП за сметка на своето бездействие по отношение на действащите корупционни схеми, през краткия период на съществуването си поредното правителство на Бойко Борисов е дало достатъчно примери за различни прояви на корупция и користно поведение на властта, всеки един от който - достатъчно основание да се гласува недоверие на Министерския съвет. От партията дават и редица примери за корупция, сред тях: ремонтът на НДК, „Суджукгейт“, „Хасковогейт“, изпълнението на Националната програма за енергийна ефективност и други.  ", "date": "2018.01.17", "title": "БСП внесе 10 страници вот на недоверие!"}
{"url": "http://epicenter.bg/article/Toma-Bikov--BSP-imitirat-politicheska-deynost/145279/2/0", "text": "В Народното събрание ставаме свидетели на едни действия, които имитират политическа дейност. Внася се вот на недоверие без мотиви след дълги преговори и закани. Получаваме един вот, който е обречен още преди да е внесен.   Това коментира в кулоарите на Народното събрание депутатът от ГЕРБ Тома Биков, цитиран от Novini.bg. „Един вот би трябвало да има три основни цели – да свали правителството, не защото няма да събере достатъчно гласове, а защото България бележи най-добрите си икономически показатели през последните 10 години. Имаме 4% икономически растеж, имаме повишен кредитен рейтинг, почти нямаме бюджетен дефицит, имаме бюджет, който разхлабва коланите на българите“, подчерта депутатът от ГЕРБ.   „Точно сега да спрем този тренд, заради удоволствието на колегите от БСП да имитират политическата си дейност – няма да го допуснем. На второ място е корекция на определена политика, на определен министър. Корупцията е една обща тема, която дава възможност за разтягане на локуми, но нищо конкретно. На трето място една от възможните цели е да обедини опозицията, но и тя не е постигната“, продължи Биков. „БСП направиха много сериозна грешка с този лошо изигран ход и те ще понесат политически негативи от това“, категоричен бе Биков.   Целта е г-жа Нинова да я дават довечера по новините заедно с г-н Борисов, който днес представя българските приоритети в Страсбург, смятат от ГЕРБ. Нинова внесе в деловодството на парламента десет страници искане на недоверие към кабинета. Под него са се подписали 80-те народни представители от \"БСП за България\".", "date": "2018.01.17", "title": "Тома Биков: БСП имитират политическа дейност"}
{"url": "http://epicenter.bg/article/Nikolay-Vasilev-za-skoka-na-tsenite-sled-priemane-na-evroto--Babini-devetini/145282/2/0", "text": "Бабини деветини и измишльотини на хора, които не са специалисти или са популисти – така бившият министър на икономиката Николай Василев определи пред Би Ти Ви опасенията, че след евентуалното въвеждане на еврото у нас цените автоматично може да скочат и кафето, например, да стане от 1 лв. 1 евро. „Като се погледне инфлацията на всички, влезели в еврозоната, се вижда, че (за инфлацията – б. ред.) няма никакво значение дали са влезели или не – т.е. няма удвояване на цените. В Литва дори цените са паднали”, твърди той. „Може да има и няколко закръглени цени, но вероятно цени на стоки като коли, компютри и дрехи, например, ще паднат – заради намаления риск”, каза още Василев.   „Най-малко трябва да говорим за цените, това е 10% от цялата тема. 40% от нея е регулацията и интеграцията на банковия и финансовия сектор – ако бяхме в еврозоната, щяхме да имаме втори, европейски, банков надзор и някои неща отпреди години може би нямаше да се случат”, посочи той, визирайки случая с КТБ.   „На следващо място, държава от еврозоната има различен имидж. Ще ни вземат по-сериозно, ще има повече инвестиции, ще ни се повиши кредитният рейтинг, ще имаме по-ниски лихви (…) Може да има среди, които не искат европейски банков надзор, сигурно преди 20 години е имало контрабандни среди, които не са искали да влезем и в ЕС”, каза той.   „През 2005 г. щях да ви кажа, че България е готова да влезе в еврозоната, но по-късно това не беше голям политически приоритет, други теми бяха излезли на преден план. Както и за ЕС – когато и да влезем в еврозоната, винаги е по-добре за нацията и за държавата, а всякакви страхове са измислени”, убеден беше бившият министър.   Винаги може да се намери някоя държава по света, която е различна, отговори той на примера с Унгария. „Унгария беше голям шампион през 90-те години и беше пример за източноевропейските държави в почти всичко, в момента не е пример за почти нищо”, каза още той и допълни: „Словения, Словакия, трите прибалтийски държави – да виждаме някой да се оплаква? Те забравиха кога са имали други валути.” След като България кандидатства за еврозоната, ще трябват няколко години – три или повече. Въпросът е официално да изявим своето желание, подчерта Василев. Няма да има аргументи за отговор „не”, ако си поставим кандидатурата, обяви още той пред Би Ти Ви.", "date": "2018.01.17", "title": "Николай Василев за скока на цените след приемане на еврото: Бабини деветини"}
{"url": "http://epicenter.bg/article/Vizhte-motivite-na-BSP-za-vota-na-nedoverie-/145283/2/0", "text": "\"БСП за България\" внесе днес вота на недоверие срещу правителството. Под искането са се подписали 80 народни представители от левицата.  Атакуваме правителството по темите здравеопазване, обществени поръчки, строителство и саниране и контрабандата, заяви председателят на БСП Корнелия Нинова. Тя уточни, че мотивите към внесения вот на недоверие към кабинета са десет страници. Под искането са се подписали 80 народни представители от левицата  Нинова поясни, че БСП засяга няколко сектора в , а конкретиката остава за дебата и дните около дебата.  „Не приемаме вота за саботаж на европредседателството, а за отговор на 83% от българките граждани, които считат, че това е проблем № 1“, подчерта лидерът на БСП.  РЕШЕНИЕ  ЗА ГЛАСУВАНЕ НА НЕДОВЕРИЕ НА МИНИСТЕРСКИЯ СЪВЕТ  НА РЕПУБЛИКА БЪЛГАРИЯ  Народното събрание на основание чл. 86, ал. 1 и чл. 89 от Конституцията на Република България  Р Е Ш И :  Гласува недоверие на Министерския съвет на Република България с министър-председател Бойко Борисов заради провала в политиката за противодействие на корупцията.  МОТИВИ  към проекта на решение за гласуване на недоверие на Министерския съвет на Република България с министър-председател Бойко Борисов заради провала в политиката за противодействие на корупцията  Поводът за настоящото искане за гласуване на недоверие е невъзмож­ността на избраното на 4 май 2017 г. правителство с министър-председател Бойко Борисов да се справи с основния проблем пред българската държавност – корупцията.  Предложеният проект на решение не е самоволен опозиционен акт, а необ­ходимост. Основава се на разбирането, че корупцията е пропила цялата държава; че правителството на ГЕРБ и Обединените патриоти не само не може, но и не иска да преустанови този процес; че правителство, което не се справя с този кардинален проблем, фактически е загубило правото си да управлява.  Фактът, че корупцията властва в България, не се нуждае от доказване. Във всички класации на Световната банка, Световния икономически форум и Трансперънси интернешънал България заема челните места по разпространение и възприятие на корупцията. Това, че живеем в корумпирана държава, е осъзната реалност не само за чужди експерти и наблюдатели, но и за огромното мнозинство от българските граждани.  Изследване на Евробарометър за 2017 г. отчита, че 83 % от българите смятат, че корупцията е широко разпространен проблем в страната. Експресно проучване отпреди месец също потвърждава, че „срастването на власт и корупция е основният проблем на обществото ни“ и че „всяко едно политическо събитие напоследък кара българите да усещат този проблем“.  Доказват го и резултатите от анкета на Българската стопанска камара, проведе­на през декември 2017 г. сред работодатели. За 88.5 % от анкетираните участници в конкурси за обществени поръчки офертите не се оценяват обек­тивно, а 80.9 % смятат, че условията в конкурсната документация са тен­денциозни и установени в полза на конкретно лице. Данните от тази анкета показват, че за бизнеса у нас нагласените обществени поръчки са правило, а честните такива – рядко изключение. Конкретно това означава, че огромната част от 10-те млрд. лв., изразходвани през последните девет месеца, са раздадени по субективни критерии и при нагласени конкурси.  В същото време за деветте месеца, през които е на власт, правителството на Бойко Борисов употреби повече енергия да обяснява, че корупцията е несъществуващ проблем, отколкото да й се противопоставя. Министърът на правосъдието постави под съмнение престъпния характер на корупцията, а за министъра на Българското председателство на Съвета на ЕС корупцията е просто усещане и клеймо, незаслужено поставено върху държавата ни.  Нежеланието за реално противопоставяне на корупцията ясно личи както от предварително обречения на неуспех „антикорупционен“ закон, така и от фак­та, че Националният съвет по антикорупционни политики (създаден специално за да координира разработването и изпълнението на политиките в областта на превенцията и противодействието на корупцията) в този мандат на правителството се е събирал само веднъж – на 20 юли 2017 г.  Бездействието на правителството в противопоставянето на корупцията е видно и от отказа му за съществени промени в системата на здравеопазването, чрез която годишно се изразходват над 4.5 млрд. лева и която по думите на министъра на финансите „е пропита от интереси, от нея много се краде“. Зависимостта или невъзможността на правителството да надделее над частните интереси е причината да се поддържа здравна система, в която разходите нарастват обратнопропорционално на качеството на предоставените услуги. Проблемите със свръхфинансираните клинични пътеки, с прекомерния брой лечебни заведения, с парадоксалната ситуация, при която частните болници печелят, а общинските генерират задължения, са отдавна известни и деветмесечно бездействие на правителството няма как и не може да бъде обяснено или извинено.  В последните месеци на миналата година актуалност придоби и друг важен за здравето на българите въпрос, също свързан със злоупотреба с много пари – т.нар. паралелен износ на лекарства. По неофициални данни този вид дейност се оценява на около 400 млн. лв. годишно, като близо една трета от него е незаконен. Кой носи отговорност за разцъфтяването на висо­кодоходния нелегален бизнес, който лишава българските граждани от достъп до медикаменти?  На 16.11.2017 г. пред парламентарната Комисията за наблюдение на приходните агенции и борба със сивата икономика и контрабандата, главният прокурор дава отговор на този въпрос: „Вносът на такива лекарства, износът на такива лекарства, манипулацията с опаковки, манипулацията със случаите, в които лекарствата напускат болници, без да са достигнали пациентите и така нататък, на първо място, са в правомощията на контролните органи.“  Парламентарната група „БСП за България” вече внесе предложения, с които тези действия да се инкриминират, да влязат и в правомощията на прокура­турата, но това не извинява трайното бездействие на контролните органи, т.е. на изпълнителната власт. Връщайки се отново към огромния материален интерес и признанието за „много крадене”, това бездействие не се дължи на случайността.  На същото заседание бяха изнесени красноречиви факти за манипу­лиране на информационни системи на Агенция „Митници“ (напр. Българска акцизна централизирана информационна система - БАЦИС). По същество това означава, че търговията с акцизни стоки в страната, а оттам и постъпленията от акциз и ДДС фактически са оставени без наблюдение и контрол. И няма как да е „случайно”, тъй като - както специалистите знаят - незаконната търговия с акцизни стоки е свързана освен с укриването на акцизи, и с укриването на ДДС. Бензиностанция, която продава на привлекателни цени.  При горивата например актуалната измамна схема представлява обикновена верижна измама с ДДС - с наличието на доставчик (лицензиран склад-държател) с реална дейност, една или две фирми - липсващи доставчици, една или две фирми – буфери, и един краен получател (фирма, стопанисваща бензиностанции).  Укри­ването на ДДС се използва за намаляване на цената за крайния потребител, като търговската печалба се реализира на дребно при увеличени обороти поради факта, че ниските цени привличат повече потребители. Подобни измамни схеми са невъзможни без покровителството на фактори от най-високо административно и политическо ниво.  Няма промяна и при реализирането на големите инфраструктурни обекти. Наложеният през годините стил на работа продължава и третото правителство на Бойко Борисов не показва намерение да го изменя, още по-малко - да го санкционира.  Пътното строителство е една от сферите, изцяло подвластни на корупционни схеми. Всеки бизнесмен от бранша знае, че първо трябва да платиш, за да спечелиш поръчка. След това предоговарят параметрите в договора, обикновено с анекси, чрез които се завишава сумата или се удължават сроковете. Честа практика е и подписването на анекси за възлагане на допълнителни строителни дейности, които не са били включени в основния договор, тъй като не са били заложени в първоначалния проект. Това се извършва без нов търг или конкурс и е най-разпространеният начин за увеличаване на разходите по даден проект. Третото ниво на корумпиране е при разплащането на извършените дейности. Традиционно в България парите за пътно строителство никога не са достатъчно, плащанията на строителите винаги са били инструмент за корупция, тъй като има субективен фактор - да се избере за кой обект плащането да се извърши и за кой да бъде отложено.  Друга чувствителна по отношение на корупцията тема – концесиите, предизвика спорове в управляващата коалиция. След като в крайна сметка бе приет нов Закон за концесиите, депутатите от ГЕРБ рязко промениха становището за реда за отдаване на плажовете на концесия. Това принуди заместник министър-председателят по икономическата и демографската политика Валери Симеонов да напише публично, „че ще продължи по най-непрозрачен начин раздаването за по 20 години (а може и повече) на приближени фирми и групировки\". Всъщност вицепремиерът би трябвало да знае, че единственият начин концесии - било за плажове, било за зимни курорти, за природни богатства или за летища - да не се дават на „приближени фирми и групировки“, е не да се промени законът, а правителството, което ги прилага.  За сметка на своето бездействие по отношение на действащите корупционни схеми, през краткия период на съществуването си поредното правителство на Бойко Борисов даде достатъчно примери за различни прояви на корупция и користно поведение на властта, всеки един от който - достатъчно основание да се гласува недоверие на Министерския съвет.  Ремонтът на Националния дворец на културата - сградата домакин на Българското председателство на Съвета на ЕС, се превърна в символ на безотговорно и непрозрачно харчене на парите на данъкоплатците. Още при провеждането на обществената поръчка за избор на изпълнител са налице множество слабости и пропуски в документацията. Поръчката е спечелена от фирма, дала цена много по-висока от прогнозната стойност на търга. Естествено при подобно развитие първоначално предвидените 17 млн. лв. не стигат и управата на НДК отправя искане към Министерския съвет за допълнително необходими 36 млн. лева, 28 млн. от които са одобрени. Впоследствие без обществена поръчка, а чрез пряко договаряне, със същата фирма се сключва договор за „Единна хомогенна глобална система за сигурност“ на стойност 10 млн. лв. На 26.06.2017 г. министърът за Българското председателство на Съвета на ЕС Лиляна Павлова уволни Мирослав Боршош като изпълнителен директор на НДК поради „системно неизпълнение на указания, както и системно неизпълнение на решения на Съвета на директорите“.  Чии указания не е изпълнявал изпълнителният директор на НДК, така и не стана ясно, тъй като на следващия ден министър-председателят го възстанови на поста. Междувременно самият г-н Боршош публично обяви „Категорично отказвам да подписвам нови обществени поръчки, свързани с подготовката на НДК за Председателството, под натиск и в условия, които не отговарят на правилата и закона“. Това е възможно най-категоричното обяснение за това как работи кабинетът – натиск в полза на определени фирми и в условия, които не отговарят на закона.  Днес М. Боршош е обвиняем, но изявлението му не бива да бъде забравяно. Най-малко защото при първоначално предвидени 17 млн. лв. за ремонта на НДК досега са изхарчени повече от 45 млн. лв.  Други 180 млн. лв. на българския и европейски данъкоплатец бяха изхарчени за белязаното с корупция изграждане на възпрепятстващо съоръжение по българо-турската граница. Съоръжението е построено некачествено, проектите за оградата са променени и се различават значително от първоначалното задание на МВР, а резултатът е констатиран от Би Би Си на 2.09.2017 г.: “Корупцията в тази страна подкопава и сигурността на Европейския Съюз. Пресичането на тази външна граница с ЕС не е просто лесно, то е често улеснено от българската гранична полиция”.  Основните пороци при строежа на оградата се крият в необяснимо поскъпналото й изграждане и в промяната на техническите изисквания – преминаването от двуредова към едноредова ограда. За това ПГ „БСП за България” е сигнализирала прокуратурата. И ако много от нарушенията са извършени в периода на предишното управление на ГЕРБ, то днешното правителство носи огромната отговорност, че непрекъснато се стреми да при­крива фактите, вместо да ги признае и да съдейства за изясняването им.  Заместник министър-председателят Валери Симеонов атакува остро депутат от опозицията, който изобличи пробойните по границата и събра документи за извършените нарушения. Нещо повече вицепремиерът обвини народния представител Елена Йончева, че неправомерно е изнасяла факти и обстоятелства, с които застрашила националната сигурност и насочила бежанския поток. След проверка Софийската градска прокуратура отказа да образува до­съдеб­но производство, тъй като се оказа, че Елена Йончева не е изнасяла класифицирана информация.  След като публично бе оповестено, че е заснет филм, показващ как се преодолява съоръжението по границата, кабинетът „Борисов 3“ в опит да затрудни разпространението на репортажа обяви оградата за стратегически обект от значение за националната сигурност. За сравнение - в Гърция, където за много по-ниска цена е изградена двуредова гранична ограда - година преди строителството гръцкото министерство на вътрешните работи обявява обществено обсъждане на проекта, подробно описание на заданието и техническите параметри.  Националната програма за енергийна ефективност, популярна сред българите като „безплатното саниране“, която всъщност струва на всички много пари, продължава да е абсолютен модел за непрозрачно и незаконосъобразно изразходване на публични средства на завишени цени. При нея напълно важи общият модел за определяне на обществени поръчки, описан по-горе. Интересното тук е, че чрез първоначално завишени цени и неясни правила за определяне на разходите управляващите си запазват правото не само да избират кой, но и за колко ще се извършва санирането. Фактът, че парите са многократно завишени, става ясен още в началото на програмата през 2015 г., когато държавата е плащала над 300 лв. на кв. м. За сравнение в същото време по европейската програма „Енергийно обновяване на българските домове“ се санират жилищни блокове на цена от 114.16 лв./кв. м, т.е. двойно по-евтино. По-късно референтните стойности са понижавани два пъти, но се появява следният парадокс - идентични жилищни сгради, дори такива в един и същ квартал, са с разлика от два пъти в цените за извършените строителни работи. Христоматиен е примерът в кв. Еленово в Благоевград. Блок 210 е с 3869 кв.м разгърната площ и се изпълнява за 721 963 лв. Съседният блок в същия квартал, бл. 207, е с 3807 кв.м разгърната площ и струва 957 952 лв. Вторият блок е с 62 кв.м разгърната площ по-малък, но санирането му струва с близо 250 000 лв. повече. Такива примери има с десетки из цяла България.  Хасковогейт показа пряката връзка между гореспоменатите схеми и политическа партия ГЕРБ. Това не е просто шуробаджанащина, а изграден модел за усвояване на обществен ресурс в полза на определен кръг.  Фактите. В община Хасково по искане на областния координатор на ГЕРБ са назначени на ключови позиции роднини, кумове, бивши съдружници и съученици на същия областен координатор на ГЕРБ и депутат - Делян Добрев. Заместник-кметът с ресор строителство, втори заместник-кмет, секретарят на общината, председателят на общинската избирателна комисия, директорът на финансовата дирекция, председателят на Комисията по бюджет и финанси – всяка от тези държавни служби в община Хасково се заема от лице, приближено на областния координатор на ГЕРБ. Едно от тези лица е акционер в над 40 фирми, които в област Хасково печелят обществени поръчки за над 50 млн. лева само за последните две години, а една от тези фирми е в топ три на фирмите в страната, които санират сгради по програмата за енергийна ефективност.  Парламентарната група “БСП за България” вече внесе сигнал до главния прокурор и ДАНС да бъде извършена проверка на група компании, които за периода 2014-2017 г. само за Хасковска област са спечелили обществени поръчки за над 50 милиона лева. Да бъде проверено и как тези компании са свързани със сегашния депутат и областен координатор на ГЕРБ за Хасковска област Делян Добрев.  Стои въпросът защо при толкова очевидни злоупотреби потърпевшите не сигнализират за тях. Отговорът се намира в друга, възможно най-бруталния случай на политическа корупция и рекет, известна като Суджукгейт.  През юли 2017 г. главният прокурор отправя искане до Парламента за сваляне на имунитета на народния представител от ГЕРБ Живко Мартинов за множество престъпления. Около набралото популярност „изнудване за 4 тона суджук“ пред очите ни се разкри цяла схема за управление под формата на агресивна корумпираност, която не чака да й се предложи, а направо иска. По данни на прокуратурата депутатът от ГЕРБ обяснявал на собственици на предприятия, че са включени в списъци, които трябва да подпомагат политическата дейност на неговата партия и че ако не го правят, ще има последици. Като инструмент за тези неприятни последици се използват държав­ните институции. От изявления на пострадалите става ясно, че те са били заплашени не с друго, а с целенасочени проверки от страна на НАП и Икономическата полиция. Заплахите явно са били достатъчно достоверни за жертвите, тъй като - доколкото става известно от публичното им изявление - те доста години са изпълнявали исканията на депутата и приближените му. Достоверността се държи на влиянието на въпросния депутат в институции като МВР, което отдавна е широкоизвестно в областта, а след избухването на скандала бе и официално потвърдено. Окръжният прокурор на Добрич публично заявява, че Мартинов успешно е кадрувал в полицията и се е опитвал да осъществява натиск върху прокуратурата.  Особено притеснително е, че и след освобождаването на Живко Мартинов от длъжността народен представител свидетели по делото се оплакват от тормоз. В интервю за в. „168 часа” от 10.08.2017 г. един от свидетелите заявява: „Правят всичко възможно последствията от Суджукгейт да бъдат минимални, като атакуват всички, които сме сигнализирали прокуратурата. Те изправят цялата държава срещу нас, за да покажат, че не следва де се прави вече стореното от нас, че истината няма значение.“  С гласуването на недоверие на правителството всеки народен представител ще докаже своето отношение към истината. Всяка една от гореописаните схеми е реалност. Всеки един от споменатите скандали е факт. Социоло­гическите проучвания показват, че българските граждани знаят това. Знаят го и европейските ни партньори, информирани от някои от най-авторитетните издания, които в навечерието на Българското председателство обрисуваха тежка картина на корупцията в страната ни. Знаят го и народните представители и въпросът е само колко от тях считат, че подобна ситуация е неприемлива и колко се чувстват комфортно с нея.  Народни представители:   ", "date": "2018.01.17", "title": "Вижте мотивите на БСП за вота на недоверие: НДК, Кумгейт, Суджукгейт, оградата по границата (Видео)"}
{"url": "http://epicenter.bg/article/Rumen-Petkov-se-sreshtna-s-direktora-na-ruskoto-razuznavane-Sergey-Narishkin-/145284/2/0", "text": "Румен Петков, член на Изпълнителното бюро на АБВ проведе среща с председателя на Руското историческо общество и директор на руското разузнаване Сергей Наришкин.   Двамата са обсъдили междудържавните отношения България - Русия. Това съобщиха от пресцентъра на ПП АБВ.   По време на разговора Петков е отправил официална покана към представителите на Руското историческо общество за участие в честванията посветени на 140-та годишнина от Руско-турската освободителна война. Сергей Наришкин е изразил специална благодарност за изключителната организация на проведените в началото на декември миналата година тържества, посветени на Плевенската епопея.   Той бе силно впечатлен от подарената му, в два тома, книга „Руските паметници в България от Освободителната война 1877-1878 г.“. Автор на предговора към първата книга е президентът Георги Първанов. Встъпителната част на втория том е изготвена от княз Николай Романов. Всеки от томовете на изданието представя по 365 паметника.", "date": "2018.01.17", "title": "Румен Петков се срещна с директора на руското разузнаване Сергей Наришкин "}
{"url": "http://epicenter.bg/article/Boyko-Borisov-razgovarya-s-Hashim-Tachi/145287/2/0", "text": "Министър-председателят Бойко Борисов проведе телефонен разговор с президента на Косово Хашим Тачи по повод убийството вчера на един от лидерите на косовските сърби Оливер Иванович.   Борисов остро осъди убийството и изрази съболезнованията си към близките и съмишлениците на политика. Българският премиер изрази надежда, че трагичният случай няма да попречи за нормализирането на отношенията между Прищина и Белград и настоя за личната ангажираност на косовския президент за възстановяване на диалога, съобщиха от правителствената пресслужба.   „В Страсбург темата за интеграцията на Западните Балкани е приоритет. Запознах членовете на Европейския парламент с мотивите ни защо страните от региона заслужават европейска перспектива, но усилия трябва да се полагат от всички. Разчитам и на вашата помощ случаят в Косовска Митровица да не ни отклонява от голямата цел“, посочи Бойко Борисов и призова за активна работа за разкриване на убийството.   Президентът Тачи подчерта, че правоохранителните органи в Косово ще направят всичко възможно да бъде открит убиецът и поръчителите. „Няма да позволим този инцидент да ни отклони от нашата цел за нормализация на отношенията ни със Сърбия“, каза той.", "date": "2018.01.17", "title": "Бойко Борисов разговаря с Хашим Тачи"}
{"url": "http://epicenter.bg/article/Antonovden-e--Narodat-otbelyazva-parvoto-proletno-zatoplyane/145227/2/0", "text": "На 17 януари православната църква почита паметта на св. Антоний Велики. Светецът е роден през 251 година в Среден Египет, в семейство на заможни и благочестиви родители. Останал сирак на 20-годишна възраст, той раздал наследството си на бедните и се оттеглил от света. След дългогодишна духовна борба постигнал святост и бил удостоен от Бога с дарбата да лекува. Доживял до 105-годишна възраст, запазвайки телесното си здраве и сила. Починал на 17 януари 356 г. година, като преди смъртта си взел участие в борбата на Църквата против арианската ерес: победил еретиците на открит диспут, проведен в град Александрия. Успехът му е наречен „тържество на християнството“.  Започващ ден по-рано на 16-ти с празника \"Южници-верижници\", \"Петрово въже\" или \"Петрови вериги\". Празнува се за здравето на домашните животни. Отбелязва се първото пролетно затопляне и затова се изкарват животните на улицата.   Антоновден е наричан още и Лелинден, Чумин ден - празникът е свързан с  . Често наричат светеца \"баща на чумата\", тъй като се смята, че тя се е родила на неговия празник.  Според една легенда двамата братя изобретили ковашките клещи. Затова именните им дни се честват един след друг и на тези дни празнуват всички ковачи, железари и ножари. В Пиринско се вярва, че всички болести се събират на Антоновден, а на следващия ден тръгват по хората. В Разградско, където празникът е известен и като Лелинден, има обичай две медени питки да се дават на съседи, роднини и приятели, а трета питка да се оставя на тавана за чумата („за лелята“, за „боля̀та“).  Не варят боб и леща, за да не разсърдят чумата, шарката и „синята пъпка“.  Антон, Антонио, Антония (старо римско родово име, означаващо „безценен, неоценим, който няма цена“), Антоана, Антоанела, Антоан, Антоанета, Антонина, Андон, Андония, Доника, Дончо, Донка, Донна, Донислав, Драгостина, Тончо, Тоника, Тонка, Тонко, Тоня, Тони, Томас.", "date": "2018.01.17", "title": "Антоновден е! Правят се обреди за здраве и прогонване на чумата"}
{"url": "http://epicenter.bg/article/BSP-vnasya-vot-na-nedoverie-sreshtu-pravitelstvoto/145247/2/0", "text": "БСП внася днес вот на недоверие срещу правителството. Дебатите най-вероятно ще бъдат следващата седмица. Социалистите обявиха още в края на миналата година, че ще внесат искането на 17 януари. По същото време, в 10 ч, премиерът Бойко Борисов ще докладна какви са приоритетите на българското председателство пред Европейския парламент в Страсбург. Под искането за недоверие стоят само подписи на депутати от БСП, защото от ДПС обявиха, че няма да подпишат мотивите. Но в пленарната зала ще гласуват против кабинета „Борисов 3“. Депутатът от БСП Таско Ерменков обяви пред камерите на Нова, че заглавието на вота е \"За неспособност на правителството на Бойко Борисов да се справи с корупцията\". Ако бъдат разкрити случаи на корупция с участие на наши представители, няма да ги покрием, бе категоричен той. Нашият вот е едно предупреждение към управляващите - не нашият вот, вотът на народа може да се надигне, добави Ерменков.   Мотивите на депутатите от „БСП за България“ са свързани със сивата икономика и контрабандата у нас. На пресконференция на „Позитано“ 20 вчера заместник-председателят на парламентарната група на БСП Жельо Бойчев посочи, че акцизната централизирана информационна система в страната показва редица слабости, въпреки похарчените за нея милиони левове. Но заради тях в хазната не влизат милиони. Според Бойчев премиерът бяга от отговорност по този въпрос. Затова червените настояват да бъде разсекретен докладът на ДАНС и прокуратурата за работата на акцизната информационна система.  ", "date": "2018.01.17", "title": "БСП внася вот на недоверие срещу правителството"}
{"url": "http://epicenter.bg/article/Dogovorat-s-Makedoniya-vliza-za-ratifikatsiya-v-Narodnoto-sabranie/145248/2/0", "text": "Две парламентарни комисии - Комисия по външна политика и Комисия по европейските въпроси и контрол на европейските фондове, ще разглеждат в сряда, 17 януари, ратификацията на Договора за приятелство, добросъседство и сътрудничество между Република България и Република Македония, предаде репортер на БГНЕС.   В ранния следобед, в 14:30 часа, Комисията по външна политика, която е водеща, ще разгледа законопроекта за ратифициране на договора. Час по-късно, в Комисията по европейските въпроси и контрол на европейските фондове ще се проведе представяне, разглеждане и приемане на Доклад по законопроект за ратифициране на Договора за приятелство, добросъседство и сътрудничество между Република България и Република Македония.   Законопроектът бе внесен в българския парламент от Министерски съвет на 8 ноември 2017 г. и разпределен за втората пленарна сесия. В понеделник, с 61 гласа македонският парламента ратифицира договора, подписан от премиерите на двете страни Зоран Заев и Бойко Борисов на 1 август 2017 г. в Скопие. Договорът гарантира устойчивото изграждане на приятелски отношения между България и Република Македония и е стабилна база за сътрудничество в региона, основано на европейските ценности, бе единодушната оценка на Борисов и Заев, който разговаряха по телефона след ратификацията от страна на македонския парламент. Ратификацията на Договора от страна на македонския парламент е естествено продължение на прагматичния диалог, който нашите две правителства започнаха още миналата година в Скопие с подписването на този договор и на девет документа за сътрудничество в Струмица по време на съвместното заседание на двете правителства, припомни Бойко Борисов. Както сме заявявали многократно, европейското бъдеще на Република Македония е сред основните приоритети в политиката на Република България и ще продължи да бъде такъв и след българското председателство на Съвета на ЕС, каза още Бойко Борисов. Още в понеделник македонският външен министър Никола Димитров заяви, че „договорът защитава нашите интереси и интересите на България”. Той определи като хубав знак това, че договорът се ратифицира на днешния ден, на който през 1992 г. България първа в света признава независимостта на Република Македония под нейното конституционно име. Отзвукът след ратификацията в Скопие. Председателят на парламента Цвета Караянчева, президентът Румен Радев, външният министър Екатерина Захариева и МВнР приветстваха одобряването. Република България ще продължи да бъде активна в подкрепата си за европейската интеграция на Република Македония. Това е стратегически избор на нашата държава, залегнал и в приоритетите на българското Председателство на Съвета на ЕС. Договорът за приятелство, добросъседство и сътрудничество с Република Македония е основан на споделени европейски ценности, които правят региона по-единен и по-силен, заявиха от МВнР. Ратифицирането на документа е историческа стъпка, с която се потвърждава волята на нашите две страни да продължат усилията си за изграждане на модерни, добросъседски отношения, основани на европейските ценности, отбелязва в писмо председателят на Народното събрание Цвета Караянчева до македонския си колега Талат Джафери. Тя изрази своята увереност, че договорът ще даде импулс за развитие на сътрудничеството и приятелството между България и Македония във всички области. Държавният глава също даде висока оценка: С това завършват процедурите и се открива пътят за влизането в сила на този най-важен за двустранните отношения политически документ. Договорът, който е резултат от дългогодишните усилия на дипломати и държавници, отваря нова европейска страница в двустранните отношения. Влизането в сила на този международен акт идва в момент, в който България пое председателството на Съвета на Европейския съюз. Това има огромно значение за българо-македонските двустранни отношения и дава силен сигнал за позитивните развития на Балканите, които доближават региона към Европа, в контекста на приоритетите на българското председателство, каза президентът Румен Радев. Президентът призова за стриктно изпълнение на условията, заложени в договора, както и за стартирането на всички проекти, които той ще направи възможни, в името на благоденствието на гражданите на двата близки народа. /БГНЕС  ", "date": "2018.01.17", "title": "Договорът с Македония влиза за ратификация в Народното събрание"}
{"url": "http://epicenter.bg/article/Tasko-Ermenkov--Votat-na-nedoverie-e-edno-preduprezhdenie--Utre-ulitsata-shte-poiska-vot/145250/2/0", "text": "\"Нашият вот на недоверие е едно предупреждение към управляващите. Защото много скоро има опасност не вота на опозицията, а на хората да се появи.\"   Така депутатът от БСП Таско Ерменков коментира пред камерите на Нова искането на недоверие към правителството, което левицата внася днес.   Мотивите са свързани както със сивата икономика, така и с контрабандата у нас, те са около 9 страници, но това е синтезирано, накратко, продължи Ерменков. Той изтъкна, че в основата на искането на недоверие стои неспособност на кабинета да се справи с корупцията. А в мотивите има и примери за опити за корупция в здравеопазването. „Корупцията, или както ние я наричаме паралелната държава, няма цвят, няма партийна принадлежност“, коментира още Таско Ерменков. „Искаме българите на живеят достойно. А за да се случи това едни 10 милиарда, които отиват в паралелната държава трябва, да се влеят в икономиката“, посочи още той. По думите му НДК е един емблематичен пример с всичките му елементи на корупция.   „Нека не забравяме, че инициатор на този вот е БСП“, каза Таско Ерменков в отговор на въпрос защо внасят вота сами, а не с ДПС. „Няма как с хора, които смятат, че това управление е безалтернативно, да се внася вот на недоверие“, продължи той, имайки предвид словото на почетния председател на ДПС Ахмед Доган преди Коледа. Тогава Доган заяви, че в момента няма друга партия, която е подготвена да управлява.    ", "date": "2018.01.17", "title": "Таско Ерменков: Вотът на недоверие е едно предупреждение! Утре улицата ще поиска вот"}
{"url": "http://epicenter.bg/article/Zhelyo-Boychev--BSP-se-izpravya-sama-sreshtu-razdelyaneto-na-Balgariya-na-feodalni-vladeniya/145251/2/48", "text": "„С вота на недоверие отговаряме на сериозно обществено очакване- над 80% от българското общество определя корупцията като един от основните проблеми в страната. Трябва да си дадем сметка, че тя засяга всеки един български гражданин“. Това каза зам.-председателят на ПГ на „БСП за България“ Жельо Бойчев пред БНТ.   Той заяви, че левицата не вижда никакви действия на кабинета за реална битка с корупцията. Бойчев бе категоричен, че БСП се изправя срещу опита България да бъде разделена на феодални владения, в които, ако не си близък до властта, не можеш да се реализираш. „Този модел си купува политическа подкрепа на изборите и това е фундамента на политиката на ГЕРБ“, заяви още народният представител.   „С конкретни примери ще покажем модела на управление в страната, защото за 10 месеца от управлението на кабинета „Борисов 3“, са раздадени около 10 млрд. лв. от обществени поръчки. В много от тях се констатира  предварително предизвестен победител и поръчки, концентриращи огромен финансов ресурс в определени компании“, каза още Жельо Бойчев. Той даде пример с ремонта на НДК, който по думите му, е  емблематичен пример за модела на ГЕРБ в харченето на средства. \"Видя се ,че тези поръчки са опорочени и никой не разбра как са изхарчени 45 млн.лв“, заяви социалистът.  „В Истанбулската конвенция има текстове, които са двусмислени и това не позволява на БСП да я подкрепи. Големият въпрос е, защо тя бе представена пред обществото без никакъв дебат“, добави още Жельо Бойчев. Той бе категоричен, че е нужен преглед на въздействието на конвенцията върху българското законодателство. Бойчев заяви, че борбата с насилието над жени и за тяхното равноправие е една от големите теми на социалистическото движение. „С приемането на конвенцията, българската държава ще започне въвеждането на модели, които се разминават с ценностите и традициите на българското общество“, предупреди Жельо Бойчев.", "date": "2018.01.17", "title": "Жельо Бойчев: БСП се изправя сама срещу разделянето на България на феодални владения"}
{"url": "http://epicenter.bg/article/Veselin-Mareshki-se-izvartya-za-Istanbulskata-konventsiya--veche-ya-podkrepya/145252/2/48", "text": "Партия \"Воля\" се извъртя от първоначалната си позиция да не подкрепи Истанбулската конвенция. Изненадата сътвори в студиото на \"Референдум\" по БНТ във вторник лидерът на партията Веселин Марешки. Той бе категоричен, че насилието срещу жените трябва да се подкрепи и в този смисъл депутатите на Воля ще гласуват \"за\" конвенцията. Само преди десетина дни от Воля излязоха с декларация, в която категорично се противопоставиха на приемането й. От партия \"Воля\" са категорично против полът да се тълкува като социална роля, вместо като биологичен термин, посочиха тогава от партията на варненския бизнесмен. Партията на Марешки смяташе в началото на месеца, че притесненията на хората са основателни. И се обяви против тежката и важна тема за домашното насилие да бъде използвана като параван за прокарване на появилата се през последните години идеология за трети и други полове. Вчера обаче Марешки вече нямаше никакви притеснения. Други изненади в политическите позиции на парламентарните партии нямаше. Представителите на БСП и ОП потвърдиха, че са \"против\", а ГЕРБ - съответно, \"за\" документа. В ДПС продължават да нямат мнение по темата и очакват решението да бъде взето от ЦОБ на партията заедно с парламентарната група, обяви Халил Летифов, зам.-председател на ПГ на движението. Конвенцията бе внесена миналия петък в парламента, а насроченият от парламентарния шеф Цвета Караянчева обществен дебат в Народното събрание бе отложен за идния вторник.", "date": "2018.01.17", "title": "Веселин Марешки се извъртя за Истанбулската конвенция, вече я подкрепя"}
{"url": "http://epicenter.bg/article/Evrodeputatite-ot-ENP-podkrepyat-prioritetite-ni-za-predsedatelstvoto/145253/2/0", "text": "Премиерът Бойко Борисов представи приоритетите на Българското председателство пред парламентарната група на ЕНП и получи подкрепа за тях. Министър-председателят Бойко Борисов се срещна с групата на Европейската народна партия в Европейския парламент. Разговорът на премиера с членовете на най-голямата парламентарна група беше посветен на приоритетите на Българското председателство на Съвета на Европейския съюз и премина при много голям интерес, съобщава пресслужбата на кабинета. Дискутирани бяха темите за стимулиране на икономическия растеж и социалното сближаване, които да гарантират бъдещето на Европа и на младите хора, пътищата за подобряване на свързаността на Западните Балкани и европейската перспектива пред страните и хората от региона, проблемите пред сигурността и стабилността на Съюза, както и повишаването на конкурентоспособността на икономиката чрез цифровизацията й и развитието на умения и компетентности, адекватни на предизвикателствата, пред които е изправена. Членовете на парламентарната група поздравиха министър-председателя за фокуса, който Българското председателство поставя върху Западните Балкани и за действията, предприети лично от Борисов и от правителството в София за стимулиране на диалога между държавите. Според техните коментари, сигурността в този регион ще допринесе за сигурността и просперитета на целия континент. Председателят на групата на ЕНП Манфред Вебер посочи: \"Имаме силен лидер в лицето на Бойко Борисов, който винаги се е идентифицирал с Европа и с нейните ценности\". Премиерът Борисов благодари за подкрепата, която страната ни е срещнала от ЕНП и от институциите на ЕС при подготовката си за председателството, както и за даденото й доверие в първите дни след като пое председателството. \"Това ни задължава да сме още по-активни за намирането на общи решения, които да дадат на всеки европейски гражданин усещането за сигурност, стабилност и солидарност, за перспектива\", посочи министър-председателят. Той изтъкна, че от разговорите си с австрийския канцлер Себастиан Курц е получил увереност в приемствеността, която ще бъде запазена по отношение на темите, започнати в Българското председателство. \"Това ще е най-яркият израз, че единството ни прави по-силни като Съюз\", каза Борисов. Министър-председателят получи подкрепата на парламентарната група на ЕНП за приоритетите на Българското председателство и пожелания за успех при представянето им в Европейския парламент в сряда.", "date": "2018.01.17", "title": "Евродепутатите от ЕНП подкрепят приоритетите ни за председателството"}
{"url": "http://epicenter.bg/article/Biser-Petkov--Dohodite-shte-prodalzhat-da-rastat-prez-2018-godina/145254/2/0", "text": "Доходите в България ще продължат за растат през тази година. Това прогнозира в „Денят започва” на БНТ социалният министър Бисер Петков.  Една от причините е дефицитът на пазара на труда. „Натискът ще доведе до повишение на доходите. По-високите заплати, осигурени в някои сектори като образование и сигурност, ще доведе до значително повишение на доходите”, каза Петков.  Утре ще бъде разгледан национален план за заетостта, където се предвиждат 73 млн. лв. за финансиране на държавни мерки за повишаване на качеството на работната ръка и подобряване на условията за труд.   Министър Петков коментира и възможностите за внос на работна ръка о трети страни, за което настоява българският бизнес. Той съобщи, че през февруари ще можем да подпишем първото споразумение за регулиране на миграцията на работна ръка с Армения. На експертно ниво започват и разговори с Молдова и Украйна.  Заедно с работодателите да предложим конкретни оферти за работа на българите, които полагат нискоквалифициран труд в чужбина. По думите на министъра за да се върнат да работят тук ще им бъдат предложени конкретни пакети.  „Някои работодатели в България могат да предложат конкурентни заплати”, заяви министър Петков.   „В областта на труда и социалните въпроси по време на европредседателството в София са предвидени 23 събития. Има няколко конференциии на високо ниво, на които ще поставим въпроси като бъдещето на труда и инвестициите в човешкия капитал след изтичането на програмния период до 2020 г. Основният приоритет в нашата област е прилагането на европейския стълб за социални права”, добави той.  В сърцевината на европейската политика е кохезионната политика и затова българската позиция е, че тази политика и сближаването трябва да продължи. Трябва да има една конвергенция на сближаване на доходите в отделните държави с изпреварващ растеж в България. Надявам се, че Европа ще продължи да сближава държавите членки, заяви социалният министър. България залага на подобряване на качеството на работната сила. ", "date": "2018.01.17", "title": "Бисер Петков: Доходите ще продължат да растат през 2018 година"}
{"url": "http://epicenter.bg/article/Elena-Yoncheva--Ne-sam-chovek-na-nikakvi-sluzhbi-/145255/2/0", "text": "Спорът между Елена Йончева от „БСП за България“ и Делян Добрев от ГЕРБ продължава. Двамата кръстосаха саби в ефира на БТВ. Йончева бе в студиото, Добрев се включи по телефона. В началото на разговора Йончева отговори на обвиненията на Добрев едно по едно.   „Нямам никакво отношение към Делян Добрев. Говорим за един приятелски кръг, усвоявал огромни финансови ресурси“, категорична бе Елена Йончева по повод на обвиненията на бившия енергиен министър от вчера, че се е превърнал във фиксация за нея.   Журналистката коментира едно от обвиненията на Добрев – че е във връзки с бизнесмени, един от които седи на стола на кмета на Хасково. „Фактите, които изнасяме, е срещу схемата \"Добрев\". Не знам за такова нещо. Ако има съмнения за нови корупционни схеми, той трябва да ги оповести. Ако аз разбера, също ще оповестя. Не изпълнявам политическа поръчка на бизнесмени в Хасково“, отговори Йончева. „Делян Добрев се опитва да профанизира темата и не отговаря на фактите, които ние оповестихме. Дали сме сведенията на прокуратурата“, продължи тя.   А на основното обвинение, че е човек на службите, отговори така: „Ако г-н Добрев има информация, че съм сътрудник на чужди служби, трябва да сезира компетентните органи и да ме разследват!“ И премина в настъпление, като на свой ред попита риторично дали службите не разследват самия Добрев.   „Напуснах сама президентството, не заради отказ от достъп до класифицирана информация“, отговори на друг въпрос Йончева.   \"Аз никога не съм виждал на живо Цветан Василев. Атаката срещу мен свързана ли е с нарушени интереси в енергетиката\", попита Добрев.    \"Ние излагаме факти. Когато Добрев влиза в политиката, той излиза от собствената си фирма. Там влизат неговия зет и първата му братовчедка. Тази фирма, от която излиза г-н Добрев притежава 49% от офшорна компания. Ние не казваме, че може да тегли средства от офшорна компания, но искаме да знаем от къде идват тези фирми и тези пари. Изтеглени са 250 хиляди евро. Имаме документи и ще ги покажем. Как български гражданин без никаква собственост може да изтегли 2 милиона лева по време на управлението на г-н Добре\", пита Йончева.    \"Теглил съм много кредити, г-жо Йончева\", заяви Добрев, но бе прекъснат от Елена Йончева, а Хекимян побърза да му върне думата. \"Дали съм теглил заеми - теглил съм. За съжаление, не съм живял със Сергей Станишев, за да ми ги дадат тия пари. Теглил съм заем през цялото време, когато съм се занимавал с бизнес, а не с политика. Защото за разлика от Елена Йончева, на мен никой не ми дава 700 хиляди, за да представлявам телевизия. Едни теглят заеми, а на другите им ги дават. Защо не дойдоха тия фирми да ми дадат тия пари? Нямаше да тегля заеми\", каза още Добрев.    \"Аз не съм била журналист заради връзката си със Станишев. Правя филми много преди Станишев да е станал премиер. Г-н Добрев говори съвсем друго. Той говори как се финансира един филм, а той се финансира като всяка телевизионна продукция. Аз нямам право на реклама, нито на държавни пари. \"Лукойл\" е частна компания и имат право да финансират филмите ми. Ако г-н Добрев смята, че съм нарушила закони, нека внесе сигнал до прокуратурата\", призова Йончева, а Добрев побърза да заяви, че ще внесе.    По отношение на обвиненията, че журналистката е живяла в имот на банкера Цветан Василев по време на предизборната кампания, Йончева заяви: „По време на цялата предизборна кампания съм била в хотел в Хасково, както и след кампанията. Става дума за винарска изба в село Коларово. Била съм в тази изба в компанията на архитекти, а не с бизнесмени. Това се изнася, за да се отклони вниманието от схемата \"Хасково\". С г-н Цветан Василев съм се запознала по време на Банкер на годината през 2013 година. По-сериозни контакти с него не съм имала. Опитват се да профанизират темата!“   По отношение на лицето, за което има твърдения, че е осъждано и Йончева се е снимала с него по време на предизборната кампания, тя заяви: „Това е среща с ловно-рибарския съюз на тема \"Бракониерство\", на който бях поканена. Този човек е член на ловно-рибарско дружество. Той не е член на партията и не е работил за нас, не е участвал в предизборната кампания на БСП.“   На въпрос дали баща й е бил резидент на Първо главно управление на ДС тя отказа да коментира, защото обвиненията били абсурдни.   Тук Делян Добрев се включи по телефона.   „Вчера показах с документи, че при кметове на БСП фирми са взели много повече пари по време на тройната коалиция. Тези фирми, за които тя говори са загубили повече поръчки, отколкото са спечелили в Хасково. Всички тези неща ще ги уточни в съда“, закани се той. „Атаката срещу мен свързана ли е с нарушени интереси в енергетиката за милиони?“, попита я Добрев. „Теглил съм заеми, защото не съм живял със Сергей Станишев и е нямало кой да ми ги подари“, каза той.   Добрев изтъкна, че „телевизията, която тя (Йончева) представлява – „Авторска телевизия“ ЕООД, е получила 696 172,70 лв. в периода 2004 – 2009 г. като пари подарени, пари дадени не назаем“. По думите му става въпрос за 126 949,17 лв. от „Лукойл“, в който държавата има златна акция, както и 69 811,33 лв. от Е.ОН. „Едни теглят заеми, а на другите им ги дават ей така фирмите с държавно участие за някаква реклама и за каквото и да било друго“, заяви Добрев.   „Не съм била журналист заради връзката със Сергей Станишев. Направила съм около 50 документални филми досега. Той говори за финансирането на един документален филм, чрез заставки. Законът не е бил нарушен. Моите филми са финансирани така, както всички филми. Ако счита, че съм нарушила закона, нека да внесе сигнал в прокуратурата“, отговори Елена Йончева.   \"Ако Делян Добрев има съмнения за нови корупционни схеми, бих искала да ги конкретизира и да каже. Срещала съм се с много бизнесмени като кандидат-депутат. Ако има нещо нередно в община Хасково, нека бъде оповестено. Той се опитва да отвлече вниманието и не отговаря на фактите, които изнесохме публично. Данните ни са дадени на прокуратурата. Ако г-н Добрев смята, че работя за служба, то нека излезе и го заяви ясно и категорично. А разследват ли българските служби г-н Добрев. Имам въпрос към премиера: Разследват ли службите г-н Добрев. Не съм част от чужди служби\", заяви депутатът от БСП.    \"Аз не мисля, че човек от друга структура може да бъде поканен да работи в президентството. Аз няма да отговарям на всички глупости на Антон Тодоров. Попитайте президента, аз напуснах доброволно. По време на кампанията на Цветан Василев аз бях в хотел в Хасково. Никога не съм била в сградите, където твърдят, че съм била. Била съм в избата, която Добрев посочва, но в компанията на архитекти през 7-8 години. Дайте да видим схемата \"Хасково\". Никога не съм спала в имотите на Цветан Василев. Да, познавам го. Запознахме се по време на Банкер на годината. Предполагам г-н Добрев също го познава. Не съм имала по-сериозен контакт от запознанството ни\", допълни Йончева.   \"Колкото до пътуването по време на предизборната кампания. Винаги съм се придвижвала само и единствено със собствения си автомобил\", категорична е тя. Делян Добрев се включи по телефона в студиото и заяви, че не е доволен от отговорите й, защото не е отговорила на нищо. \"Фирмите за които говори са спечелили много повече по време на тройната коалиция, отколкото сега. Загубили за поръчки в Хасково. На вас уверен ли ви прозвуча отговорът за Цветан Василев.  ", "date": "2018.01.17", "title": "Елена Йончева: Не съм човек на никакви служби!"}
{"url": "http://epicenter.bg/article/Prof-Baeva--V-uchebnitsite-komunizmat-e-predstaven-kato-po-golyamo-zlo-ot-Osmanskoto-vladichestvo/145257/2/0", "text": "„В X клас се учи цялата история на България – от неолита до Бойко Борисов, доколко е възможно да се изучи цялата? И следвоенният период е представен като най-черният в нея”. Това заяви в ефира на БТВ професорът по история Искра Баева. „Това е отклонение от нормалното развитие на държавата – оценява се както фашизма и национал-социализма”, каза пък доц. Лъчезар Стоянов, който е бил част от групата за подобряване на учебната програма. „Кои са тези, които са подобрявали програмата, а не други”, попита проф. Баева, тъй като в Софийския университет били информирани за това при последно заседание на комисията. „Не трябва ли да се обясни защо се е случил този период? Напълно е избегнато цялото социално- икономическо развитие. Следващият период – на прехода, е описан в положителни краски. Нима в съвремието ни няма негативи?”, попита още тя. По думите комунистическия период е представен по-лошо дори от османското владичество, където имало положителни неща.   „Има закон от 2000 г., който определя комунистическия режим като престъпен. Има и международна резолюция, в която се казва, че трите тоталитарни идеологии и практики – комунизъм, фашизъм и национал-социализъм, трябва да бъдат обяснявани и преподавани по еднакъв начин”, каза доц. Стоянов.", "date": "2018.01.17", "title": "Проф.Баева: В учебниците комунизмът е представен като по-голямо зло от Османското владичество"}
{"url": "http://epicenter.bg/article/Kantslerat-Merkel-shte-obsadi-v-Sofiya-s-Boyko-Borisov-prioritetite-na-Balgarskoto-predsedatelstvo-/145288/2/0", "text": "Канцлерът на Германия Ангела Меркел ще бъде на работно посещение в София в събота, 20 януари, по покана на министър-председателя Бойко Борисов. Това съобщи правителствената информационна служба.  При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми.  ", "date": "2018.01.17", "title": "Меркел ще обсъди в София с Борисов приоритетите на Българското председателство "}
{"url": "http://epicenter.bg/article/Kyuchyuk-kam-Borisov--Badete-demokrat--Osvobodete-se-ot-okovite-na-krayniya-natsionalizam/145292/2/0", "text": "“Каузите на България могат да бъдат обречени, ако продължавате да разчитате на крайните националисти и да ръководите Европа заедно с тях.”. Това заяви евродепутатът от АЛДЕ/ДПС Илхан Кючюк в изказването си по време на заседанието на Европейския парламент в Страсбург, в рамките на което министър-председателят Бойко Борисов представи приоритетите на българското европредседателство.   “Изпълнете със съдържание кредита на доверие, който Ви даде Жан Клод Юнкер. Бъдете демократ! Освободете се от оковите на крайния национализъм. Направете го в името на България, но и в името на Европа!”   По думите на Кючюк българското председателство на Съвета на ЕС идва в момент, когато Европа е на кръстопът. “В дневния ред на Съюза присъстват важни теми. Наред с това, заложените от България приоритети поставят на масата и други важни теми – продължаването на кохезионната политика като основен инструмент срещу разделението и дезинтеграцията в Съюза и европейската перспектива на Западните Балкани”.   “Оценявам факта, че темата за Западните Балкани се придвижи на едно по-високо ниво в европейския дневен ред. Но само по себе си това няма да реши проблемите на региона. Шестте държави се нуждаят от системна политическа и финансова подкрепа. За да постигнат истински напредък обаче, те имат нужда от ясно разписана пътна карта. Тя може да бъде изготвена по време на българското председателство на Съвета на ЕС, като в нея се заложи предложения от Европейската комисия срок 2025 г.”, каза още Илхан Кючюк.   “Европа не трябва да се притеснява от Западните Балкани, а за Западните Балкани. Само с интеграцията на региона ние ще можем да заявим, че сме завършили проекта на Европа като зона свободна от етнонационализми”, допълни българският евродепутат.", "date": "2018.01.17", "title": "Кючюк към Борисов: Бъдете демократ! Освободете се от оковите на крайния национализъм"}
{"url": "http://epicenter.bg/article/Bivshata-sapruga-na-Silvio-Berluskoni-se-bori-za-izdrazhkata-si/145318/10/100", "text": ", бившата съпруга на  , обжалва съдебно решение, за да запази месечната си издръжка от 1,4 милиона евро, съобщи ДПА. Съдът отмени издръжката на  през ноември миналата година. Ларио обжалва също нареждането на съда да върне почти 50 милиона евро на Берлускони. Такава сума тя е получила след развода през 2014 г.    неотдавна определи, че разведените нямат правото да искат да останат толкова богати, колкото са били по време на брака, и могат да искат издръжка само ако не са икономически самостоятелни.   е 61-годишна бивша актриса. Тя се омъжи за  през 1990 г. Двамата имат три деца, родени от 1984 г. до 1988 г. напусна Берлускони през 2009 г., след като вестник разкри, че тогавашният министър-председател е бил на рождения ден на 18-годишна манекенка на бельо, която го е наричала \"татенце\".   Докато двамата бяха разделени, но не разведени,  е получавала 2 милиона евро месечно за издръжка. Сегашното дело не засяга тези плащания. , който е на 81 години, сега живее с  , която е с 49 години по-млада от него. Политическата му кариера е във възход, защото консервативната му коалиция води в анкетите преди парламентарните избори на 4 март.     Източник: дарик", "date": "2018.01.17", "title": "Бившата съпруга на Силвио Берлускони се бори за издръжката си"}
{"url": "http://epicenter.bg/article/Uspehat-shte-se-sluchva-na-myasto--v-doma-ili-ofisa--i-spored-obeshtanoto/145329/10/101", "text": "Днес ни предстои ден с Път на живота 3, в който успехът ще се случва на място, в дома или офиса и  според обещаното.   Аспектът активира желание и амбиция нещата да бъдат поправени.   18 януари започва с пречки и трудност, но в хода му всичко започва да се подрежда и вечерта свършва леко и лесно.   Подходящ момент за работа с документи, подписване на договори, издаване на лични документи, както и дейности свързани с дома, покупка на ценни вещи и бижута,  теглене на заем от банка.   След 12.00 ч. ще имате възможност да свършите по-лесно нещата, затова планирайте важните дела за този времеви момент.   Леснината и шансът, характерни за тройката, днес ще се редуват, нещата тръгват, после спират и така до 18.00 ч., когато настъпва баланс, хармония и всичко се подрежда.   Мото: Днес е един прекрасен ден и аз съм благословен! \r\n \r\n \r\n \r\n  ", "date": "2018.01.17", "title": "Успехът ще се случва на място, в дома или офиса, и  според обещаното"}
{"url": "http://epicenter.bg/article/Nezakonno-roden-holandski-prints-na-pat-da-poluchi-titla-i-prava/145266/7/0", "text": "Нелегитимният син на холандски принц вероятно най-накрая ще бъде приет като член на кралското семейство след продължителна съдебна битка за преодоляване на неформална сделка, сключена след неговото раждане.   21-годишният Хуго Клинстра е син на принц Карлос, братовчед на крал Вилем-Александър, и Бриджит Клинстра - негова приятелка от детинство, с която има връзка.   Принц Карлос настоява, че когато тя забременява, двойката постига споразумение, че детето няма да получи кралска титла или други права. Той посочва, че Бриджит е взела \"независимо решение\" да има дете, припомня The Telegraph. След като навършва 18 години, Хуго Клинстра обаче решава да оспори това споразумение и влиза в серия от правни битки, за да получи кралски статут.   Той иска грандиозната титла на негово кралско височество принц Карлос Хуго Родерик Сибрен де Бурбон де Парме и също така да бъде включен в регистъра на холандските благородници.   В последния кръг на битката от понеделник въпросът е обсъден от Държавния съвет, консултативен орган на холандското кралско семейство.   Срещата се проведе зад закрити врата, но от съвета се очаква да издаде решение, благоприятно за Клинстра, в рамките на няколко седмици, според De Telegraaf и други холандски медии.   Това би бил краят на една правна и конституционна битка, започнала преди три години, когато 21-годишният младеж за първи път поставя предизвикателството пред баща си.   Принц Карлос, който е женен и има три деца, никога не е оспорвал, че Хуго е негов син, но е категорично против да му бъдат давани привилегии. Той говори малко за сагата, описвайки я като \"тъжна и лична\".   Хуго Клинстра вече спечели битката на няколко нива, след като преди две години тогавашният министър на правосъдието се произнесе в негова полза, а миналата година съд в Хага подкрепи решението на министъра.   Според нидерландското законодателство незаконно родените кралски особи имат право да носят името и титлите на своето семейство.   Източник: Profit.bg", "date": "2018.01.17", "title": "Незаконно роден холандски принц на път да получи титла и права"}
{"url": "http://epicenter.bg/article/Avstriyskiyat-kantsler--Mir-v-Evropa-mozhe-da-ima-samo-s-Rusiya-/145278/7/0", "text": "Канцлерът на Австрия Себастиан Курц смята за целесъобразно постепенното снемане на антируските санкции при прогрес в прилагането на Минските споразумения. Това заяви той в интервю пред немското издание Frankfurter Allgemeine Zeitung, цитирано от \"Фокус\".  „Европейският съюз трябва да настоява за прогрес около украинския конфликт и в реализацията на минските споразумения. Ако има прогрес, то ще бъде желателно да се отменят санкциите една по една, за да може, както предложи навремето Франк-Валтер Щайнмайер, когато беше начело на Министерството на външните работи на ФРГ, да създадем стимули за по-нататъшен прогрес\", заяви Курц.  Според неговите думи, „в дългосрочна перспектива, мир в Европа може да има само с Русия\" в качеството на партньор, а не в качеството на опонент. Но това не трябва да означава, че ЕС може да „си затваря очите за нарушенията в международното право\".  ", "date": "2018.01.17", "title": "Австрийският канцлер: Мир в Европа може да има само с Русия "}
{"url": "http://epicenter.bg/article/Matyu-Nimits--Terminat--quot-Makedoniya-quot--ostava-v-novoto-ime-na-stranata-/145286/7/0", "text": "В предложението ми за разрешаване на спора за името \"Македония\" ще съществува като термин. Това каза международният посредник в спора за името на Република Македония между властите в Скопие и Атина Матю Нимиц, цитиран от БГНЕС.  Изявлението бе направено непосредствено преди началото на новия кръг от преговорите между екипите от Македония и Гърция начело с Васко Наумовски и Адемантиос Василакис. Срещата се провежда в Ню Йорк.  \"Терминът \"Македония\" ще съществува в предложението ми за разрешаване на спора, защото той е признат от над 100 държави по света\", каза Нимиц пред гръцката телевизия \"ТВ Антена\". Той припомни, че в наименованието на страната, която е приета в ООН, като \"Бивша югославска република Македония\", също се съдържа терминът \"Македония\".  \"А това наименование е прието и от самата Гърция\", подчерта Нимиц. Според него \"този спор продължава прекалено дълго време и неговото отлагане само ще усложни разрешаването му\". Нимиц очаква да бъде намерено решение, което ще удовлетвори и двете страни - Атина и Скопие.  Международният посредник вижда желанието на Гърция след преодоляването на икономическата криза тя да играе по-значима роля в региона.  \"Един от начините това да стане е тя да разреши спора със своя съсед\", поясни той. В Скопие преодолява мнението, че е дошло време този въпрос да бъде решен и страната да продължи по евроатлантическия си път, каза в заключение Матю Нимиц.  ", "date": "2018.01.17", "title": "Матю Нимиц: Терминът \"Македония\" остава в новото име на страната "}
{"url": "http://epicenter.bg/article/Ruskiyat-elit-moli-SASht-da-ne-go-vklyuchva-v-sanktsiite/145296/7/0", "text": "Държавният департамент на САЩ е удивен по повод бързо растящото число на запитванията и контактите по повод очаквания нов кръг санкции срещу Русия. Руски бизнесмени и висши държавни чиновници се обръщат към федерални институции и експерти в САЩ с молба да им помогнат да избегнат включването в така наречения \"Списък на Кремъл\", който ще представи на 29 януари Министерството на финансите пред конгреса, пише \"Независимая газета\". \"Бях затрупан с въпроси и молби за оказване на съдействие във връзка с \"Списъка на Кремъл\", казва пред медията Даниел Фрид, координатор на санкционната политика на Държавния департамент през 2013-2017 година. Според него, повечето от контактите по този въпрос идват от представители на висшия ешелон на властта в Русия. Същото потвърждава и бившият американски посланик в Украйна Джон Хербст. Той признава, че Русия има потенциал да влияе на някои решения в САЩ. \"Американски компании имат бизнес-интереси в Русия, лобисти, представляващи руското висше ръководство и големите руски фирми срещу сериозни хонорари също действат в тази посока\", посочва той. Работещата в Бруклинския институт Алина Полякова също е на мнение, че в момента върви натиск от страна на руски чиновници и бизнесмени да \"коригират\" окончателния списък, като се изключат някои от очакваните имена. \"Руски енергийни и финансови компании харчат сериозни суми, за да повлияят на окончателния вариант на \"Списъкът на Кремъл\", допълва тя. Засега влиянието на така наречения \"Раздел №241\" на новите американски санкции срещу Русия е неизвестно. Ясно е само, че в списъка могат да се окажат не само представители на политическия и бизнес елит на Русия, но и членове на техните семейства. Докладът на Министерството на финансите на САЩ, заедно със \"Списъка на Кремъл\", ще се появи на 29 януари тази година, съобщи преди ден американският посланик в Москва Хантсман.  ", "date": "2018.01.17", "title": "Руският елит моли САЩ да не го включва в санкциите"}
{"url": "http://epicenter.bg/article/Kremal--Vladimir-Putin-e-zdrav--mozhe-da-slozhi-mnozina-v-dzhoba-si-/145301/7/0", "text": "Руският президент Владимир Путин е в чудесна физическа форма, но Кремъл няма намерение официално да се отчита за здравословното състояние на държавния глава, заяви пред журналисти президентският прессекретар Дмитрий Песков, който коментира доклада на Белия дом за здравословното състояние на Доналд Тръмп, предава бТВ.  „Не ми е известно да се подготвят подобни формати. Нашето законодателство не предвижда задължително да се огласяват данни за здравето на президента”, каза той.  „На свой ред мога да ви уверя, че президентът (Путин) е абсолютно здрав, може да сложи мнозина в джоба”, подчерта говорителят на Кремъл.  ", "date": "2018.01.17", "title": "Кремъл: Владимир Путин е в отлична форма, може да сложи мнозина в джоба си "}
{"url": "http://epicenter.bg/article/Politologat-Rozhe-Toren-be-izbran-za-predsedatel-na-katalunskiya-parlament-/145304/7/0", "text": "Партиите, привърженици на независимостта на Каталуния, избраха Роже Торен за председател на новия каталунски парламент, предадоха световните агенции, цитирани от БТА.  Торен бе предложен за поста вчера от Републиканската левица на Каталуния. За него днес гласуваха 65 депутати, а 56 бяха против. Във вота не участваха осемте депутати от партиите, подкрепящи независимостта, които са в ареста или в доброволно изгнание в Брюксел.  Сред тях е и отстраненият от Мадрид каталунски лидер Карлес Пучдемон.  Роже Торен е на 38 години. Той е политолог по образование и е бил депутат в предишните два парламента на Каталуния. Той е най-младият председател в историята на каталунския парламент.  ", "date": "2018.01.17", "title": "Политологът Роже Торен бе избран за председател на каталунския парламент "}
{"url": "http://epicenter.bg/article/Merkel-i-Kurts-obsadiha-vaprosa-za-bezhantsite-i-za-badeshteto-na-Evropa-/145312/7/0", "text": "Германският канцлер Ангела Меркел посрещна в германското канцлерство с пълни военни почести младия си австрийски колега, 31-годишния Себастиан Курц, предаде ДПА, цитирана от БТА.  На обща пресконференция Меркел каза на Курц, че Берлин ще съди по действията неговото правителство, включващо консерватори и крайнодесни.  Това е първа визита на Курц в Берлин, откакто през декември бе сформиран новият австрийски кабинет.  Курц и Меркел обсъдиха политиката по бежанския въпрос и бъдещето на ЕС. Австрия ще бъде ротационен председател на ЕС през втората половина на 2018 г.  Срещата им става в момент, в който Меркел промени политиката си спрямо бежанците. В миналото, когато Курц беше външен министър в предишното австрийско правителство на социалдемократа Вернер Файман, той критикуваше Меркел за либералната й бежанска политика. Миналата седмица германският канцлер се съгласи да установи годишен лимит за бежанци в Германия, вариращ между 180 000 и 220 000 души.  Темата за годишен лимит за прием на бежанци бе предмет на дебати в Австрия преди две години. Тогава австрийското правителство наложи ограничение за 2016 г. от 37 500 кандидати за убежище. Новата австрийска коалиция, оглавявана от Курц, вече обяви планове да намали помощите, получавани от бежанците в Австрия, за да може страната да се превърне в по-малко атрактивна дестинация за тях.  Броят на бежанците в Германия също е спаднал. Официални данни, оповестени вчера, показаха, че през 2017 г. в Германия е имало 186 000 кандидатстващи за предоставяне на убежище. През 2016 г. те са били 280 000. А през 2015 г., когато Меркел отвори вратите на Германия за бежанците, молбите бяха 890 000.  Днес Меркел и Курц подчертаха важността на защитата на външните граници на ЕС, допълва ТАСС. Те подчертаха и значението на по-тясното сътрудничество със страните, от които идват мигрантите. Курц заяви, че решение на миграционната криза не може да има, като се говори само за мигрантски квоти, а като се говори и за оказване на помощ на място на страните, от които идват мигрантите в ЕС.  ", "date": "2018.01.17", "title": "Меркел и Курц обсъдиха въпроса за бежанците и за бъдещето на Европа "}
{"url": "http://epicenter.bg/article/Angela-Merkel-kam-GSDP--Vzemete-otgovorno-reshenie-v-nedelya-/145315/7/0", "text": "В неделя вземете отговорно решение. Това каза германският канцлер Ангела Меркел, предаде АП. С тези думи премиерът на Федералната република се обърна към ръководството на Германската социалдемократическа партия (ГСДП).   Политическата формация на Мартин Шулц на 21 януари е насрочила конгрес. Главната точка в дневния ред на форума ще бъде гласуване дали социалистите да подкрепят коалиционното споразумение с консерваторите на Меркел. Тя днес на пресконференция заяви, че принципните споразумения няма да се преразглеждат.   \"Може да има преработки на някои не чак толкова съществени точки, но не и на базата на споразумението. Ето защо, аз призовавам господин Шулц и неговите колеги да вземат отговорно решение\", апелира тя. Християндемократическият съюз на канцлера и неговият баварски партньор - Християнсоциален съюз (ХДС/ХСС) спечелиха парламентарния вот през есента. ГСПД, която е коалиционен партньор в третото правителство Меркел, обаче отказа да участва в нов кабинет.   ХДС/ХСС започна преговори със \"Зелените\" и \"Свободните демократи\" за правителството, които завършиха с провал. След разговори между президента на Германия Франк-Валтер Щайнмайер, от една стран, и лидерите на двете най-големи партии бе постигнато споразумение за съставяне на Голяма коалиция.", "date": "2018.01.17", "title": "Ангела Меркел към ГСДП: Вземете отговорно решение в неделя!"}
{"url": "http://epicenter.bg/article/Kabinetat-na-Velikobritaniya-se-popalni-s--ministar-za-samotata-/145317/7/50", "text": "Министър-председателката на Великобритания Тереза Мей създаде нов пост в кабинета – „министър за самотата”, и назначи на него зам.-министъра по въпросите на спорта и гражданското общество Трейси Крауч, предава БГНЕС.   „За твърде много хора самотата е тъжна реалност на съвременния живот. Искам да се боря с този проблем в името на нашето общество и на всички нас, да помагам за преодоляване на самотата на възрастните хора, възпитателите, тези, които са загубили близки – с тези хора, които няма с кого да поговорят, няма с кого да споделят мислите и опита си”, се казва в изявление на Мей. По данни на британския „Червен кръст” повече от 9 млн. британци (при население от 65,6 млн. души) често или постоянно страдат от самота. Организацията нарича това явление „скрита епидемия”.   Мей създаде поста „министър за самотата” към министерството на здравеопазването по препоръка на парламентарната комисия за борба със самотата. Тази комисия се опита да създаде заедно с колегата си Сим Кенеди покойната депутатка Джо Кокс. След убийството на Кокс през 2016 г. депутатите взеха решение да продължат работата й за борба със самотата и наскоро обявиха създаването на комисията.   Днес министър-председателката Тереза Мей дава в резиденцията си на Даунинг стрийт прием в чест на фонда, инициатор на комисията, който се занимава с реализацията на инициативи, започнати от трагично загиналата Кокс.   По-късно тази година ще бъде публикувана стратегия за борба със самотата, в чието подготвяне ще участват националното правителство и регионалните власти, социалните служби, доброволци и бизнесмени.", "date": "2018.01.17", "title": "Кабинетът на Великобритания се попълни с „министър за самотата”"}
{"url": "http://epicenter.bg/article/George-Ivanov-sprya-Zakona-za-dvuezichnostta-v-Makedoniya/145323/7/51", "text": "Македонският президент Георге Иванов наложи вето на Закона за двуезичността в Република Македония, предаде БГНЕС. „Вместо в духа на диалога и съжителството да градим мултиетническо общество чрез справедливи и общоприетите закони, ние приемаме несправедлив и репресивен закон, с който се предпочита само албанския език. По тази причина, имайки предвид моите наблюдения за несъгласуваността на Закона за езиците с Конституцията, а също така експертните оценки и широкото обществено противопоставяне на този закон, въз основа на член 75 от Конституцията на Република Македония, взех решение да не подписвам указ за неговото обнародване“, каза Иванов.   Той заяви, че с този закон се въвежда много скъпо дублиране във всички органи на държавната власт, което води до тяхното пълно блокиране. В подобна ситуация съществува опасността да се повдигне въпроса за интегритета и суверенитета на страната, смята Иванов. Държавният глава заяви, че е изпратил писмо до парламента, в което го информира, че не е подписал закона. Писмото е придружено с много подробна юридическа обосновка, защо той не го е направил. „Призовавам депутатите внимателно да прегледат моите забележки. Очаквам от тях отговорно и съвестно да постъпят, защото само така ще стигнем до общо решение за истинско насърчаване на използването на езиците без да се създава разделение“, заяви Иванов.", "date": "2018.01.17", "title": "Георге Иванов спря Закона за двуезичността в Македония"}
{"url": "http://epicenter.bg/article/Vizionerat-Kamdzhalov-i-Liza-Dzherard-s-grandiozen-proekt-i-premiera-v-Balgariya/145322/6/0", "text": "Следващият грандиозен проект на Йордан Камджалов вече е ясен: концерт по Гурецки с гост-изпълнител от световна величина –магнетичната Лиза Джерард, позната на мнозина от австралийското дуо   и емблематичния саундтрак на филма „Гладиатор“.   Йордан Камджалов, съвместно с Genesis Orchestra и Лиза Джерард, ще представят на българската аудитория  „ “ по Хенрик М. Гурецки. Концертът ще се състои на    В рамките на концерта Лиза Джерард ще изпълни свои песни както от соловата си кариера, така и от времето, в което е част от популярната даркуейв група  .   Това е втория съвместен проект на Лиза Джерард с български артисти. През юни тази година тя реализира съвместено с „Мистерията на българските гласове“ – два концерта, в София и Пловдив, на които присъстваха над 3000 души.   Работата и с Йордан Камджалов отново има за цел да разбие традиционната представа за класическата музика, единствено като елитарна и да привлече в залата и неизкушена публика.  Симбиозата между двамата самобитни артисти, които успяват с музиката си едновременно да докосват е доказателство, че класическата музика може да бъде достъпна и за зрителя – „дебютант“.   Концертът „ “ ще се реализира в рамките на проекта „Свобода в класиката“, който стартира през март 2017 г. в Пловдив с поставянето на едно от най-сложните класически произведения – „Requiem“ на Волфганг Амадеус Моцарт.   От своя страна Лиза многократно е намирала вдъхновение в българската фолклорна музика, като за пореден път се впуска в ново приключение с ентусиазъм и желание да преоткрива още нестандартни и провокативни формати във вокално и инструментално отношение..     е изтъкната австралийска певица и композитор на филмова музика, известна с дълбокия си контраалт. През дългогодишната си музикална кариера, която започва през далечната 1981 г., Лиза Джерард е участвала в редица съвместни проекти, сред които е и работата ѝ с Брандан Пери в австралийското даркуейв дуо  , което ѝ носи световна слава. През 2000 г. тя печели Златен глобус за музиката, която създава заедно с Ханс Цимер за филма „Гладиатор“ на Ридли Скот. Освен че пее в някои от песните,  Лиза също така свири на специфични инструменти като например янгкин (китайски ударен дулцимер).   Международният български   е център на концептуална културна платформа на диригента Йордан Камджалов. Той обединява доказани български изпълнители от различни краища на света, водени от своя професионализъм, опит и талант, за да дадат нови измерения и да подпомогнат развитието на културния ландшафт у нас.    е нов български културен бранд от световна величина, обогатяващ трайно културната среда във и извън България. Йордан Камджалов e артистичен директор и главен диригент на  .", "date": "2018.01.17", "title": "Визионерът Камджалов и Лиза Джерард с грандиозен проект и премиера в България"}
{"url": "http://epicenter.bg/article/Arh--Hristo-Genchev--Zashto-Velokobritaniya-ne-ratifitsira-Istanbulskata-konventsiya--/145268/11/0", "text": "  Защо Великобритания не ратифицира Истанбулската конвенция?  Хубавото на Европа е, че сме много народи. Всички са различни и пак сме заедно.   Няма значение дали е расовата теория на Третия райх или комунизма на СССР.  …. Списъкът е безкраен. Докато странствах в чужбина живях на две места - в Австрия и Великобритания. Като наблюдавах колко мърляво (за австрийски стандарти) работят лондонските монтажници се питах как тези  хора са направили най-голямата империя съществувала някога? Наблюдавах дълго и упорито и видях, че са велики дипломати и имат най-добрата правна система в света.  отделен документ от 21 февруари 2017 който описва каква е тяхната позиция:  http://researchbriefings.parliament.uk/ResearchBriefing/Summary/CBP-7829  Целият доклад обобщава перспективата за ратификация в точка 5.2 от доклада.    “Once the Government assess that the UK is compliant with all articles of the  convention, the Home Office will work with the Foreign and Commonwealth Office to go through the formal ratification process.”  “The Government takes its international commitments very seriously and will only commit to such ratification when we are absolutely satisfied that we comply with all articles.”    1) представяне на текста на договора и 2) обяснителния меморандум за разглеждане в двете камери на парламента. Чак след това Обединеното кралство би могло да подходи към ратификация! Това означава, че страната с най-добра правна система и с една от най-силните  дипломации подхожда по следния начин:  - Подписва конвенцията 08-06-2012  - Променя законодателството и се уверява в неговата пълнота и съответствие с международния договор (в тази фаза от 6 години)  - Внася за обсъждане документа в парламента (не е направено)  - Ратифицира конвенцията (не е направено)   - Подписва конвенцията на 21-04-2016  - Чрез МС внася документа за ратификация в парламента, като дава уверения, че:    - Аргументира за бърза ратификация:  “ -    ●  Ратификацията на Истанбулската конвенция, ще    ● не са ясно обявени - бъдещите промени не са оповестени публично  ● не знаем дали въобще са възможни.    ● не знаем как промените ще бъдат посрещнати в обществото. С две думи, ако   Те повече от две години имат законодателна инициатива, от която не са се възползвали.   Само българският закон защитава от насилие в страната ни. Никой не ги е спирал да го направят. Става въпрос ДАЛИ ДА ПОЕМЕМ МЕЖДУНАРОДЕН АНГАЖИМЕНТ ПРЕДИ ДА СМЕ ГОТОВИ ДА ГО ИЗПЪЛНИМ. Нали после дружно ще се ядосваме, че   Нали ще въвеждаме понятието “джендър”/социален пол. Няма ли да е необходимо в Конституцията да доуточним, че когато се говори за брак между мъж и жена става дума за биологичен а не социален пол? Че в паспортите ще се внася само биологичния пол, а не социалния пол?  Като виждам каква каша забърка един доказано некомпетентен превод (Съвета на Европа го призна на 17-01-2018 официално) който мина незабелязано пред очите на външната и правосъдната министърка,   А един вътрешен глас ми казва, че бързат защото времето  изтича. Виж  https://www.nytimes.com/2016/11/13/world/europe/germany-merkel-trump-election.html  Ще приемат законодателство под наш натиск. Нали я ратифицирахте конвенцията, а?  . Нека първо направим промените в законодателството и после да видим.  Протестите срещу него са от БПЦ, общественици и съсловни организации. Законът е много непопулярен. И въпреки това този  закон се приема. Мерките, които той налага в началото не застрашават директно живота на евреите.    Дали когато са го подписвали нашите депутати са мислили, че целта е била евреите ще бъдат депортирани и безмилостно унищожени в лагерите Треблинка и Освиенцим от най-съвършената логистична машина на света? Дали са знели каква съдба ще ги сполети тях самите няколко години по-късно? Съмнявам се.  Може би и тогава е трябвало да се поучим от “коварния албион”? Те винаги са бранили своя суверинитет и своите хора.     А на чуждестранните доброжелатели, които настояват да дадем знак като страна председателстваща ЕС ще напомня много точния и професионален анализ на един немски дипломат:  “Те (бел. на пр.- првителството на страната ни) са ограничени от  мaнталитета на българския народ​ комуто липсва идеологическото просвещение, което го има при нас. Отраснал с арменци, гърци и цигани, българинът не вижда недостатъци при евреите които да оправдаят особени мерки срещу тях. … ”  Адолф Хайнц Бекерле, германски посолство София, 7. юни 1943  С две думи да не предòбрят с натиска над България, не заради правителството (които са “с правилна идеологическа закалка”), а заради простия българин. Време е да започнем да се гордеем, че сме такива кавито сме. Време е да  браним българския манталитет. Със зъби и нокти.", "date": "2018.01.17", "title": "Арх. Христо Генчев: Защо Великобритания не ратифицира Истанбулската конвенция? "}
{"url": "http://epicenter.bg/article/Vasil-Vasilev--Problemat-s-Istanbulskata-konventsiya-ne-e-v-prevoda--a-v-teksta-/145280/11/0", "text": "Биха отбой! Проблемът бил в превода, разбрахте ли ? Не бил точен. Затова Съветът на Европа решил да прави нов превод на Истанбулската конвенция!  А-й-й, колко се размириса само от това съобщение. Та ако министър-председателят е чел текста на български, значи са го били подвели; ако каже, че го е чел на английски или френски, значи лъже; ако не го е чел, значи мандатът, въз основа на който Захариева е подписвала конвенцията, е фалшив; ако пък е подписала без мандат, значи трябва да я изгонят. Значи и гласовете \"за\" в Министерския съвет са невалидни, тъй като документът, който са гласували, е с невярно съдържание.  И да изгонят Захариева, голяма работа. Проблемът е в текста, не в министърката или в превода. Преводът няма правна стойност, такава има само оригиналът. Както и да го превеждат, третият пол остава. Той е в дъното на конвенцията, нейният смисъл. Насилието над жените е благовидната форма, с която се прикрива гнусното в съдържанието.  Както и да го превеждат, остават извращенията, които подготвят над детската психика. Остава задължението да изкореняваме нашите традиции и обичаи, които третополовите не харесват. Остава подмяната на нашите ценности. Остава принудата да приемаме и храним всеки афроазиатец, който твърди, че е женствен и поради това се опасява да не бъде преследван в своята страна.  Размирисалата се конвенция започва да вони, когато си представим, че нашите управници може и друг път да са подписвали нещо, без да знаят какво. Бутнали им листа, погалили ги по главата, нашите подписали и казали тенкю.  Кой знае колко пъти Министерският съвет е вземал съдбоносни решения ей-така, без да четат, на доверие, за потупване по рамото или за някой скришом бутнат милион.  Май се насадиха на пачи яйца.  ", "date": "2018.01.17", "title": "Васил Василев: Проблемът с Истанбулската конвенция не е в превода, а в текста "}
{"url": "http://epicenter.bg/article/D-r-Anton-Panchev--Oliver-Ivanovich-prognozira--che-mozhe-da-bade-ubit/145258/11/0", "text": "  - Знае се, че Оливер Иванович е убит към 8,30 местно време, когато е прострелян пред своя офис в Северна Митровица. Маскираният нападател е използвал пистолет със заглушител и е избягал с автомобил, който по-късно е намерен опожарен. Разследващите органи все още не представят информация дали са установили самоличността на убиеца. Има много хипотези за това кой е отговорен за убийството на Иванович, изказвани от албански и сръбски политолози, журналисти и публични фигури. Те могат да се сведат до няколко основни - убийство от страна на албански екстремисти като отмъщение за цялостната му дейност, особено по време на войната 1998-1999 г., за който период Иванович е обвиняван в извършването на военни престъпления. Втората е убийство от страна на политически противници от сръбска страна. Вук Драшкович например обяви, че това убийство носи почерка на службите от времето на Милошевич. Третата е убийство на криминална основа.  Самият Иванович няколко пъти е заявявал през последните месеци, че може да бъде убит и подозира кои може да са организаторите на атентат срещу него. Дори извършителят и евентуалният поръчител на убийството да бъдат разкрити и да се представят убедителни доказателства за тяхната вина, съмненията и различните версии ще продължат да присъстват трайно в общественото мнение.    - Делегацията на Сърбия, която се намира в Брюксел заедно с представителите на Косово, за да говорят относно подготовката за преговорите между двете страни, веднага обяви, че прекратява разговорите и все още не се знае кога те ще бъдат подновени. Федерика Могерини е провела телефонни разговори с президентите на Косово Хашим Тачи и на Сърбия Александър Вучич, на които е изразила надежда, че престъплението ще се разкрие бързо. Александър Вучич вече заяви, че ще посети Косово, за да „разговаря със сръбския народ”, както и ще иска от EULEX (Мисията на ЕС в областта на правосъдието и вътрешния ред в Косово) сръбските органи да се включат в разследването. Няма съмнение, че Вучич и властите в Белград ще се опитат да извлекат политически дивиденти от това престъпление, като представят Косово за несигурна за сърбите страна.   - Действително, политическата ситуация в Косово през 2017 г. беше доста напрегната. През май правителството подаде оставка, а на предсрочните парламентарни избори през юни не беше излъчен ясен победител. Това затрудни процеса по съставяне на правителство, който се проточи близо три месеца. Самото правителство разполага с много крехко парламентарно мнозинство и зависи буквално от всеки депутат от мнозинство, сред което има и 10 сръбски депутати. Местните избори през октомври и ноември също бяха доста оспорвани и не доведоха до категорична победа на нито една партия. Едно от най-големите сътресения дойде в края на годината, когато на 22 декември група депутати, подкрепяни от председателя на парламента Кадри Весели, от министър-председателя Рамуш Харадинай и президента Тачи, внесоха искане за отмяна на закона за Специалния съд, който трябва да разследва тежките престъпления, извършени в Косово в периода 1998-2001 г. от членове на Армията за освобождения на Косово. В страната имаше голямо недоволство срещу този съд, чието формиране беше прието през 2015 г. чрез отделен закон, закрепен и чрез промени в Конституцията. Тази акция беше доста неочаквана и предизвика силното недоволство на международния фактор в лицето на САЩ и ЕС, които са основните двигатели на този процес. Косовските лидери бяха предупредени, че ако реализират това си намерение ще загубят подкрепата на тези държави. Всички изброени събития показват, че Косово се намира в състояние на трайна политическа криза и провеждането на нови предсрочни избори, както и нови политически сътресения, не могат да се изключват. Следващото сериозно предизвикателство пред стабилността в Косово ще бъдат първите обвинения в престъпления, които могат да бъдат повдигнати от Специалния съд още през февруари. Под отговорност могат да бъдат привлечени и някои от политическите лидери на Косово, което само по себе си може да доведе до масови протести на албанците.   - Оливер Иванович беше един от водещите сръбски политици в Косово след 1999 г. Той се смяташе за един от основните ръководители на т.нар. сръбски паралелни структури в Косово, които не признаваха институциите в Прищина и се опитваха да осъществяват политиката на Сърбия в Косово. Той заемаше и поста на държавен секретар за Косово в правителството на Сърбия преди десетина години. Оливер Иванович беше арестуван и през 2016 г. - осъден на 16 години лишаване от свобода по обвинения за извършване на военни престъпления срещу албанци по време на войната. Миналата година беше освободен, като се очакваше делото да бъде подновено.  Вероятността в Косово да се стигне до етнически конфликт между сърби и албанци, и то най-вече в северните части на страната, никога не бива да се изключва. Поводи винаги могат да се намерят, особено когато се има предвид, че както съществуват малки сръбски общини в източните и югоизточните райони на Косово, така има и албански села в доминираните от сърбите северни части на страната. Всеки конфликт, дори и на битова основа между сърби и албанци в тези райони, носи в себе си етнически заряд заради все още не преодоляната взаимна омраза от близкото минало.   - Специално това убийство няма да повлияе върху отношенията между Косово и Македония. Събитията от май 2015 г. в Куманово няма как да се повторят, защото между Косово и Македония няма напрежение и преминаването на въоръжени групи през границата на двете държави, които да дестабилизират обстановката, е изключено.      - Между Сърбия и Косово периодично се наблюдава изостряне на отношенията. Така беше и в началото на 2017 г. с ареста на Рамуш Харадинай във Франция по искане на Белград или с така наречения сръбски влак, който не беше допуснат в Косово. Не смятам, че това убийство може да има негативни последствия върху целия регион и да повлияе по някакъв начин върху европейската перспектива на тези страни, но изостряне на отношенията между Сърбия и Косово определено ще има. Белград ще поиска повече права за местното сръбско население на преговорите между двете страни и гаранции от ЕС за тяхното спазване, както и специални правомощия за Асоциацията на сръбските общини с цел фактическа федерализация на страната.   - Министър-председателят на България беше един от първите държавни лидери, които реагираха на това убийство. За съжаление, убийствата на публични фигури, включително и на политици, не са рядкост на Балканите, но това убийство има няколко особености и възможни последствия, които вече бяха посочени. Опасения буди и самото място на извършване – Северна Митровица, която е отделна община в Косово с преимуществено сръбско население, но и с албанско и бошняшко малцинство. Именно от Митровица започнаха последните масови безредици в Косово на етническа основа, довели до смъртта на 37 души в цялата страна през март 2004 г.  Митровица е един разделен не само административно и етнически град и е символ на омразата и разделението между сърбите и албанците в Косово. С разделението на този град и блокирането на основния мост между двете части на града беше свързана голяма част от напрежението между сърби и албанци след войната. Мисля, че това престъпление няма да доведе само по себе си до дълготрайни последици.", "date": "2018.01.17", "title": "Д-р Антон Панчев: Оливер Иванович прогнозира, че може да бъде убит"}
{"url": "http://epicenter.bg/article/Anton-Donchev--Dzhendarat-e-ludost--Propast-pred-Chovechestvoto-/145311/11/0", "text": "Във връзка с разгорещените дебати „за“и „против“ Истанбулската конвенция, която въвежда термина „социален пол“ и дава определение за пола като „социално изградена роля“, както и опитите за навлизането на джендър доктрината в българската образователна система, потърсихме мнението на акад. Антон Дончев - най-четеният български писател, чийто роман „Време разделно“ е най-превежданата българска книга. Ето какво каза пред Епицентър.бг Антон Дончев: \"Джендърът или н.нар,. социален пол е пропаст - пропаст пред нормалните хора в човечеството. Един нормален човек не може да го разбере. Това е нелогично.  Най-напред е природата - 3 милиарда години тя се мъчи да раздели Ин от Ян, за да може да получи смесването на хромозомите и да има два пола: мъж и жена. Три милиарда години , за да достигне това. И го достига! Сега една повреда на системата се опитва да развали цялата система. Това е лудост! Защо няма спирачки пред тази лудост? Защото джендърите се организират - не знам на каква основа, но днес с тази повреда в системата ние просто се отделяме от човечеството. Кои сме ние? Човечеството - такова, каквото го е създала природата. Джендър - обучение е една лудост! Защо се подлагаме на тази лудост? За да се защити изключението, то трябва да се обедини. Тези хора, джендърите, имат една страхотна организация именно на този принцип – ние сме различни, дай да се обединим, защото ще ни унищожат. Те се самозащитават по един ужасен начин, като искат да се наложат над цялото Човечество - това е зараза! Ужасна зараза! Това прилича на тези, които са болни от СПИН и искат нарочно да заразят останалите, които са здрави. Защото е доказано, за съжаление, че хората се поддават, особено в по-млада възраст, на тази зараза. И това е страшното! Европа е под зараза, защото те заемат позиции, с които могат да се налагат - те имат власт и пари. Те си поставиха за цел – да имаме пари, и успяха! Събраха толкова много пари, че започват да купуват, да плащат и да заплашват. Защо Борисов им кляка?  Това е против неговата природа, но той е команден. Очевидно могат да му налагат нещо, което е абсолютно против неговата природа. Това е направо смешно – Борисов да приеме джендърите! Явно е, че тези хора, които имат парите и властта, успяват по някакъв начин да му въздействат. Какъв е начинът – не мога да кажа. Дали е власт, влияние ... не знам. Но очевидно, за да вземе подобно решение (да подкрепи Истанбулската конвенция -б.р.), трябва да е подвластен на нещо. Това не е нормално поведение – да се съгласиш да приемеш джендърите под маската за защита на жените от насилие. Ние и сега имаме достатъчно закони против насилието във всичките му форми. Но покрай това те вкарват джендърите – и затова е този огромен натиск.  Мисля, че нашите депутати няма да го гласуват. Не вярвам да го направят. Не вярвам! Ако го направят, народът просто ще им обърне гръб! Те просто ще се отделят от народа. Народът няма да протестира за нещо, което се отделя от него. Народът просто ще каже: \"Тези не са от нас!\" Това е нещо, което не може да се възприеме от човека. Това е античовешко! Милиарди години природата е търпяла развитие в дадена посока и сега изведнъж някой казва: „Дай, да го ударим през гората!“ И насила иска да наложи това и на другите. Джендърът атакува най-напред думата „естество”, атакува се пътят на развитие на Човечеството. Това е налудничавост! И то е много опасно! Това е най-опасното естество, защото здравата част – мюсюлмани, християни,араби и негри не само няма да го приемат, но могат да се опитат да унищожат тези, които го приемат. Това е процес на разложение, на отчаяние, на отегчение, процес на онова, когато казваме: Да става, каквото ще! Човечеството все още не реагира нормално, защото не осъзнава пред каква пропаст е изправено. Това е абсолютна лудост! Да се подведем по нищожно малка част, без да имаме способността да ги накараме да се вразумят. Да, в годините тези хора са били преследвани и наказвани по ужасяващ начин, те са трупали ужасни чувства през тези години – гони ги Християнството, гони ги Ислямът, гони ги Будизмът. Затова са се събрали. Ами, хубаво, да се събират, но да не ни налагат своя начин на живот. Няма друг пол освен мъжът и жената. И който се опита да наложи противното, поема тежка отговорност\". ", "date": "2018.01.17", "title": "Антон Дончев: Джендърът е лудост! Пропаст пред Човечеството!"}
{"url": "http://epicenter.bg/article/The-Economist--Demografskata-katastrofa-na-Balgariya-e-uzhasyavashta/145325/11/0", "text": "Данните на ООН показват, че до 2050 г. населението на България ще намалее от 7,2 млн. души в момента до 5,2 млн. души. Това пише британският The Economist. Този ужасяващ темп определя България като най-бързо губещата своето население страна в света, заедно с още девет държави, също от Източна Европа. Тази демографска катастрофа, чието проявление се наблюдава най-вече в провинциалните региони, има и своите \"шампиони\".  Такъв е Северозападът на България, най-бедният регион в най-бедната страна в Европейския съюз. Всяка година един някога процъфтяващ град като Враца, бивш индустриален център, намалява с около 2 000 души. Работодателите твърдят, че не могат да намерят квалифицирани работници; местните хора казват, че няма работа. Хората тук са по-бедни, нещастни и е много по-вероятно да напуснат родните си места, отколкото където и да е другаде в България. Това признават и управляващите - Калин Каменов, кмет на Враца, знае, че без инвестиции и държавна подкрепа неговият град ще бъде почти изчезнал след десет години.   България показва може би най-крайния случай на обезлюдяване, което опустошава голяма част от Източна Европа. Посткомунистическият преход беше особено травматичен за хората тук; през 90-те години раждаемостта спада и стотици хиляди млади хора се отправят да търсят работа в богатите страни от Западна Европа, оставяйки по-възрастните и по-малко квалифицираните в родината си.   Днес над 1 милион българи живеят в чужбина, около 700 000 от тях са в държавите от ЕС. И държави като Германия, имат застаряващо население, но дърпащата ги напред икономика им дава възможност да потърсят варианти и затова те внасят имигранти. Докато в България, където почти 60% от пенсионерите са под линията на бедността, определена от правителството на 321 лева ($ 196) на месец, това не се прави.   Сменящите се през годините правителства са приели много на брой стратегии за ограничаване на демографския срив, но нито една не е помогнала за това. Единственото изключение е София, където населението се увеличава. Говорейки за демографския бум в София, вицепремиерът Валери Симеонов, отговарящ за демографската политика, очертава планове да запълни недостига на работна ръка чрез привличане на чуждестранни работници. Но не на последно място най-вече от близки страни с българските малцинства като Украйна или Молдова.   Няколко хиляди от тези хора вече работят на плажовете и ски курортите по време на туристически сезони. Правителството готви и законови промени за привличане на такива хора за по-дълго време. След осем месеца работа в тази посока, Симеонов се гордее, че днешното правителство прави повече за подобряване на демографските перспективи на страната, отколкото всички негови предшественици. Но той отхвърля напълно приемането на мигранти извън българските малцинства, нещо, което е типично за разбиранията на крайно десния Национален фронт за спасение на България, който той ръководи. Той определя сирийците и иракчаните като\"авантюристи\", които се опитват да се наместят на топло в богатите европейски държави.  Това не е само негово мнение. Истерията срещу бежанците от Изток бе подхваната и от Румен Радев, новоизбраният социалистически президент, който обеща да предпази страната си да стане \"гето на бежанците\". Дори най-бедният и изчезващ регион- Врачанският- забрани с решение на общинския си съвет през 2016 година създаването на бежански центрове на територията на областта.   Това, както и издигнатата гранична ограда на границата с Турция, охранявана от хора с репутация на жестоки и безмилостни пазачи, накара потокът от бежанци да заобиколи България и да се насочи през 2015-2016 година към Гърция и оттам към Европа. Някои политици на Запад виждат ирония във враждебността на страдащите от демографски срив източноевропейските държави за приемане на бежанци от Изток. Други виждат ясна политическа логика. \"За българите, застанали на острия ръб на пропастта от обезлюдяване, пристигането на мигрантите сигнализира за излизането им от историята и това е болезнено\", пише политологът Иван Кръстев.   България не е заинтересована да добави към интеграционните си проблеми, които има достатъчно със своето циганско малцинство и тези от бежанците. Това казва вицепремиерът Валери Симеонов, който преди няколко години изрече обидни думи за циганите, за които бе даден под съд. Въпросът за бежанците обаче до известна степен е изкуствено преекспониран, защото малцина биха искали да останат във враждебна, нископлатена държава, в която хората имат различна религия и манталитет, когато богатите европейски държави предлагат много повече възможности и са толкова близо.   През последните години емиграцията на българите навън се забави и повече българи се връщат, въпреки че поради ниската си раждаемост - отчасти следствие на предишното изселване на младите хора - страната не може да се измъкне от блатото на демографската криза.  Тази тенденция е обща за Източна Европа. Добре управлявана Естония, която, след като се освободи от съветско управление, загуби17% от населението си, напоследък се радва на малък нетен приток в обратна посока. Полша, която прие стотици хиляди украинци, за да обслужва процъфтяващата си икономика, също е алтернативен модел.   За щастие, България напоследък се справя добре с икономиката - процентът на заетост е по-висок от години и публичните финанси са стабилни. Но корупцията (България е оценена като най-корумпираната държава в ЕС от \"Трансперънси интернешънъл\"), огромната бюрокрация, лошата образователна система и мутренските времена с насилия и убийства все още са трън в очите на чуждестранните инвеститори.   И дори ако тези, които се връщат, могат да помогнат за съживяването на българската икономика, те едва ли ще обърнат демографските процеси. Бъдещето на България изглеждат малко по-светло, а типичното за българите мрачно настроение е намаляло леко. Това показват данните от последната анкета отпреди месец- мнозинството българи изразяват оптимизъм за бъдещето си за първи път от две десетилетия. Но дали това ще се запази дълго и песимизмът отново няма да връхлети страната?", "date": "2018.01.17", "title": "The Economist: Демографската катастрофа на България е ужасяваща"}
{"url": "http://epicenter.bg/article/Kinteks-s-novi-dogovori-za-voennite-zavodi/145326/4/0", "text": "Държавната компания “Кинтекс“ подготвя нови договори за продукцията на военните заводи.  Пред подписване е голяма сделка за “Дунарит“ в Азия, коректно се изпълняват и договорите на “Емко“, съобщи министърът на икономиката Емил Караниколов.   Държавната търговска компания “Кинтекс“ работи еднакво добре както за частните, така и за държавните заводи от военната промишленост, коментира министърът по време на изслушване в парламентарната комисия по икономическа политика:   Специално по казуса “Емко“ стоката, която беше на пристанище “Бургас“, пристигна в третата страна, с която имахме договор. Третата страна плати на “Кинтекс“. Парите са преведени до стотинка на дружеството “Емко“. За “Дунарит“ уверявам, че индийската държава е одобрила самото дружество като производител на съответната продукция, без да казвам каква е. “Кинтекс“ преговаря включително със страни, с които отдавна не е работила и няма забрана за търговия, допълни министърът.", "date": "2018.01.17", "title": "Кинтекс с нови договори за военните заводи"}
{"url": "http://epicenter.bg/article/Vnimavanie--Ako-ste-s-ayfon-i-poluchite-tozi-sms--telefonat-vi-shte--quot-umre-quot---VIDEO--/145330/4/0", "text": "В айфоните с iOS 10 и 11 е открита опасна уязвимост. Който и да е апарат с тази операционна система може да бъде блокиран с прост смс.  При това бъгът се проявава в момента, в който получите съобщението и дори не е задължително да го отворите, предава БЛИЦ.  Телефонът просто зацикля и престава да реагира на каквито и да е команди. След три минути уж се оправя, но малко по-късно отново блокира - този път завинаги и нищо не може да го оправи.  По подобен начин може да блокирате и MacBook. Затова предупреждава ютуб каналът EverythingApplePro.  ", "date": "2018.01.17", "title": "Внимание! Ако сте с айфон и получите този смс, телефонът ви ще \"умре\" (ВИДЕО) "}
{"url": "http://epicenter.bg/article/Tezhka-katastrofa-kray-Haskovo-vze-zhertva-/145289/3/0", "text": "56-годишна жена загина, а други две са тежко ранени при челен сблъсък на две коли, станал тази сутрин край Хасково.   Като причина за катастрофата от полицията посочват несъобразена с пътните условия скорост. В района е имало гъста мъгла, а автомобилите са се движили бързо.   На място загива водачката на единия автомобил. 21-годишната шофьорка на другия и 20-годишната ѝ спътничка са тежко пострадали. Те са откарани са в болница с черепно-мозъчни травми, множество фрактури по тялото и вътрешни наранявания.", "date": "2018.01.17", "title": "Тежка катастрофа край Хасково взе жертва "}
{"url": "http://epicenter.bg/article/Deloto-za-atentata-v-Sarafovo-zapochna-po-sashtestvo-s-razpit-na-svideteli--Video--/145309/3/0", "text": "След серия неуспешни опити делото за атентата на летище „Сарафово“ започна по същество в Специализирания наказателен съд, предаде бТВ.  За пръв път в съдебната зала прозвучаха свидетелски разкази за взрива, който избухна през юли 2012 г.  Бяха разпитани няколко очевидци, които са били на терминала в момента на терористичната атака – таксиметрови шофьори, случайни пътници, хора, раздавали флаери на туристите. Всички те очертаха картина на истински ужас.  В началото повечето не са разбрали какво се случва. Чул се е тътен, огромен взрив и автобусът пламнал като факла.  Подсъдими по делото са двамата помагачи на атентатора – Мелиад Фарах и Хасан ел Хадж Хасан. Те продължават да са в неизвестност и се издирват с червена бюлетина на Интерпол, затова процесът срещу тях се води задочно.  \"Процесът никак няма да е лек, виждате за какви човешки трагедии става въпрос“, коментира прокурорът по делото Красимир Тренчев.  ", "date": "2018.01.17", "title": "Делото за атентата в Сарафово започна по същество с разпит на свидетели (Видео) "}
{"url": "http://epicenter.bg/article/Borisov-pred-EP--Shte-polozha-vsichki-usiliya-Istanbulskata-konventsiya-da-mine-v-balgarskiya-parlament/145272/2/0", "text": "\" Това увери министър-председателят на Бойко Борисов по време на изслушването си пред ЕП в Страсбург при представяне на приоритетите на българското европредседателство.   Това е първата категорична позиция на премиера по повод скандалния документ, който взриви обществото.    да бъде ратифицирана Истанбулската конвенция.   аргументира се той, но не даде разяснение пред евродепутатите, че текстът на документа се приема нееднозначно от българското общество.    \"Както сме се заели сега, до 2-3 години ще се справим и то ще се справим добре“, отвърна ѝ Борисов.  „Корупция има навсякъде и водим огромна битка.  София имаше криза с боклука, когато станах кмет. Нямаше завод, нямаше внищо. Сега София след Цюрих е най-добре организираната система.  попита Борисов. - Както сме се заели сега, до 2-3 години ще се справим и то добре, увери той. Моля ви, тези наши приятели, които протестират, ми бяха коалиционни партньори ( ). Разделиха се на три партии с три вожда. Те са нашият най-естествен партньор. Не съм виновен, че спечелих изборите. Социалистите проведоха изборите и ние победихме“, отговори на атаките Борисов.  Ска Келер от \"Зелените\" го нападна и за екопротестите, и за корупцията, подчертавайки изводите от годишните мониторингови доклади:„Председателството е повод да се хвърли светлина върху страната. Има хиляди по улиците, които демонстрират в защита на Пирин. Много протестират срещу корупцията и едно решение за изграждането на ски курорт и незаконна сеч. Район защитен по силата на правото на ЕС. Зачитането на върховенството на закона е важно в ЕС. Председателството трябва да даде добър пример.   Последният закон казва, че хората, които подават сигнали, са изправени пред опасността от наказателно преследване. Има проблем и с въздействието върху медиите от страна на тъмни кръгове. ЕК няма как да пренебрегне тези факти. Трябва да се заемет с борбата с корлупцията. Кажете как да ви помогнем“, обърна се тя към Борисов. Тя цитира и текстове от приетия миналата седмица антикорупционен закон, подертавайки, че ръководстнвото на закона ще се избира от тези, които законът трябва да преследва.  В отговор на критиките за Пирин, премиерът заяви категорично, че е готов да се подпише пред евродепутатката, че    , отговори Борисов на Ска Келер. Такъв въпрос отправи Бареков към Борисов по време на пленарната сесия в Страсбург. Бареков вижда опасност за България в това, че шепа олигарси, ноторно известни у нас и в чужбина, обогатени от европейските фондове и приватизация са станали от името на ЕС морални ментори на нашето общество. В изказването си пред членовете на Европейския парламент Бареков засегна и проблема с опасната симбиоза у нас между корупцията и бедността. “В България тази симбиоза е смъртоносна за обществото. Нека като еворпейските бюрократи на г-н Юнкер не си заравяме главите в пясъка като щрауси”, призова той като се обърна към Борисов с думите:   Според Бареков перспективата, за която говори Борисов, не се вижда от мнозинството от българските граждани. “Те са губещи в Европейския съюз, за сметка на шепа хора”, категоричен е той. Въпреки това евродепутатът пожела на премиера да я постигне, за да не си остане само приказка.    също говори за проблема с корупцията в България.„Мечтата стана реалност. Но нито демокрацията, нито членството в ЕС са застраховка за злоупотребата с власт и корупцията“, обърна се той към Борисов.   пък напомни на премиера участието на националисти в правителството и заяви, че в него му е надеждата това да не продължава.  Повечето чужди евродепутати изказаха подкрепа на българското правителство за приоритетите на председателството.  ", "date": "2018.01.17", "title": "Борисов пред ЕП: Ще положа всички усилия Истанбулската конвенция да мине в българския парламент"}
{"url": "http://epicenter.bg/article/Boyko-Borisov--/145290/2/0", "text": "Премиерът Бойко Борисов дава пресконференция в Страсбург, след като представи приоритетите на председателството ни пред ЕП в Страсбург.   От сутринта този ден тръгна много добре, заяви Антонио Таяни, председател на Европарламента.   Ще се стараем много, гарантирам, каза Борисов в изложението си пред медиите. Всички показаха доброжелателност към целите, формулирани от България, изтъкна премиерът. Според него \"кохезионната политика ни е важна\".   \"Аз имам много добър диалог с колегите от Вишеградската четворка. Живели сме в условията на комунизъм, във Варшавския договор, знаем какво е да има банани само за Нова година, колкото й да ви е смешно\", отговори Борисов на въпрос на италиански журналист, свързан с позициите на Вишеградската четворка.   Благодарение на ЕС ние сме по-конкурентоспособни, отчитаме това, което сме направили, благодарение на европейските данъкоплатци, на данъкоплатците от държавите от Стара Европа, изтъкна Борисов. Всички страни, които се присъединихме, не сме само пазар, допринасяме за многообразието на Европа, продължи Борисов. Според него не случайно се използва терминът \"европейско семейство\". \"Ако в едно семейство започне да се мери приносът на всеки един, не е добре. Нито без Вишеградската четворка Европа ще е същата... Те са жизненоважен елемент в ЕС. Но има правила, които всяка страна е подписала и трябва да ги спазваме. Както и България ги спазва\", изтъкна Бойко Борисов.  ", "date": "2018.01.17", "title": "Борисов пред медиите в Страсбург: Ще се стараем много, гарантирам! (На живо)"}
{"url": "http://epicenter.bg/article/Vanshnata-komisiya-v-parlamenta-podkrepi-dogovora-s-Makedoniya/145310/2/0", "text": "С 16 „за”, само 1 „против” и без въздържали се депутатите от парламентарната комисия по външна политика подкрепи законопроекта за ратифициране на Договора за приятелство, добросъседство и сътрудничество между Република България и Република Македония, предаде репортер на БГНЕС.   Законопроектът бе внесен в българския парламент от Министерския съвет на 8 ноември 2017 г. Законопроектът за ратифициране на Договора за приятелство, добросъседство и сътрудничество между България и Македония е първа точка в програмата на депутатите за четвъртък. В понеделник, с 61 гласа македонският парламент ратифицира договора, подписан от премиерите на двете страни Зоран Заев и Бойко Борисов на 1 август 2017 г. в Скопие. Договорът гарантира устойчивото изграждане на приятелски отношения между България и Република Македония и е стабилна база за сътрудничество в региона, основано на европейските ценности, бе единодушната оценка на Борисов и Заев, който разговаряха по телефона след ратификацията от страна на македонския парламент.     Като голям успех за българската дипломация определи договорът, външният министър Екатерина Захариева след заседанието на комисията. „Договорът е важен преди всичко, защото той отваря нова глава в историята между двете толкова близки държави”, посочи тя. Външният ни министър подчерта, че то ще доведе и до сближаването на гражданите на двете страни, до откриването на общи проекти и икономически, и образователни. Външният министър се надява обсъждането в пленарна зала да протече конструктивно. Тя припомни, че вече има дебат по проекта на този договор още преди подписването му и че премиерите на двете страни са го подписали, след като българският парламент даде единодушно мандат на българския премиер за това.   Този, който каза, че личната му позиция е против този договор още преди гласуването беше депутатът от левицата Валери Жеблянов. Същата позиция възнамерява да изрази и утре в пленарна зала на НС. „Считам договора за провал на българската дипломация”, каза Жаблянов.", "date": "2018.01.17", "title": "Външната комисия в парламента подкрепи договора с Македония"}
{"url": "http://epicenter.bg/article/Tsvetan-Tsvetanov-otchita-vav-feysbuk-sreshta-v-britanskiya-parlament/145313/2/0", "text": "\"Днес в Лондон, заедно с колегите народни представители Димитър Лазаров, Филип Попов и Мустафа Карадайъ, участвахме в работна среща с председателя на Комисията по разузнаване и сигурност в британския парламент Доминик Грийв.\"   Това написа на личната си страница във Фейсбук зам.-председателят на ГЕРБ и председател на парламентарната група на партията Цветан Цветанов.   Ето какво още написа той: \"Посещението ни в Лондон е по покана на посланика на Великобритания в България Н. Пр. Ема Хопкинс. По време на работната среща Доминик Грийв представи акценти и добри практики от работата на Комисията по разузнаване и сигурност. Обсъдихме и законовата рамка на функциониране на комисията в британския парламент. На свой ред ние споделихме своите виждания по редица актуални теми, свързани със сектор „Сигурност“ и контрола на СРС. Срещите ни в Обединеното кралство продължават, като са предвидени такива и в Министерството на вътрешните работи и Националната агенция за борба с престъпността\", завършва Цветанов.", "date": "2018.01.17", "title": "Цветан Цветанов отчита във фейсбук среща в британския парламент"}
{"url": "http://epicenter.bg/article/GERB-razsekretyava-doklada-na-DANS--za-da-obori--dimkata--na-BSP/145314/2/0", "text": "Председателският съвет се събира извънредно утре сутринта в 8.30 часа, предаде Канал 3, като цитира участници в заседанието. Събирането е по решение на председателя на Народното събрание Цвета Караянчева в отговор на искането на соцлидера Корнелия Нинова.   Още сутринта тя настоя или да бъде проведено закрито заседание на парламента, или да бъде разсекретен докладът на прокуратурата и ДАНС за информационната система за акцизите /БАЦИС/, защото в него имало изводи за нарушение на финансовата сигурност, а оттам - на националната сигурност. По думите й имало пробив в системата.   След нейните обвинения от ГЕРБ отговориха, че това е поредната политическа димка на БСП. И отрекоха да има какъвто и да е пробив, защото, по думите им, ако има такова нещо, досега е щяло да има образувано досъдебно производство.   Неслучайно атаката съвпада с блестящото представяне на премиера Бойко Борисов в Европейския парламент, коментираха Валентин Николов и Александър Иванов. Те обясниха, че ГЕРБ е за разсекретяването на документа, за да се види, че от 9-те констатации на ДАНС за слабости, 8 вече са отстранени и се работи по премахването на деветата. Заради класифицираната информация обаче не могат да бъдат цитирани.   Единственото, което може да направи парламентът, е да проведе закрито заседание в пленарната зала, защото докладът може да се разсекрети само по решение на онзи, който го е изготвил, а именно ДАНС.", "date": "2018.01.17", "title": "ГЕРБ разсекретява доклада на ДАНС, за да обори „димката“ на БСП"}
{"url": "http://epicenter.bg/article/Radev--Svobodata-be--prenesena--prez-vsichkite-140-godini-nezavisimo-ot-prevratnostite-na-istoriyata/145316/2/0", "text": "140-годишнината от подписването на Санстефанския мирен договор е повод да докажем, че ценим и отстояваме свободата – с правдиво слово и достойно поведение, с лично участие или със спомоществование. Това се казва в обръщение на президента Румен Радев към българския народ по случай 140-годишнината от Руско-турската освободителна война 1877–1878 г., съобщиха от прессекретариата на държавния глава.  С обръщението на държавния глава се слага начало на честванията на различни събития, свързани с 140-годишнината от Освобождението на България.  Президентът посочва, че през изминалата година се е убедил в живата връзка на българите с нашата история. „На паметните за всеки българин места срещах хиляди хора, изминали десетки, понякога стотици, километри, за да засвидетелстват своята признателност към родните възрожденци, въстаници, четници, опълченци, към хилядите воини от освободителната армия на император Александър II, намерили последен покой на българска земя. Паметта за онези дни, онзи дух и онези герои устоя на всички посегателства“, заявява президентът.  По думите на Румен Радев невидима нишка свързва свободата, завоювана през 1878 г., и днешната свобода на граждани на суверенна и демократична България, която е в ръцете на живите поколения. „Свободата бе пренесена през всичките 140 години, независимо от превратностите на историята“, допълва Румен Радев.  Държавният глава благодари на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. „Програмата на честванията не се ограничава с историческата дата, а се разпростира върху цялата 2018 г. и непрекъснато се обогатява, благодарение на вашите инициативи“, отбелязва президентът.  Повече информация за отбелязването на годишнината може да намерите на интернет-страницата на Националния инициативен комитет за отбелязване на 140-ата годишнина от края на Руско-турската освободителна война и възстановяването на българската държавност   ", "date": "2018.01.17", "title": "Радев: Свободата бе „пренесена“ през всичките 140 години независимо от превратностите на историята"}
{"url": "http://epicenter.bg/article/Krasen-Kralev--Shte-podgotvim-iskane-za-chastichno-izmenenie-na-plana-za-upravlenie-na-Vitosha-/145320/2/0", "text": "„Днес имаше среща при Йорданка Фандъкова, инициирана от министър Нено Димов и там взехме решение, по наша инициатива, да бъде сформирана работна група от представители на министерството на земеделието и спортното министерство, която да подготви искане за частично изменение на плана за управление на Витоша, посочи спортният министър Красен Кралев в предаването „Лице в лице” по бТВ.  По думите му настоящият план не позволява никакво строителство в парка, включително и ремонта на старите съоръжения.  „За да смениш един стълб, трябва да изместиш, ако се налага, стъпката, което е забранено. Тогава трябва да се промени статута на земята и тя да излезе от горския фонд, така казва Законът за горите”, пояснява Кралев.  „Планът за управление на Витоша забранява новото строителство”, каза още той.  „Имам желание този процес да се отпуши, проблемът да бъде решен, така че софиянци наистина да получат това, което всички много желаят”, каза спортният министър.  Той уточни, че още тази седмица ще бъде сформирана работна група и се надява на бързо развитие.  „Има съоръжения на по 50-60 години, трябва да се намери по-адекватно решение и да положим максимум усилия по най-бързия начин да разрешим този казус”, категоричен е Кралев.  ", "date": "2018.01.17", "title": "Красен Кралев: Ще подготвим искане за частично изменение на плана за управление на Витоша "}
{"url": "http://epicenter.bg/article/Volen-Siderov--Deputatite-ot-Ataka-shte-glasuvat-kategorichno-protiv-Istanbulskata-konventsiya--/145321/2/0", "text": "Депутатите от партия Атака ще гласуват против ратифицирането на Истанбулската конвенция. Това заявява в нарочна декларация лидерът на партията и председател на парламентарнага група на \"Обединени патриоти\" Волен Сидеров.  Той се разграничи от мнението на секретаря на ПГ Борис Ячев от НФСБ, че ако бъде променен преводът на текска, групата на ОП може да гласува за него.  \"Днес, Борис Ячев от НФСБ е изразил позиция пред медиите, че ако бъде променен преводът на текста на Истанбулската конвенция, групата на \"Обединени патриоти\" ще гласува за нейното приемане в България. Това мнение е изразено от него в качеството му на зам.-председател на НФСБ.  То не е съгласувано с ръководството на парламентарната група и не е нашата официална позиция. Категорично се разграничавам от него, и независимо от възможните промени на текста, искам да заявя ясно, че ПП Атака и аз ще гласуваме против ратификацията на Истанбулската конвенция у нас.\"  ", "date": "2018.01.17", "title": "Волен Сидеров: Депутатите от Атака ще гласуват категорично против Истанбулската конвенция! "}
{"url": "http://epicenter.bg/article/Stoyan-Mirchev--Shtom-GERB-ne-mogat-10-godini-da-se-spravyat-s-koruptsiyata--da-si-sabirat-kufarite-/145324/2/48", "text": "„Парламентът е мястото за сблъскване на политики. Корупция винаги е имало, но държавата трябва да се бори с нея. Тук обаче наблюдаваме срастване. Не знам защо ГЕРБ говорят за наследени проблеми, след като управляват 10 години. За това време щом не могат да се справят, да си събират куфарите. Това каза в предаването \"Денят на живо\" на Канал 3, депутатът от БСП Стоян Мирчев. Днес червената партия внесе вота на недоверие срещу кабинета „Борисов 3“ за несправяне с корупцията.   „Създава се впечатление, че същата тази държава, която се е сраснала с корупцията е успяла и да примири г-н Веселин Марешки. Ще видим кой как ще гласува, очакваме подкрепа от всеки трезво мислещ на този вот на недоверие“, коментира народният представител.   Той допълни, че проблемът с оградата по границата границата също е включен в мотивите към вота на недоверие. „Надяваме се, че не всичко в тази държава е корупция.  Не е само при нас, навсякъде има корупция, но разликата ни с останалия свят е, че при нас държавата е срасната с нея. Цялата ни страна е пробита.  ГЕРБ се връщат някъде назад във времето, докато ние атакуваме последните 9 месеца, в които не се прави нищо“, допълни Стоян Мирчев.", "date": "2018.01.17", "title": "Стоян Мирчев: Щом ГЕРБ не могат 10 години да се справят с корупцията, да си събират куфарите!"}
{"url": "http://epicenter.bg/article/VMRO-nyama-da-podkrepi-Istanbulskata-konventsiya--kolkkoto-i-prevoda-da-y-pravyat-/145327/2/0", "text": "Позицията на ВМРО – БНД относно Истанбулската конвенция, изразена във Фейсбук от зам.-председателя на ВМРО – БНД Искрен Веселинов. „Истанбулската конвенция не може и няма да бъде подкрепена независимо колко и какви преводи ще й бъдат направени. Чудя се на дръзновенния ентусиазъм на няколко активисти, които обясняват, че нещо сме се загубили в превода. Пълни глупости! Колкото по-коректно я преведат, толкова по-ясно ще стане от какво се притесняваме, защото на много места сега \"джендър\" е преведено просто като \"пол\". Истината ще стане видима от всеки, който прочете оригинала и всеки ще започне да се чуди не е ли сбъркано заглавието на конвенцията - тя жените ли брани или тези, които играят женска социална роля?????  Впрочем говоря не само от името на колегите от ВМРО - нито един член на групата на Обединени патриоти няма да подкрепи подобни текстове, които открехват вратата за либералния Содом и Гомор...“", "date": "2018.01.17", "title": "ВМРО няма да подкрепи Истанбулската конвенция, колккото и превода да й правят!"}
