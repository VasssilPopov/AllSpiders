{"url": "http://epicenter.bg/article/Boyko-Borisov-razgovarya-s-premiera-na-Egipet-Mustafa-Kamal-Madbuli/166389/2/0", "text": "Българската страна има интерес и би желала да види едно действително и трайно активизиране на политическия диалог с Египет. Това заяви премиерът Бойко Борисов в Кайро по време на разговора си с министър-председателя и министър на жилищното строителство и урбанизацията на Арабска република Египет Мустафа Камал Мадбули, съобщиха от    Настоящото посещение на българския премиер е втора визита на това равнище в историята на двустранните ни отношения с Египет.  Министър-председателят Борисов отбеляза, че българското правителство се стреми да поддържа интензивен политически диалог на всички нива с традиционните партньори на България в Близкия изток и Северна Африка.   Премиерът добави, че страната ни е готова да развива пълноценни и взаимно изгодни отношения с Египет във всички области от взаимен интерес–икономика, енергетика, земеделие, сигурност, туризъм, култура, образование и други. За таз цел е необходимо да бъдат очертани конкретни действия и практически стъпки за разширяване на сътрудничеството.   Премиерът Борисов изрази увереност, че с настоящата му визита в Кайро ще се постигне конструктивен диалог по ключови теми от двустранен и регионален характер.", "date": "2018.10.22", "title": "Бойко Борисов разговаря с премиера на Египет Мустафа Камал Мадбули"}
{"url": "http://epicenter.bg/article/Rabotodatelite-zashtitiha-Simeonov--Natiskat-na-ulitsata-e-nepravilno-nasochen/166347/2/0", "text": "Валери Симеонов за пореден път намери здрав гръб  лицето на работодателите.   Фокусът от натиска на улицата не бил насочен в правилната посока, констатира Васил Велев от АИКБ. А тя била към икономически растеж, докато натискът бил за разпределяне на блага.   Този уличен натиск, тези протести няма да ни доведат до добро, искаме стабилност на правителството, добави и шефът на КРИБ Кирил Домусчиев, цитиран от Канал 3.   Проблемът с тяхното интегриране не се решава чрез квоти и забрана за освобождаване, а чрез адаптиране на работната среда, добави Велев. Глобата в проектозакона за хората с увреждания в размер на 30%, ако бизнесмен откаже да ги назначи, била един нов данък.   Ние срещнахме пълно разбиране с вицепремиера по всички въпроси и това не е случайно, добави Кирил Домусчиев, като изтъкна, че като човек от бизнеса той лесно разбирал проблема на бизнеса.   Бизнесът и Симеонов са на едно мнение срещу повишаването на максималния осигурителен праг на 3000 лв. и срещу продължаването на плащането на първите три дни от болници.", "date": "2018.10.22", "title": "Работодателите защитиха Симеонов: Натискът на улицата е неправилно насочен"}
{"url": "http://epicenter.bg/article/Protestat-eskalira--Mayki-na-detsa-s-uvrezhdaniya-skandirat-pod-prozortsite-na-vlastta-/166350/2/0", "text": "Протестът на майките на деца с увреждане, които настояват за оставката на вицепремиера Валери Симеонов ескалира. Те настояват в отворено писмо до премиера и председателя на парламента да поискат оставката на вицепремиера Симеонов. И подчертават - ако не я поискате, значи сте съгласни с него.   Майките, организирали се чрез фейсбук, дойдоха пред сградата на правителството на \"Дондуков\" 1. Те бях с черни тениски с надпис \"Системата ни убива\", но и с черни плакати, на които се четеше \"Симеонов - вън!\" Под прозорците на властта протестиращите майки настояват лидерът на НФСБ да напусне изпълнителната власт, заради думите му, отправени към тях - че са \"кресливи жени\" на \"уж болни деца\". \"Симеонов, ти си срам!\", скандират протестиращите майки.   В отворено писмо до премиера и лидер на ГЕРБ Бойко Борисов и до председателя на парламента Цвета Караянчева майките пишат:  .  Протестиращите са категорични, че зад исканията им не стоят политически интереси.   Симеонов категорично няма място в изпълнителната власт, заяви пред Novini.bg една от протестиращите майки на деца с увреждания. И припомни, че след многото участия в работни групи се е стигнало до появата на два нови закона – Закон за хората с увреждания и Законът за лична помощ, които вече са внесени в Народното събрание.  ,,Това са закони, които ще бъдат една стъпка към цялостната реформа. Закони, в има заложени по-добри параметри относно личната помощ, относно финансовата подкрепа. Целта ни е тези хора да получат образование, да получат работа, да получат възможност'', посочи участничката в протеста. И продължи: \"В момента двата нови закона ще легнат върху една порочна основа и това е ТЕЛК. Сега увреждането се разглежда само от медицинска гледна точка, а трябва нова оценка, която да заложи на неговата функционалност и хората с увреждания да получат подкрепа, чрез която да се техните способности. Всъщност чрез промяната на оценката на увреждането, от гледна точка на функционалността, ще се създаде възможност хората да бъдат правилно оценявани и така да бъдат част от обществото, да бъдат правоправни граждани. По сегашните оценки около 76 хиляди хора с увреждания са тотално зачеркнати от това да внасят данъци в хазната и да работят за БВП на страната\". \"Ние нямаме какво повече да кажем. Говорим през последните 5 месеца, надявам се, че всички институции са ни разбрали достатъчно добре. Сега искаме само оставката на Валери Симеонов\", каза в заключение майката. В района има засилено присъствие на полиция и жандармерия. Малко слез 13,30 ч протестиращите майки блокираха движението по бул. „Дондуков“. Те заявяват, че са решени на протест всеки ден до оставката на вицепремиера Валери Симеонов и ако не я получат до края на днешния протест - 17.30 ч, ще блокират движението пред сградата на Министерски съвет, като разпънат палатките си и спят тук. Майките предупредиха, че ако исканията им не бъдат удовлетворени, протестът ще прерасне в граждански безредици.  Освен в София, протести ще има във Варна, Враца, Стара Загора, Силистра, Пловдив, Плевен. Българите в Лондон също ще изразят съпричастността си към протестиращите майки, като се съберат пред посолството ни в британската столица в 19 ч.  Скандалното изказване на вицепремиера Валери Симеонов бе направено след заседание на Съвета за тристранно сътрудничество на 16 октомври по повод Закона за хората с увреждания. След него последва извинение, но не от Симеонов, а от премиера Бойко Борисов. Самият Симеонов пусна пост във фейсбук, че държи на думите си.   Позицията му остава неизменна, се разбра по-рано днес, когато на брифинг в Министерския съвет Валери Симеонов отново категорично заяви, че не вижда причина да подаде оставка. „Човек не подава оставка за това, че казва истината. Боли, не боли, това е истината, стоя зад своите думи категорично”, каза Симеонов. Той застана пред медиите след срещата си с представители на работодателските организации.    ", "date": "2018.10.22", "title": "Протестът ескалира! Майки на деца с увреждания скандират: \"Симеонов, ти срам!\" (ДОПЪЛНЕНА)"}
{"url": "http://epicenter.bg/article/Nadzorniyat-savet-na-NZOK-odobri-proektobyudzheta-na-obshtestveniya-fond-za-sledvashtata-godina/166362/2/0", "text": "Надзорният съвет на Националната здравноосигурителна каса (НЗОК) одобри окончателно проектобюджета на обществения фонд за следващата година с пълен консенсус, като бюджетът е с 490 милиона лева повече от тази година. Това съобщи председателят на Надзорния съвет Жени Начева. В тази сума има 50 милиона лева остатък от предишни години, с който Касата ще може да разполага догодина.   Средствата ще бъдат използвани за погасяване на задълженията към чужди фондове, които до момента възлизат на 320 милиона лева. За целта от Министерство на здравеопазването ще бъде преведен трансфер в размер на 16 милиона лева.   Проектобюджетът предвижда Фондът за лечение на деца и Комисията за лечение в чужбина да преминат за управление към Здравната каса, както и да бъде създаден нов орган – Агенция по медицински одит, който ще обедини функциите на Изпълнителната агенция по трансплантации и на Изпълнителната агенция по медицински одит, за да се изразходват по-ефективно средствата от бюджета на Касата. За целта ще се направи и трансфер от 16 милиона лева от Министерство на здравеопазването към новата мегаагенция, обясни Начева:   \"Целта е по-ефективно използване на средствата и по-добро качество за лечението на пациентите както на възрастните, така и на децата\".   Проектобюджетът предвижда и увеличаване на средствата в извънболничната помощ, с които ще се дадат повече направления за профилактика на майчиното здравеопазване и на повече изследвания в областта на скъпоструващата образна диагностика.   Общата сума на бюджета на Здравната каса за 2019-а по проектобюджет възлиза на 4,35 милиарда лева.  ", "date": "2018.10.22", "title": "Надзорният съвет на НЗОК одобри проектобюджета на обществения фонд за следващата година"}
{"url": "http://epicenter.bg/article/Rumen-Radev-shte-iznese-lektsiya-v-Plovdivskiya-universitet--Paisiy-Hilendarski-/166364/2/0", "text": "На 23 октомври от 10.00 часа държавният глава Румен Радев ще посети новата сграда на Пловдивския университет „Паисий Хилендарски“. Това съобщиха от Прессекретариата на държавния глава. В Аула 1 на висшето училище президентът Румен Радев ще изнесе публична лекция на тема: „Ценности, лидерство и образование в демократичното общество“. ", "date": "2018.10.22", "title": "Румен Радев ще изнесе лекция в Пловдивския университет „Паисий Хилендарски“"}
{"url": "http://epicenter.bg/article/Kenguru-izbyaga-ot-zookata-v-Sandanski/166367/2/0", "text": "Кенгуру избяга от зоокъта в Сандански, съобщи  bTV .   Кметът на града Кирил Котев каза, че някой е разбил оградата и така едно от кенгурата е избягало.   Служители са го видели отдалеч и го търсят. Надяват се също да се върне само́.  ", "date": "2018.10.22", "title": "Кенгуру избяга от зоокъта в Сандански"}
{"url": "http://epicenter.bg/article/Desislava-Radeva--Replikata-na-Valeri-Simeonov-e-pozor-/166368/2/0", "text": "Съпругата на президента Румен Радев Десислава осъди изказване на вицепремиера Валери Симеонов. Преди няколко дни той нарече майките на деца с увреждания \" група креслив и жени\", а децата им уж болни.   Репликата му предизвика вълна от обществено недоволство.   Когато в семейството се роди нездраво (в общоприетите разбирания) дете, навярно родителите са изправени пред съдбовно решение – дали да го задържат и отглеждат. Сблъскват се емоциите и надеждата, разумът и мисълта за бъдещето. Но веднъж взето, решението съдържа в себе си осъзната родителска отговорност. Може би през годините родителите, в моменти на пълно изтощение и отчаяние, са се питали негласно „Дали не сгреших?”. Но бързо, виновно и с неудобство от самите себе си са изхвърляли този въпрос от главите си. Това, разбира се, са само мои предположения. Когато синът ми беше на 10 години, в класа им дойде Ина - дете с ДЦП. В количка. Добро, усмихнато, слънчево дете. Явно и учителите, и родителите си бяхме свършили добре работата, защото Ина се чувстваше спокойна и съвсем на място в класната стая. Децата я включваха във всичките си игри, помагаха й, държаха се с нея по същия начин, по който се държаха един с друг. Те я правеха щастлива, защото се усещаше като една от тях. А тя правеше нас, родителите, щастливи, защото учеше децата ни и нас самите на човещина. Човещина, която не усетих от вицепремиера ни Валери Симеонов. Репликата, изречена от него преди няколко дни мога да окачествя само с една дума – позор. Позор за него, че посмя да се отнесе надменно-присмехулно към болни български деца и проблемите на техните родители. Позор за неговата партия, която самоотвержено го защити с нарочна позиция. Позор пак за него (вицепремиера ни), когато самодоволно обяви, че стои твърдо зад думите си. Позор за тези от нас, които са избрали такъв човек да ни представлява и работи в наш интерес. Предполагам, г-н Симеонов е запознат с член 14 от Конституцията на Република България, където е записано, че семейството, майчинството и децата са под закрила на държавата. Има и още един важен текст там – чл.4, ал.2, където Република България гарантира достойнството на личността. Майките с черни тениски не крещят за привилегии, а се борят за достойно съществуване. За себе си и децата си. Лично за мен те са герои, направили по-трудния, но по-човешки избор, ако помним случая Могилино... Подходът „Има черни тениски – има проблем...” се е провалил в исторически план. Според мен, за да ни има като българи не бива да се примиряваме с опитите за погазване на човешкото достойнство.  За да е съвсем ясно, ще прибегна до тълковния речник. Не за думата „Човещина”. За нея не е нужен речник, а сърце. А за думата „Позор” - срамно, унизително положение, което предизвиква презрение. П.П. Прилагам коментар на майка на дете с аутизъм, която познавам и чиято обективност не подлагам на съмнение.", "date": "2018.10.22", "title": "Десислава Радева: Репликата на Валери Симеонов е позор!"}
{"url": "http://epicenter.bg/article/Borisov-ot-Dubay--Stiskam-zabi--nyama-da-podam-ostavka-vmesto-Valeri-Simeonov-/166369/2/0", "text": "\"Стискам зъби, няма да подам оставка вместо Валери Симеонов\".   В това бе категоричен премиерът Бойко Борисов, който е на визита в Дубай. Той коментира обстановката в България пред представителите на медиите, които отразяват визитата му в ОАЕ и Египет.    Ситуацията у нас ескалира, след като майките на деца с увреждания дойдоха под прозорците на властта на \"Дондуков\" 1. Те заплашват да блокират булеварда, като разпънат палатките си тук през нощта, ако до довечера вицепремиерът Валери Симеонов не се оттегли. От \"Атака\" пък снеха политическото си доверие от Симеонов и настояха той да бъде заменен в кабинета от друг представител на НФСБ. Лидерът на партията Волен Сидеров настоява за спешно свикване на Коалиционния съвет ГЕРБ - Обединени патриоти.   На въпрос на Епицентър.бг дали не се  явява заложник на така създалата се ситуация, Бойко Борисов каза:      Епицентър.бг му подсказа, че според лидера на \"Атака\" Волен Сидеров коалиционният съвет можел да се проведе с конферентна връзка. \"Аз имам телефон, нека ми се обади\", отговори Борисов. И допълни: \"Ние направихме днес конферентна връзка със седемте емира на ОАЕ, та с Волен Сидеров не може да е проблем. Който иска да ми се обади\".   \"Ако поискам силово оставката на Валери Симеонов, това ще счупи цялата конструкция, с подобен акт правителството ще падне, каза Бойко Борисов в отговор  на репликата на Епицентър.бг, че е заложник на нежеланието на Валери Симеонов да поеме отговорност за репликата му за „кресливите жени с уж болните деца“.   Той обясни, че само по решение на коалицията на Обединените патриоти може да има оставка на Симеонов.   \" \", подчерта Борисов.  \" \", бе категоричен Борисов.   „ Като гледам тези отстрани как загряват, в такава тежка катастрофа ще вкарат държавата, че просто ви го гарантирам. Затова стискам зъби и се опитвам да свърша работа и мисля, че я върша като гледам параметрите на държавата и отношението на всички към България. Ние сме си извоювали правото по света да ни уважават, защото сме работили добре и сме постигнали много\", каза той. Премиерът отново призова майките на деца с увреждания да имат търпение, защото само до няколко дни ще бъдат приети всичките им искания.   По думите му, въпреки че майките на деца с увреждания казват, че не търсят сваляне на правителството, с един подобен акт – то ще падне. „В никаква друга конфигурация не виждам как ще се развие“, заяви още премиерът. По думите му е малко по-сложно. „Когато се касае за министри, излъчени от ГЕРБ по коалиционното споразумение, въпреки че ми се сърдят след това, дето се вика не питам. Нося партийна отговорност към избирателите, които са ни изпратили тази част от управляващата коалиция. Нашите партньори са в по-сложна ситуация. „Обединени патриоти“ са три партии и помежду си имат коалиционно споразумение. След това с тях трите сме подписали ние нашето коалиционно споразумение, знаейки през цялото време колко различни и нееднакви сме в своите програми и разбиране. Така бяха отредили българските избиратели, така го направиха“, заяви още министър-председателят.  ", "date": "2018.10.22", "title": "Борисов от Дубай: Стискам зъби, няма да подам оставка вместо Валери Симеонов! (видео)"}
{"url": "http://epicenter.bg/article/Tsiganin-prebi-i-obra-dyado-v-Slavyanovo/166313/3/0", "text": "Пребиха и обраха 82-годишен мъж в дома му в Славяново. Инцидентът станал около 02:30 ч. през нощта срещу неделя. Мъж от ромски произход нахлул в къщата на възрастния Георги Вачев в Славяново. Нападателят искал да обере дома му. 82-годишният мъж се опитал да се защити, заради което бил жестоко пребит. В опит да се спаси Вачев хвърлил портмонето си със сто и двадесет лева към него.       36-годишният извършител е задържан за 72 часа и му е повдигнато обвинение. Той е с криминални регистрации в полицията и е осъждан.", "date": "2018.10.22", "title": "Циганин преби и обра дядо в Славяново"}
{"url": "http://epicenter.bg/article/Ministerstvoto-na-finansite-publikuva-zakonoproekta-za-darzhavniya-byudzhet-za-2019-g-/166351/4/0", "text": ", която представлява мотивите към него. Това съобщиха от пресцентъра на Министерството на финансите. Законопроектът е достъпен  .   В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година.   В настоящата прогноза се запазват целите за бюджетното салдо, заложени в СБП за периода 2019-2021 г., съответно за 2019 г. дефицит от 0,5 % от БВП, а за 2020 г. – балансирана бюджетна позиция, която се запазва и през 2021 година.   Приходните и разходните политики в тази прогноза са продължение на заложените в СБП за периода 2019-2021 г., като за надграждането с нови са взети предвид както макроикономическите аспекти, така и разширените фискални възможности за осигуряване на финансиране на приоритетните секторите и за реализиране на хоризонтални мерки, засягащи бюджетната сфера.   Изразени като процент от БВП, при приходите за периода 2019-2021 г. се наблюдава тенденция за спад от 37,7 % до 35,8 %, а в номинален размер се увеличават, като от 43 857,0 млн. лв. за 2019 г. се очаква да достигнат 47 582,3 млн. лв. през 2021 година.  , свързани с реализиране на мерки за подобряване на събираемостта, стимулиране на икономическото развитие, намаляване на административната тежест и въвеждане в националното законодателство на разпоредби от европейското право в областта на данъците.  , което допринася за повишаване на икономическия растеж и има положително влияние върху търсенето и предлагането на труд.    което представлява средногодишна консолидационна стъпка от около 1,2 пр.п. от БВП и имат основен консолидационен принос за постигане на целите за дефицита.    , които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са социалната политика, образованието, отбраната и политиката по доходите.   :   допълнително за всяка година от прогнозния период (50 % повече спрямо средствата през 2018 г.) за целеви помощи за отопление с цел социална закрила и равни възможности;  . допълнително за всяка година от прогнозния период за гарантиране на финансовата рамка на проекта на Закон за хората с увреждания и проекта на Закон за личната помощ при тяхното приемане;   във връзка с въвеждането на нов вид месечна помощ за деца без право на наследствена пенсия от починал родител, съгласно промените в Закона за семейни помощи за деца, като размерът на помощта за 2019 г. е 115 лева.    се осъществяват чрез цялостен интегриран подход, базиран на обвързаните и съгласувани действия на институциите на национално и местно равнище. Средствата от държавния бюджет основно са насочени към четирите стълба за финансиране на системата, съгласно Закона за предучилищното и училищното образование, както и към финансиране обучението на студенти и докторанти, определено въз основа на комплексната оценка на качеството на обучение.    предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2 на сто от БВП на Република България до 2024 г., като в бюджетната рамка за 2019 г. общо разходите за отбрана възлизат на 1 839,3 млн. лв., което представлява 1,58 % от БВП. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на одобрените от Народното събрание инвестиционни проекти.    (от 510 лв. на 560 лв. от 1 януари 2019 г., на 610 лв. от 1 януари 2020 г. и на 650 лв. от 1 януари 2021 г.), в настоящата прогноза е заложена мярка за увеличение с 10 % на средствата за заплати и осигурителни вноски в бюджетния сектор от 2019 г., с което ще се осигури възможност за увеличаване на индивидуалните основни месечни заплати на заетите, въз основа на заеманата длъжност и оценките за постигнатите резултати. За 2019 г. увеличението на възнагражденията на педагогическия персонал средно е с 20 % с цел достигане през 2021 г. на удвояване спрямо 2017 г. на средствата за възнаграждения на педагогическите специалисти.    При разпределението на целевата субсидия за капиталови разходи към основния и допълнителния компонент е предвиден и допълнителен ресурс за подпомагане на общините от 4-та и 5-та категория за подобряване състоянието на социалната и техническа инфраструктура на територията им. Изменението на механизма за разпределение на общата изравнителна субсидия по общини през 2019 г. е свързано с определянето на условие за достъп до субсидията. Право да получават изравнителна субсидия през 2019 г. имат общините, чиито постоянни данъчни постъпления към 31 декември 2017 г. на един жител са по-ниски от 120 % от равнището им за страната на един жител.   , чрез които да се постигне устойчив икономически растеж, по-висока заетост, социално включване и териториално сближаване и изграждане на конкурентоспособна и иновативна икономика.    Въз основа на допусканията и прогнозното нетно дългово финансиране за периода 2019-2021 г. се очаква намаление на държавния дълг от 22,2 млрд. лв. през 2019 г. до ниво от 22,0 млрд. лв. към края на 2021 г., респективно от 19,1 % до 16,5 % от прогнозното ниво на БВП. Нивото на консолидирания дълг на сектор „Държавно управление“ се очаква да продължи да спада, движейки се в диапазона от 22,5 % до 17,7 % от БВП или между 24,3-23,5 млрд. лв.    което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави членки на ЕС по отношение на ниското ниво на дългова тежест.    които се отчитат в прегледите и прогнозите на Европейската комисия, на международните финансови институции и рейтинговите агенции, са ориентир за реалистичността на целите на фискалната политика и на бюджетните прогнози.", "date": "2018.10.22", "title": "Повече пари за социална политика, образование, отбрана и заплати в проектобюджета за 2019 г."}
{"url": "http://epicenter.bg/article/Prof--Vladimir-Chukov--Sluchayat-Dzhamal-Hashogi-razmesti-plastovete-v-Blizkiya-Iztok/166366/11/0", "text": "Случаят Джамал Хашоги размести пластовете в Близкия Изток, категоричен бе в интервю за Фокус\" арабистът проф. Владимир Чуков. Той коментира скандала с саудитския журналист за сутрешният блок „Добро утро, България“ на Радио „Фокус“.   Джамал Хашоги се опитал да убеди Осама бин Ладен от името на саудитската държава да се върне в Саудитска Арабия и да изостави опозицията на саудитската династия, казва Чуков.   Съдбата се обръща срещу него и той изпада в немилост тогава, когато отправя много силни критики към Ибн Таймия, идеологът и създателят на салафизма, обръща внимание проф. Владимир Чуков.   Биографията на журналиста, известен с три фамилни имена - Джамал Хашоги или Хашаджи, или Кашиджи, показва сложните отношения между Турция и арабския свят, казва проф. Чуков.       Владимир Чуков: Да, наистина, Джамал Хашоги или Хашаджи, или Кашиджи – давам три от фамилните му наименования, с които той е познат в различни среди, което е много интересен модел, пример за много сложните взаимоотношения между Арабския свят, между Турция, стигайки дори до Османската империя. Ако погледнете биографията на Хашоги, ще видите, че той наистина има една много, много интересна биография. Неговият баща Ахмед Хашоги е също така много интересен, част от арабския елит, от онези кръгове в Арабския свят, които са били помагачи на османската власт в Медина. Всъщност това е историята на взаимоотношенията в Арабския полуостров и в Близкия Изток, в който турското и арабското начало много силно се преплитат. Тези много имена на този човек реално отразяват и неговата двойствена идентичност – дали той е арабин саудитец или всъщност той се чувства като турчин, който вижда в съвременна Турция модел за Арабския свят. Тук се преплитат ако щете политически модели, ако щете лични взаимоотношения. Той завършва университет в Индиана - „Бизнес и администрация“, за сметка на саудитската държава. След това прави една шеметна кариера като журналист – практически всички вестници са отворени, той познава и Осама бин Ладен. Взема му интервю забележете къде – в Тора Бора. Като една много интересна ирония на съдбата – той се опитал от името на саудитска държава да убеди Осама бин Ладен да се върне в Саудитска Арабия и да изостави опозицията на саудитската династия. По същия начин се обръща съдбата срещу него. Той изпада в немилост тогава, когато отправя много силни критики към Ибн Таймия. Това е идеологът и създателят на салафизма. В последствие обаче той става част от саудитския истаблишмънт. Нека да кажем следното, че едва ли саудитската държава би изпратила който и да е да взима интервюта от Осама бин Ладен. Нещо повече, трябва да кажем, че той работи като медиен съветник забележете на кого – на Турки ал Файсал – това е бившият шеф на саудитското разузнаване, когато той беше посланик в САЩ и в Лондон, и респективно той от 2015, респективно 2017 година вече официално се оттегля от саудитския истаблишмънт. Изключително популярна личност. Всъщност, Хашоги е черпил с пълни благини онова, което му е дала саудитската държава. И в един момент той се сеща за своите турски, османски корени, и досещате се как гледа Саудитска Арабия на него. Онова, което Хашоги пропагандира, това е всъщност борба срещу консерватизма, борба срещу бих казал ретроградността в саудитското общество, но от позицията на мюсюлманските братя. Тоест, моделът за него, това е Турция. Трябва да отбележим, че той е член на една много влиятелна асоциация – тя се казва Асоциация на арабските медийни дейци, чието седалище е в Истанбул. Това е бих казал като убежище за арабски журналисти, които се опитват да пропагандират Турция като модел въобще на държавността в целия Близък Изток. Виждате колко интересно се преплита цялата история – противоборството между Турция и арабските държави. Сега, на този фон вече се наслагват съвременните мотиви: права на човека - Хашоги е бил по един изключително, бих казал вероломен начин, напълно в противоречие с Виенската конвенция... Но само да дам още интересен детайл: саудитската държава всъщност се е опитала да приложи онова, което той самият прилага спрямо Осама бин Ладен. Ето тук е големият въпрос – дали принц Мохамед бин Салман е знаел или не – вероятно е знаел, тъй като по-голямата част от тези 15 човека, които са били изпратени, са били негови тесни сътрудници. Но интересното е следното: по заповед вече на самия командващ тази операция ген. Ахмед Асизи – той е заместник шеф на разузнаването, са му изпратили, забележете бивши негови колеги, с които той е бил служител в посолството на Саудитска Арабия в Лондон да го убеждават да изостави онези позиции, които той защитава през последните години. Тоест, те са се опитали някак си да го разубедят. И в консулството се е стигнало наистина до едни бих казал едни много жалки събития.   Владимир Чуков: Така е. Нека да кажем, че убийството на Хашоги практически размести пластовете не само в Близкия Изток, дори ако щете много силен удар нанесоха на американските санкции срещу Иран, които сега на 4 ноември трябва да влязат в сила. Много сте права, че като цяло Саудитска Арабия пое ангажимента да компенсира недостига, който се очаква след оттеглянето на иранския нефт. И поради тази причина много трудно ще бъде на САЩ да наложат каквито и да било санкции. Тук искам да кажа още, че на 6-ти има частични избори в САЩ. Вече се чуват все по-силни гласове в законодателния орган на САЩ както от демократи, така и от републиканци за налагането на санкции срещу Саудитска Арабия. Нека да се върнем пак в миналото, както виждате, много ясно трябва да търсим прецеденти от миналото – след 11 септември 2001 година, когато имаше същите тези гласове, и знаете какво се получи в света. Сега, наистина пред президента Тръмп се изправя една много тежка дилема: дали правата на човека – нещо, което очевидно е нарушено да се има предвид, или ще се търси запазването на финансовата сделка с Риад. САЩ, специално Тръмп се намират в една много деликатна ситуация, която ще видим просто как ще съумее той да балансира всички тези предизвикателства, така че случая Хашоги да не надскочи турско-саудитските отношения, да не надскочи Близкия Изток.   Владимир Чуков: Много ми се иска да кажа, че имаме такива хора, че имаме кадри, които са готови за подобен тип сериозни, професионални изпитания. Нека все пак да припомним, че България някак си малко трудно се адаптира към новите реалности в Арабския свят. Аз лично съм предупреждавал нееднократно след промените в България, да преструктурираме нашите дипломатически представителства в тази част на света. Те бяха ориентирани повече към т.нар. „революционни режими“: Сирия, Либия, Йемен, Ирак. Просто нещата коренно се промениха. И трябваше много ясно да насочим нашите усилия към страните от Персийския залив, които доказаха себе си, че са центъра не само на този регион, но ако щете много от лостовете за световната икономика идват точно от тях. Ние открихме посолство едва миналата година. Струва ми се, че ние вървим, догонвайки другите, ако се поразходи човек из тези държави, ще види, че не западноевропейските държави, а нашите партньори, нашите съседи много отдавна се намират в региона. Говоря за държави като Румъния, като Чехия, като Полша.    ", "date": "2018.10.22", "title": "Проф. Владимир Чуков: Случаят Джамал Хашоги размести пластовете в Близкия Изток"}
{"url": "http://epicenter.bg/article/Mezhdu-5-i-15-godini-zatvor-ochakvat-mazha--napadnal-dyadoto-v-Slavyanovo/166340/3/0", "text": "Окръжната прокуратура задържа за 72 часа мъжа, ограбил и пребил възрастния мъж от Славяново. Това съобщиха от пресцентъра на Прокуратура на Република България. Говорителят на прокуратурата в Пленев Нанка Рачева коментира пред медиите, че за престъпления като това законът предвижда наказание от 5 до 15 години лишаване от свобода.   Окръжна прокуратура - Плевен ръководи разследването по досъдебно производство, образувано за извършен грабеж при условията на опасен рецидив. На 21 октомври 2018 г. около 02.30 часа е получено съобщение на тел.112 от 82-годишен мъж от град Славяново, област Плевен, който съобщил, че му е нанесен побой и му е отнета парична сума от 120 лева, от познато за него лице. Незабавно е изпратен полицейски патрул.  Задържан е 36-годишен мъж, посочен от пострадалия като извършител на грабежа. 36-годишният мъж е осъждан многократно за умишлени престъпления от общ характер.  Извършен е оглед на местопроизшествието, както и претърсване в дома, обитаван от 36-годишния извършител. При претърсването са иззети дрехите, с които 36-годишния мъж е бил при извършване на престъплението.  Пострадалият е настанен в болница, без опасност за живота. Установено е, че същият има счупена яблъчна кост, разкъсване на ушна мида, отоци и синини и разкъсно-контузна рана на главата. Извършителят е привлечен като обвиняем за грабеж на 120 лева, извършен при условията на опасен рецидив. С постановление на наблюдаващия прокурор е задържан за срок до 72 часа. Предстои да бъде внесено искане в съда за вземане на мярка за неотклонение „Задържане под стража“. Извършено е освидетелстване на обвиняемия и са взети образци за сравнително изследване.  По досъдебното производство предстои да бъдат назначени ДНК експертиза, съдебно-медицинска експертиза и разпити на свидетели.    ", "date": "2018.10.22", "title": "Между 5 и 15 години затвор очакват мъжа, нападнал дядото в Славяново"}
{"url": "http://epicenter.bg/article/Erdogan-i-Tramp--Smartta-na-Dzhamal-Kashogi-tryabva-da-bade-izyasnena/166317/7/0", "text": "Президентите на Турция и САЩ, Реджеп Тайип Ердоган и Доналд Тръмп вчера разговаряха по телефона за смъртта на саудитския журналист Джамал Хашоги в саудитското консулство в Истанбул, съобщи Анадолската агенция, цитирана от Ройтерс и ДПА.   \"Ердоган и Тръмп се съгласиха, че обстоятелствата около смъртта на Хашоги трябва да бъдат изцяло изяснени\", посочи Анадолската агенция.  Двамата президенти обсъдили също сътрудничеството в борбата с тероризма, неотдавнашното освобождаване от Анкара на американския пастор Андрю Брънсън и войната в Сирия.   Първоначално президентът на САЩ определи като достоверна версията на Саудитска Арабия за смъртта на журналиста Джамал Хашоги. Сега споменава за \"лъжи\" на Рияд, предаде Франс прес.   \"Очевидно е имало заблуда и лъжи\", заяви Тръмп в интервю за в. \"Вашингтон пост\" - вестникът, на който сътрудничеше Хашоги. \"Техните версии са много разпокъсани\", допълни той, визирайки версиите на саудитците.   В момент, в който Тръмп е поставен на нарастващ натиск у дома, за да действа срещу Саудитска Арабия, в интервюто той на няколко пъти говори за важността на икономическите връзки между двете страни и за ролята на саудитския престолонаследник   Мохамед бин Салман в тези връзки. В интервюто Тръмп нарече принца \"силна личност\", която \"обича наистина страната си\". \"Никой не ми е казал, че той е отговорен. Никой не ми е казал, че той не е отговорен. Ние не сме стигнали до този момент\", заяви Тръмп, споменавайки за възможността принцът да е бил запознат едва постфактум със събитията.   \"Бих искал той да не е отговорен. Мисля, че той е един много важен съюзник за нас. По-специално в случая с Иран, който върши толкова зловредни дейности по света, принцът е добра противотежест\", каза Тръмп.", "date": "2018.10.22", "title": "Ердоган и Тръмп: Смъртта на Джамал Кашоги трябва да бъде изяснена"}
{"url": "http://epicenter.bg/article/Domuschiev-kam-Rusev-i-Ganchev--Kontsentrirayte-se-varhu-vashite-problemi/166385/8/0", "text": "Собственикът на Лудогорец Кирил Домусчиев разкритикува босовете на Левски – Спас Русев и ЦСКА – Гриша Ганчев.    На страницата си във „Фейсбук\" Домусчиев назовава Спас Русев по име, но не така прави с Гриша Ганчев. Собственикът на ЦСКА даде интервю през уикенда, в което не се изказа ласкаво за разградчани. Всичко това провокира босът на \"орлите\" да даде изявление за обвиненията им.   \"Изумяват ме словесните атаки на двамата собственици на грандовете. Г-н Русев, не Ви ли стигнаха 90 минути да вкарате гол, та опряхте до едната минута повече продължение?! Докато гледахте как е направена козирката на “Лудогорец Арена”, явно сте пропуснали да видите как Цветкович едва не откъсна крака на Натанаел.   На подобен мач на любимия Ви клуб - Челси, съдията със сигурност щеше да вдигне червен картон. Моля, концентрирайте се върху вашите проблеми - игра, селекция и козирка. Съдиите са удобно оправдание! Оставете реферите на мира, както прави Лудогорец дори когато е ощетен.    А за другия - изумява ме наглостта да си признава извършени от него престъпления, за които давността е отминала. Вълкът козината си мени, но нравът - НЕ. Вярва ли му някой, при положение че този човек е разследван за кражба на ДДС и акцизи?! Лудогорец спазва феърплея и е изряден във финансово отношение. Затова не се притесняваме от каквито и да е проверки. Господа, гледайте си вашите клубове! Не се оправдавайте и не търсете проблемите, където не съществуват!\", написа Домусчиев.", "date": "2018.10.22", "title": "Домусчиев към Русев и Ганчев: Концентрирайте се върху вашите проблеми"}
{"url": "http://epicenter.bg/article/Megan-si-vze-pochivka--Hari-prodalzhava-obikolkata-v-Avstraliya/166334/10/99", "text": "на обявения за част от световното културно наследство , докато неговата бременна съпруга Меган си взе почивка от официалните си ангажименти по време на обиколката на представителите на британското кралско семейство в Австралия. Двамата вече  , откакто    При посещението на   от местните жители на брега на езерото Макензи. Хари по-късно се разходи бос по белия пясък на езерния бряг, източник на питейна вода за народа Бучула и си наплиска лицето с езерна вода. По време на посещението му беше обърнато внимание и на въпроси за защита на природата, една кауза, която се радва на вниманието на неговия баща принц Чарлс.  , за да научи повече за растенията и животните на острова. След пристигането си на острова кралската   Принц Хари се качи на баржа, за да посети остров Фрейзър по пътя на туристите, докато    След остров Фрейзър принц Хари и съпругата му ще се отправят към Фиджи и Тонга.   Източник: Дарик  ", "date": "2018.10.22", "title": "Меган си взе почивка, Хари продължава обиколката в Австралия"}
{"url": "http://epicenter.bg/article/Esenen-galet-s-yabalki/166378/9/14", "text": "2 1/2 ч.ч. бяло брашно  6 с.л. захар щипка сол 200 гр. масло 3 с.л. олио 4 зелени ябълки кората на 1 портокал 2 с.л. прясно изцеден сок от портокал   Сухите съставки се смесват. Добавя се охладеното масло, нарязано на кубчета и се долива студена вода. Оформя се тесто, увива се в свежо фолио и  се оставя в хладилник за 1 час.  В купа се смесват нарязаните на кубчета обелени ябълки, към които се добавят сока и кората от портокал. Тестото се разстила във форма с диаметър около 26-29 см. и се поръсва със смес от 1 с.л. брашно и 2 с.л. захар. След това се разстила ябълковата смес и отгоре се \"завива\" от всички страни.   Пече се за около 40 минути на 220 градуса.   може да се приготви и сос от 1 ч.ч. кафява захар, 60 гр. масло, 1 ванилия, 2/3 ч.ч. готварска сметана и 1 с.л. ром.   В тенджера се разтапят маслото и захарта. Добавя се готварската сметана и се оставя да къкри за 5 минути. Сваля се от котлона и се добавя ванилията и рома. ", "date": "2018.10.22", "title": "Есенен галет с ябълки"}
{"url": "http://epicenter.bg/article/Paparatsi-zasneha-parvata-razhodka-na-bebeto-na-Pipa-Midaltan--Snimki-/166335/10/99", "text": "- по-малката сестра на херцогинята на Кеймбридж Катрин, преди по-малко от седмица. Това е първото дете за Пипа и . Двойката още не е разкрила какво име са избрали за наследника си. Но папараци в Западен Лондон успяха да уловят след появата на бебето. Въпреки че са родители едва от няколко дни, таткото уверено бута детската количка, докато Пипа явно има грижа за домашните любимци - един лабрадор и един кокер шпаньол.   Пипа Мидълтън сключи брак с фондовия мениджър Джеймс Матюс през 2017 г. А през юни т.г. потвърди, че двамата очакват първото си дете. Сестрата на херцогиня Кейт разкри щастливата новина пред британско издание и призна, че изчакала да минат първите три месеца от бременността й, докато имала повече неразположения. \r\n   \r\n   \r\n 35-годишната Пипа роди сина си на 16 октомври в частното крило „Линдо“ в , където и по-голямата й сестра Кейт даде живот на трите си деца - Джордж, Шарлот и Луи. Новината, че Пипа Мидълтън и съпругът й са станали родители пък дойде само , че през пролетта  Само няколко дни преди да роди първото си дете Пипа и съпругът й уважиха и сватбата на принцеса Юджени.   Източник: Дарик", "date": "2018.10.22", "title": "Папараци заснеха първата разходка на бебето на Пипа Мидълтън (Снимки)"}
{"url": "http://epicenter.bg/article/Boyko-Borisov-i-sheyh-Mohamed-bin-Rashid-Al-Maktum-shte-razgovaryat-v-Dubay/166315/2/0", "text": "Продължава официалната визита на премиера Бойко Борисов в Обединените арабски емирства. В Дубай министър-председателят ще разговаря с вицепрезидента и министър-председател на ОАЕ шейх Мохамед бин Рашид Ал Мактум. След разговорите в Абу Даби следват тези в Дубай, където живеят и работят почти 7 000 български граждани.   С министър-председателя отново ще се договарят детайли как да се засили взаимодействието. Последното посещение на високо ниво в ОАЕ е било през 2003г. - на президента Георги Първанов, обясни премиерът:   \"Да не прозвучи нескромно, но ако досега друг премиер беше идвал в ОАЕ и имаше нещо, което да стъпим на него, щеше да ни е по-лесно. Усещам, че имат политическа воля. Имаме добър шанс от много пожелания досега и много приказки по темите, сега да приведем тези в действие\". От Обединените арабски емирства премиерът и делегацията ни заминават по-късно днес за Египет. Утре в Кайро е планиран разговор с президента Абдел Фатах Сиси, който е продължение на диалога между двамата от 73-ата сесия на ООН през септември тази година. Отново задълбочаване на сътрудничеството е цел на тази визита.", "date": "2018.10.22", "title": "Бойко Борисов и шейх Мохамед бин Рашид Ал Мактум ще разговарят в Дубай"}
{"url": "http://epicenter.bg/article/Maykite-na-detsa-s-uvrezhdaniya-otnovo-na-protest--iskat-ostavkata-na-Simeonov/166316/2/0", "text": "Отново протест на родителите на деца с увреждания пред Министерски съвет.   в София и в други градове, с искане на оставката на вицепремиера Валери Симеонов.   Повод за протеста са квалификации, които Симеонов отправи по отношение на майките, които те твърдят, че са обидни. И по-точно репликите, че те са \"група кресливи жени\" с \"уж болни деца\".   Това е гавра към децата ни, каза пред Нова телевизия една от протестиращите майки на деца с увреждания по повод думите на вицепремиера Валери Симеонов \"кресливи жени с уж болни деца\". Той се изгаври с децата с увреждания и с хората с увреждания като цяло. Това обида към държавата. Отдавна твърдим, че към нас има геноцид и той го доказа с думите си. В нито една европейска държава, ако се случи това, той няма да бъде на поста, заяви жената.   Тя потвърди, че днес в 12.30 часа майките ще поискат оставката на Симеонов с протест пред Министерски съвет. Протестът ще продължи до оставката му. Ние нямаме никакви политически цветове, нашата кауза са децата ни. Това, че той спекулира, си е негов проблем, заяви протестиращата майка.   Не можем да повярваме, че този човек спи спокойно и днес ще отиде на работа, подчерта тя.   Извинения не приемаме, искаме му оставката, заяви друга протестираща майка. Тя е категорична, че Валери Симеонов не трябва да заема никакви управленски постове.   Министър-председателят Бойко Борисов се разграничи от думите на вицепремиера и дори се извини от името на правителството, но Валери Симеонов излезе с публикация в профила си във Фейсбук и застана твърдо зад думите си.   Позиция бе изразена и от страна партията на Симеонов НФСБ, която го подкрепи и дори преведе изказването му, като обясни, че с думата \"уж\" той не поставял под въпрос здравния статус на децата.", "date": "2018.10.22", "title": "Майките на деца с увреждания отново на протест, искат оставката на Симеонов: Той се изгаври с децата"}
{"url": "http://epicenter.bg/article/Hasan-Ademov--Vav-vsyaka-edna-normalna-darzhava-ostavkata-na-Simeonov-otdavna-tryabvashe-da-e-fakt/166325/2/0", "text": "Във всяка една демократична държава оставката на Валери Симеонов отдавна трябваше да е факт. В случая става въпрос за ценности и това далки те се споделят. Важно е ГЕРБ да покажат дали ги споделят. Това каза бивщият социален министър Хасан Адемов в ефира на БТВ. В случая майките на деца с увреждания не се използват за да се предизвика сътресение във властта, те имат кауза, добави той. По думите на Адемов политика за хората с увреждания е многопластова. Това е сфера изпълнена с много мъка и болка.   \"Около 16 000 души бяха излъгани заради тавана на пенсиите. Ако нямаш яснота при какви условия ще се пенсионираш как да имаш доверие в системата?\", попита той по повод повишаването на тавана на пенсиите. По отношение на увеличаването на максималния осигуритрелен доход, Адемов заяви, че това е промяна в правилата на играта в последния момент.   ДПС ще подкрепи вота на недовиери по тема \"Здравеопазване\". Те обаче имат други аргументи за това. \"Задава се много неясен силует на реформа. Ние сме \"за\" това Касата да бъде поставена в господстващо положение\", каза Хасан Адемов.", "date": "2018.10.22", "title": "Хасан Адемов: Във всяка една нормална държава оставката на Симеонов отдавна трябваше да е факт"}
{"url": "http://epicenter.bg/article/Sotsiolozi-za-Valeri-Simeonov--Psihopat-i-fashist-/166326/2/0", "text": "  Това каза в сутрешния блок на БНТ социалният антрополог Харалан Александров във връзка със скандалното поведение на вицепремиера Валери Симеонов по адрес на майките на деца с увреждания, определяйки ги като \"кресливи жени с уж болни деца\".   Изказването му е все едно да кажеш, че османското присъствие е довело до мултикултурални отношения, а не че е имало турско робство, поясни Александров.   \"Бих искал да видя Симеонов наказан заради това свое безобразно говорене\", заяви Александров и накрая добави, че политиката у нас отдавна е напуснала границите на разума и логиката. \"Разбира се, все още се срещат някои изключения от правителството\", допълни социалният антрополог. Според социалния антрополог садистичната наслада, с която обиждаш и принизяваш намира отклик в електората, който се идентифицира с насилника.  \"Това се оказва, че носи точки. Българското общество има проблеми с психичното си здраве - не се проявяват само дрогирани младежи от гетата\", обясни Александров. И даде пример с форумите в интернет - основният стремеж е да унизиш, да обидиш, да хейтнеш.    \" \", коментира социологът Андрей Райчев в студиото на БНТ.   \"Той прекали до такава степен, че просто не виждам как политическата му кариера ще продължи в дългосрочен план. Той наруши табу, унижавайки и без това слаби хора\", продължи Райчев.   Социологът коментира и бъдещето на малката коалиция Обединени патриоти, като посочи, че, ако тя се разпадне, едва ли трите партии в нея ще влязат скоро в парламента. \"Ако се разделят, ще видят парламент през крив макарон\", смята той.   Райчев обърна внимание как обикновено се развиват скандалите при ОП - когато Сидеров и Симеонов се карат, идва Каракачанов. \"Той е миротворец и им обяснява: \"нашата сила е от това, че сме заедно\", посочи Андрей Райчев.  \"Това е така - няма да видят парламент в друга ситуация. Цъка часовникът, той е май 2019 г.  , има броени месеци. Сидеров иска да е евродепутат. Човекът така си вижда финала на кариерата\", категоричен е Райчев.  Според него това е едната линия, а другата е евродепутатът Ангел Джамбазки, зам.-председател на ВМРО. \"Там се заплита възел, който като се развърже, ще доведе дестабилизация на правителството. Големите играчи гледат само евроизборите. Малките играчи не гледат това, те са съюзници, групират се, прегрупират се. Големите играчи ги гледат с досада - \"защо ми пречиш на големия мач\". Картината е леко абсурдна\", каза още Андрей Райчев, коментирайки отношенията в управляващата коалиция.  \"В момента големите играчи на родната политическа сцена са Бойко Борисов и Корнелия Нинова. В този смисъл ГЕРБ и БСП се готвят за големия мач през май, а през септември ще бъде изигран реваншът  \", заяви в заключение социологът.    ", "date": "2018.10.22", "title": "Харалан Александров и Андрей Райчев за Валери Симеонов: Майката е свята! Психопат и фашист!"}
{"url": "http://epicenter.bg/article/-Vasilev--Pravitelstvoto-ima-dva-izbora---ili-da-priema-pozora-na-Simeonov-kato-svoy--ili-da-si-hodi/166327/2/0", "text": "Както разбираме, Васил Василев е подготвил два варианта за предаването “ Не се страхувай “ довечера.   Първият ще бъде излъчен, ако правителството падне вследствие на изявлението на вицепремиера Симеонов за кресливите майки и уж болните деца. Ако подобна реплика бъде изречена и потвърдена от висш правителствен ръководител в Съединените щати, Канада, Русия, Германия, Франция, Австрия и т.н. целият кабинет би подал оставка от срам. Цивилизованият свят не понася такива гаври с човешкото достойнство и Василев предполага, че българското правителство ще остане привързано към етичните норми на цивилизационния си избор. В този случай предаването ще се занимае само с последиците от оставката.   Ако пък правителството реши да поеме позора на Симеонов и не подаде оставка, в “ Не се страхувай “ ще видите :   - Опитът за разкол в БСП изглежда неуспешен и 43-те милиона лева вероятно са отишли напразно. Ще има включване на Костадин Костадинов, общински съветник от Варна, който обяснява как Варненския административен съд е отхвърлил молбата му за спиране на скандалната сделка. Ще разберем мотивите на съда и как за исторически кратко време е приел, разгледал молбата и излязъл с решение.   - Първият удар във Втората студена война. Путин предлага разплащанията по търговията между Русия и Европа, включително тези за петрол и газ, да бъдат в евро. Ако Брюксел приеме идеята, която сам е лансирал, еврото ще се утвърди като световна валута, а доларът ще отслабне. Ще удържат ли европейските компании на натиска на САЩ ? Не е ли това причината Тръмп да обяви, че излиза от договора за ракетите с малък и среден обсег, който засяга главно Европа ?   Василев отново поставя въпроса : защо останахме толкова назад от другите бивши соцстрани, след като тръгнахме с почти равен старт. Не са само корумпираните и негодни политици, защото такива има навсякъде. Може би най-важната причина, смята той, е че у нас, разузнаването и контраразузнаването бяха разгромени. Унищожена бе имунната система на държавата. В свят, в който побеждава този, който има информация и знае да я анализира, ние доброволно се отказахме от носителите й.   Тема на седмицата са фобиите, които се излъчват от България. На първо място русофобия, но и американофобия, туркофобия, антисемитизъм и други. Когато една малка и бедна страна демонстрира омраза към голяма и богата страна, това тъпкано й се връща, отбелязва Василев и припомня как Богдан Филов обявява символична война на Англия и Съединените щати и в резултат София е разрушена. Може ли някой да каже какво ни е донесла русофобията, какво сме спечелили от нея ? Когато публични личности, дори да са политически трупове, излъчват послания на враждебност, властта трябва да ги контрира и да се дистанцира от тях, подчертава той.   Гост на предаването е Красимир Кумчев, фермер, овощар и зеленчукопроизводител, който обяснява защо вносните плодове и зеленчуци заграбват пазара и нашите производители не могат да дишат. Играта със субсидиите и как българското правителство може да се намеси.   “Не се страхувай “ с Васил Василев, понеделник, 22 октомври, 20.00, ТВ Евроком", "date": "2018.10.22", "title": " Василев: Правителството има два избора - или да приема позора на Симеонов като свой, или да си ходи"}
{"url": "http://epicenter.bg/article/Mayka-na-dete-s-uvrezhdane--Valeri-Simeonov-se-izgavri-s-detsata-ni--kak-spi-spokoyno-/166328/2/0", "text": "Майка на дете с увреждане коментира пред Нова телевизия изказването на вицепремиера Валери Симеонов за кресливите жени с уж болни деца.   Това е гавра към децата ни, каза в предаването \"Здравей, България\" една от протестиращите майки на деца с увреждания. \"Той се изгаври с децата с увреждания и с хората с увреждания като цяло. Това обида към държавата. Отдавна твърдим, че към нас има геноцид и той го доказа с думите си. В нито една европейска държава, ако се случи това, той няма да бъде на поста\", категорична е жената. Тя потвърди, че днес в 12.30 часа майките ще поискат оставката на Симеонов с протест пред Министерски съвет. Протестът ще продължи до оставката му. Ние нямаме никакви политически цветове, нашата кауза са децата ни. Това, че той спекулира, си е негов проблем, заяви протестиращата майка. Не можем да повярваме, че този човек спи спокойно и днес ще отиде на работа, подчерта тя. Извинения не приемаме, искаме му оставката, заяви друга протестираща майка. Тя е категорична, че Валери Симеонов не трябва да заема никакви управленски постове.   Темата с изказването на вицепремиера Симеонов бе коментирана и в предаването \"Тази сутрин\" по БТВ. „Как може да се приеме нещо толкова цинично, при условие че толкова месеци сме вече по улиците и обясняваме, че не става въпрос дори само за нашите деца, а за всички хора с увреждания”, каза Димитрина Русева, майка на дете с увреждане, което е над 18-годишна възраст. Майките не се приемат за „група кресливи жени в опит да им се угоди”.   „Ние от години имаме ясни искания, не става въпрос само за едни пари и само за нас. „Има много хора, които ни подкрепят и които разбират, че реформата, която искаме, ще засегне цялото общество”, каза в ефира на БТВ Весела Одажиева, майка на дете с епилепсия.  Думите са достатъчно цинични, независимо в какъв контекст са казани, категорична беше тя. „Ние не влагаме никакви политически интереси в нашите искания. Независимо за коя партия става въпрос, ние искаме да се свърши работата”, подчерта майката.  Майките на деца с увреждания бяха категорични, че нямат за цел да бутат правителството.  „Твърде вероятно е някой да се опитва да „яхне” протеста политически, но смея смело да твърдя, че нашият протест няма нищо общо с политически искания и цели”, подчерта и Димитрина Русева.  Според майките твърдението, че законите, за които те настояват, са приети, е невярно. „Те са минали само в Министерския съвет. Тепърва предстои да видим как ще излязат след второ четене от парламента”, заяви Весела Одаджиева. Тя изрази опасения, че текстовете може да се променят между първо и второ четене.  Днес протести с искането за оставката на Валери Симеонов ще има освен в София и във Варна, Враца, Силистра, Пловдив, Стара Загора, Разград и Пазарджик. „Не е поносимо за нас и за обществото такъв човек да бъде на толкова отговорна позиция, да представлява България и да има подобни изказвания към каквито и да е членове на обществото”, категорична беше Димитрина Русева. „Извинение в никакъв случай няма да свърши работа, а както се уверихме, господинът дори няма намерение да се извини”, допълни тя.  „В момента получавам 930 лв. по Закона за семейните помощи, освен това съм и личен асистент на детето. Аз работя, съпругът ми работи и успяваме да се справим на този етап”, заяви още в разговора Весела Одажиева.  „След 16-ата си година нашите деца, изобщо хората с увреждания, се превръщат в едни пенсионери. Дава им се социална пенсия от 138 лв. Заради чуждата помощ, която се добавя в нашия случай, сумата е около 230 лв.”, каза Димитрина Русева.  По думите ѝ с тези пари с не може да се покрият дори режийните. „Средно една процедура на човек с увреждане е около 30 лв. Това са хора, които трябва ежедневно да се поддържат, за да останат в състоянието, в което са, и да се подобрят”, каза още Русева.  „И 2000 лв. да се дадат на един човек с увреждане, при условие че няма осигурена достъпна среда, няма възможност за адекватно образование и за работа, какво прави този човек, ако не може да излезе навън и да се квалифицира”, попита Одажиева.    ", "date": "2018.10.22", "title": "Майка на дете с увреждане: Валери Симеонов се изгаври с децата ни, как спи спокойно? (ДОПЪЛНЕНА)"}
{"url": "http://epicenter.bg/article/Valeri-Simeonov-shte-se-sreshtne-s-rabotodatelskite-organizatsii-dnes/166329/2/0", "text": "Вицепремиерът Валери Симеонов ще разговаря с представители на работодателските организации в сградата на Министерския съвет,съобщиха от Правителствената информационна служба.   Срещата е по искане на Асоциацията на организациите на българските работодатели.   Ще бъдат обсъдени възможности за ускоряване на политиките и реформите в сферата на пазара на труда, пенсионното осигуряване, трудово-медицинската експертиза, съдебната система, административната реформа и електронното управление, сигурността, енергетиката и образованието.", "date": "2018.10.22", "title": "Валери Симеонов ще се срещне с работодателските организации днес"}
{"url": "http://epicenter.bg/article/Petoklasnik-se-oplakva-ot-tormoz-v-uchilishte-v-s--Litakovo/166330/2/0", "text": "Отчаяна майка на петокласник от село Литаково се оплака от системна агресия спрямо детето й.   За Цветан училището не е място с много весели и детски спомени. Там той не среща приятели. Ученик е в пети клас в местното училище „Васил Левски” в Литаково. Учи в него от втори клас. Майка му помни, че кошмарът за нея и семейството и започва още самото начало.   „Те го плюят, обиждат го, не искам да цитирам думите, но нито е гей, нито е джендър, нито нещо от сорта”, заяви пред  bTV  Марина Цекова, майка на Цветан. „Те не ме приемат, още от втори клас, откакто дойдох в това училище. Не знам защо”, каза петокласникът. Майката казва, че многократно е повдигала въпроса пред директора и училището. Словесният тормоз обаче не спира.   „Още в начален етап винаги сме провеждали срещи с майката, че той е малко по-притеснителен и не може да се приобщи към децата”, заяви директорът Тодорка Петрова.   Цветан споделя, че дори опитва да не контактува с децата, за да не стават конфликти.   „Цветан е само́ българче в класа, може би това дава така някакъв негативен резултат, че е сам. В другите класове има по двама-трима”, коментира кметът на селото Даниел Дилов.   „Децата ни наистина 90% са роми в училището, но никога не сме делили децата на роми и българи”, категорична е директорката на училището. „За нас всички деца са еднакви и даже съм изключително доволна, че родителите, нищо че са от ромски произход, са изключително загрижени за децата си. Не бих казала, че нещата са на етническа основа”, посочи тя.   Често петокласникът отказва да ходи на училище, а майка му е принудена да го изпраща насила. „Много пъти съм ходила в училището и съм плакала, молила съм класната за съдействие и много пъти съм го водила насила на училище. Не издържам вече”, споделя майката на детето.   Преди дни обаче нещата ескалират, когато Цветан става обект на обиди не само от децата от класа.   „Било е в междучасието, не е обидата някаква сериозна, нарекло го е – не знам дали да го казвам, че е дебел. В крайна сметка те си ги казват такива думи неволно, не влагат и мисъл в тези неща, но той е по-чувствителен и веднага го е приел присърце”, поясни директорката на училището.   Кметът на Литаково отбеляза, че майката е ходила и при него. „Оплакваше се, че децата от ромски произход са се подигравали на нейното дете. И аз викам: „Пък синът ти е едър, чак така ли е?”. И повече не е идвала. Не знам дали е тормозен, или си търси някакви поводи детето да не посещава училище редовно. На Цветан са му създадени условия да бъде пръв на село, в нашето училище, вместо да бъде някой по средата или последен в града в училището”, каза още кметът.   Родителите на Цветан вземат решението да напусне учебното заведение. От понеделник за детето ще се грижат неговите баба и дядо и ще посещава училище в Лом.   „Едно дете дали ще бъде отписано или не, не е голяма беда за училището, но ако тя реши да го остави, ние няма да спрем, ще продължим да работим допълнително и с майката. Ще извикаме и психолог, за да решим този проблем”, увери Тодорка Петрова.   Тъпчем на едно и също място от години, ефекта е на лице, детето отива на 150 километра от мен. Никоя майка не иска да го преживее това, и аз не искам да си пращам детето на другия край, но за негово добро трябва да отиде да изучи тая година там”, подчерта обаче майката на Цветан.   Петокласникът мечтае да стане готвач, също да е магьосник. „Бих направил децата по-добри”, казва Цветан.   Ако догодина се намери свободно място, семейството ще живее отново заедно.  ", "date": "2018.10.22", "title": "Петокласник се оплаква от тормоз в училище в с. Литаково"}
{"url": "http://epicenter.bg/article/NZOK-obsazhda-proektobyudzheta-za-2019-g-/166332/2/0", "text": ", съобщи БНТ.    Така ще надхвърли 4 млрд. лв.  .       28 млн. повече ще има за прегледи при специалисти и 7 млн. - за изследвания.   Проектобюджетът предвижда също -  .   С тях ще се погасяват натрупаните през последните години дългове, заради които се създаде напрежение.    На фона на дебатите около новия здравен модел, проектобюджетът предвижда драстични промени още от следващата година.   . Сега това може да прави здравният министър.   Болниците ще могат да сключват договори за нови дейности като скенер или ядреномагнитен резонанс например, само ако са в регион, в който няма такива. Разрешението ще дава Министерският съвет.  ", "date": "2018.10.22", "title": "НЗОК обсъжда проектобюджета за 2019 г."}
{"url": "http://epicenter.bg/article/Zapochva-Natsionalnata-sedmitsa-na-cheteneto/166333/2/0", "text": "Национална седмица на четенето ще се проведе от 22 до 26 октомври 2018 година. Тя се организира от Министерството на образованието и науката, като целта е да се насърчава и повишава грамотността на учениците.   Над 3000 събития в цялата страна включват разнообразни игри, състезания, представяне на книги и национален маратон на четенето, съобщават от МОН.   Домакин на събитието тази година е Регионалното управление на образованието във Велико Търново. За първи път Институтът по български език към БАН е разработил игрова надпревара за особеностите на българския език за учениците от 5, 6 и 7 клас.   Участието в надпреварата е на доброволен принцип.", "date": "2018.10.22", "title": "Започва Националната седмица на четенето"}
{"url": "http://epicenter.bg/article/Premierat-Boyko-Borisov-poseti-Tsentarat-po-operatsiite-na-politsiyata-v-Dubay--Snimki-/166339/2/0", "text": "Премиерът Бойко Борисов посети Центърът по операциите на полицията в Дубай. Това съобщиха от Правителствената информационна служба. Той е на официално посещение в Обединените арабски емирства и днес ще се срещне с вицепрезидента и министър-председател на ОАЕ и управник на емирство Дубай шейх Мохамед Бин Рашед Ал-Мактум.   В Центърът по операциите на полицията премиерът Борисов се запозна с автомобилите, техниката и ресурсите, с които разполагат в Дубай. От там се координира дейността на 28 хиляди камери в целия град. В Центъра постоянно дежурят 80 полицейски служители.   Ръководителят на полицията генерал-майор Абдула Халифа Ал-Мери презентира възможностите и придобивките на органите по сигурността в Дубай, а министър-председателят Борисов акцентира върху мерките, които страната ни е взела по сигурността на границите - с техника и жива охрана. Той посочи, че само преди дни бяха осигурени 341 нови полицейски джипове за нуждите на българската гранична полиция и допълни, че страната ни планира цялостна модернизация на Института по криминалистика.", "date": "2018.10.22", "title": "Премиерът Бойко Борисов посети Центърът по операциите на полицията в Дубай (Снимки+Видео)"}
{"url": "http://epicenter.bg/article/Zapochna-sreshtata-mezhdu-Boyko-Borisov-i-sheyh-Mohamed--Video-/166341/2/0", "text": "Държим на приятелските връзки с ОАЕ и желаем да ги развиваме и задълбочаваме, заяви премиерът Бойко Борисов по време на срещата си с вицепрезидента, министър-председател на ОАЕ и управник на емирство Дубай шейх Мохамед Бин Рашед Ал-Мактум. Българският министър-председател отбеляза, че цени високо наличието на взаимна политическа воля за активизиране на двустранното сътрудничество.   Премиерът Борисов специално изтъкна ролята на Дубай в развитието на българо-емиратските връзки. Той отбеляза, че в ОАЕ е съсредоточена най-многочислената в региона българска общност, като по-голямата част от нейните представители живеят и работят именно в Дубай.   Българският министър-председател изрази своите поздравления към емиратското ръководство и народа на ОАЕ за постигнатото по пътя на развитието и технологичното модернизиране на страната. Премиерът Борисов изрази увереност, че България и федералната монархия могат да си сътрудничат успешно в сфери като информационните технологии, селското стопанство, инфраструктурата, туризма и сигурността.   Според министър-председателя би било от полза и за двете страни, ако се насърчават контактите между представителите на бизнеса. Емиратските инвеститори са добре дошли у нас, отбеляза премиерът Борисов, като изтъкна възможностите в българските индустриални зони.   Министър-председателят Бойко Борисов благодари за гостоприемството и отправи покана към шейх Мохамед Бин Рашед Ал-Мактум да посети България в удобно време, за да се запознае с потенциала на страната ни и за да продължи обсъждането на пътищата за разширяване на взаимното сътрудничество.", "date": "2018.10.22", "title": "Борисов се срещна с министър-председателя на ОАЕ  шейх Мохамед Бин Рашед Ал-Мактум (Снимки)"}
{"url": "http://epicenter.bg/article/Valeri-Simeonov--Ne-vizhdam-prichina-da-podam-ostavka--kazvam-istinata-/166343/2/0", "text": "Не виждам причини да подам оставка по лични съображения, заяви категорично вицепремиерът Валери Симеонов.   Повод за изказването му са исканията да се оттегли на протестиращите майки на деца с увреждания, които бяха възмутени от думите на Симеонов по техен адрес - че са кресливи жени на уж деца с увреждания.   „Човек не подава оставка за това, че казва истината. Боли, не боли, това е истината, стоя зад своите думи категорично”, каза Симеонов, убеден, че е прав. Симеонов направи този коментар на брифинг в Министерския съвет след среща с работодателските организации.   Вицепремиерът Валери Симеонов подробно обясни позицията си пред медиите. Ето какво каза той:   Винаги в живота си съм казвал истината и никой не може да ме принуди да постъпвам по друг начин, продължи Симеонов.  Протестите на БСП не ме притесняват, нормално е опозиционна политическа сила да иска оставка. Нека ги събират с рейсове и да ги карат, няма проблем, каза още Валери Симеонов. На журналистически въпрос, Симеонов каза, че все още не е говорил по темата с премиера Бойко Борисов. Валери Симеонов коментира и темата, по която бе срещата му с работодателските организации – промените в данъчните закони и осигуровките. И се изказа категорично против повишаването на максималния осигурителен праг от 2600 лв. на 3000 лв.  „ “ “, каза пред медиите Симеонов. Според него подобна промяна „неизбежно ще доведе до удар върху печелившия бизнес в България и може да предизвика пререгистрация на фирми в държави извън България“. „От това следва намаляване на данъците и изтичане на висококвалифицирана работна ръка. Това е удар върху икономиката като цяло. Както аз съм бил против, така ще бъдат против и нашите народни представители в парламента“, продължи Симеонов. Валери Симеонов огласи и общата позиция на работодателските организации, че е крайно време вече да се отмени плащането на първите 3 болнични дни от работодателя. „Това беше една кризисна мярка от 2008 година в условия на световна финансова криза. Беше обявена като временна, но продължава и в момента. Не виждам защо при тези ръстови показатели на развитие на държавата и икономика, бизнесът трябва да продължава да изплаща първите 3 дни“, коментира Валери Симеонов.   От думите на вицепремиера стана ясно, че той изцяло подкрепя исканията на работодателите - изказа се категорично за отпадане на квотите за хора с увреждания в съответния закон; подкрепи бизнеса, който настоява да се облекчи възможността хора от трети страни да работят в България.   Според Симеонов квотите в закона за хората с увреждания, които задължават назначаването на хора с инвалидност, са абсолютно несъстоятелни. „Това води до съответни санкции, които са в размер на 30% от минималната работна заплата. В България има остър недостиг на работна ръка – няма работодател, който да не назначи инвалид, стига да му върши работа“, обясни той. Според вицепремиера в тези текстове е заложен популизъм, прикрит под грижата за инвалидите. „Една такава санкция от минималната работна заплата автоматично се превръща в закон за всички тези предприятия на дребния и средния бизнес – то се превръща в един допълнителен данък“, продължи Валери Симеонов.   А по въпроса с достъпа на работници от страни извън ЕС до българския трудов пазар каза следното: „ “ „Както знаете наскоро бяхме в Украйна, където живеят 300 000 – 400 000 наши сънародници. Около 60 000 има в Молдова. Всички тези хора са потенциал за облекчаване на тежкото положение с недостига на работна ръка“, убеден е вицепремиерът Валери Симеонов.    ", "date": "2018.10.22", "title": "Валери Симеонов: Не виждам причина да подам оставка, казвам истината! (ДОПЪЛНЕНА)"}
{"url": "http://epicenter.bg/article/Balgarskiyat-Hor-na-slepite-gostuva-v-Avstriya/166344/2/0", "text": "Първият професионален смесен хор с незрящи изпълнители в света - Хор на слепите „Акад. Петко Стайнов” - ще гостува в Австрия между 1 ноември и 7 ноември по повод на Деня на будителите. Хорът, който е основан през 1935 г., ще изнесе 4 концерта и ще участва в литургия на Българската православна църква. С 83-годишната си история, той е един от най-старите професионални хорове в България.  В същият период, в Българския културен институт „Дом Витгенщайн\" ще бъде открита съпътстваща изложба за живота и делото на патрона на Хора на слепите Петко Стайнов – „Както ми харесва – от един до друг до Заедно”. Тя ще разкаже за живота му и ще включи интерпретациите на модерни австрийски артисти. Концертите обхващат голяма част от хоровата литература, започвайки от барока и стигайки до съвременната музика. Хорът на слепите ще изпълни и написаните специално за него две нови произведения на популярния австрийски композитор Акош Банлаки. Предвидено е и излъчване на документален филм.  Както хорът, така и неговият патрон Петко Стайнов, са пример за радост от живота, интеграция, равнопоставеност за незрящите и хората с увредено зрение.  Мотото на проекта е: „От един до друг до Заедно!”  Ръководител на проекта е д-р Александър Александров, Председател на Сдружение за култура и изкуство „Лилавият лебед”, Виена, Австрия.", "date": "2018.10.22", "title": "Българският Хор на слепите гостува в Австрия"}
{"url": "http://epicenter.bg/article/8-godishno-momche-postrada-ot-voltova-daga-v-Silistrensko/166346/2/0", "text": "  8-годишно момче е настанено в болница във Варна в тежко състояние след падане от метален стълб, съобщиха от ОД на МВР-Силистра.   Произшествието е станало на 19 октомври около 16.20 часа в село Голеш. Според първоначалните данни детето се покатерило на стълб от електропреносната мрежа и след като било поразено от волтова дъга, паднало от височина 6-7 м.   Детето е настанено в реанимацията на МБАЛ „Св. Анна“ във Варна, съобщиха от пресцентъра на лечебното заведение, предаде Радио „Фокус“ – Варна. Момчето е с опасност за живота, в изключително тежко състояние. То има тежка черепно-мозъчна травма, гръдна травма и изгаряния.   От лечебното заведение допълниха, че медиците полагат всички усилия за стабилизирането на състоянието му и едва след това ще се пристъпи към операции и интервенции.   По случая е образувано досъдебно производство.    ", "date": "2018.10.22", "title": "8-годишно момче пострада от волтова дъга в Силистренско, животът му е в опасност"}
{"url": "http://epicenter.bg/article/Harizanov--Kazusat-s-Valeri-Simeonov-i-maykite-na-detsa-s-uvrezhdaniya-nyama-da-razklati-pravitelstvoto/166354/2/0", "text": "Този тип протести - като на майките на деца с увреждания срещу вицепремиера Валери Симеонов допринасят за това популярността на управляващата партия да страда, но едва ли биха могли да бъдат основание за разклащане на цялото управление, тъй като по никакъв начин не внасят промяна в политическите баланси. Мнението изрази в предаването \"12+3\" политологът Георги Харизанов. \"Виждаме, че колкото и да страда популярността на управлението и на правителството от такива гафове, това не значи, че опозицията набира скорост\", посочи той.   За Харизанов изказването на вицепремиера Валери Симеонов по адрес на майките на деца с увреждания е „абсолютно непредизвикана поредна криза“, в седмица, в която предстои гласуване на два закона за хората с увреждания и в която проблемът е изглеждал решен. \"На моменти не разбирам упорството и ината на вицепремиера, неговата реакция трябваше да е много по-различна\", подчерта Харизанов.   Според политолога, Валери Симеонов харесва „ролята на човека, който казва неудобните истини, а това, което казва, всъщност си го мислят ужасно много хора“. Голяма част от гласоподавателите в България устойчиво през годините гласуват за г-н Симеонов заради тази му реторика и харесвайки го в този му образ, подчерта Георги Харизанов. „Очевидно той има своята обществена подкрепа и е във властта не защото г-н Борисов така е решил, а защото няколкостотин хиляди избиратели са гласували той да бъде там“, допълни анализаторът.   Вътрешнокоалиционните скандали в Обединените патриоти ще ескалират, смята още Георги Харизанов. \"С наближаването на европейските избори ще става все по-ясно за партньорите, че поотделно нито един от двата лагера няма да може да се пребори за мандат, а от това ще загуби целият формат \"Обединени патриоти\", прогнозира той.   Според политолога ГЕРБ са \"потърпевши от разправиите в малкия коалиционен партньор\" и в това той вижда повторение на ситуацията тип copy-paste на случилото се с Реформаторския блок преди време.  ", "date": "2018.10.22", "title": "Георги Харизанов: На моменти не разбирам ината на вицепремиера Симеонов"}
{"url": "http://epicenter.bg/article/Byudzhetat-na-Zdravnata-kasa-za-2019-godina-e-s-490-miliona-leva-poveche/166314/2/0", "text": "Фондът за лечение на деца и Комисията за лечение в чужбина се закриват, а дейността им се поема от Здравната каса. Промените са включени в проекта за бюджет на институцията, предаде БТВ. Предвижда се реформа в няколко закона, които засягат почти целия здравен сектор.   Разкриването на нова болница например вече ще се разрешава от депутатите и то след анализ на необходимостта от ново заведение според Националната здравна карта. Лекарите ще трябва да съобразяват лечението с цената на лекарствата и да предписват тези, които дават най-добри резултати и са най-изгодни за Касата.   Агенцията по трансплантация и ИА „Медицински одит” се обединяват в ново звено - Агенция за медицински надзор.    У нас последният последният пациент с трансплантиран бял дроб е Даниел Петков. Включен е в австрийската листа на чакащите преди договорът с България да изтече. Подкрепян е от Агенцията по трансплантация и сега не разбира сливането ѝ с друга агенция: „В момента, ако някой не си върши работата в тази агенция, ще бъде прехвърлен и в другата и мислите ли, че там ще си върши работата”. Комисията за лечение в чужбина, която изпраща пациентите като Даниел, се закрива и дейността ѝ преминава към Здравната каса. Същата съдба има и Фондът за лечение на деца. Целта е равен достъп до лечение, независимо от възрастта.   Пациентски организации обаче смятат, че като ефект от реформата ще се окаже, че министерството ще контролира само себе си. Утре ще стане ясно кои от предложенията ще бъдат одобрени от Надзорния съвет.      ", "date": "2018.10.22", "title": "Здравна реформа: Закриват Фонда за лечение на деца и Комисията за лечение в чужбина"}
{"url": "http://epicenter.bg/article/BSP-initsiira-obsazhdane-na-Zakonoproekt-za-maslodaynata-roza-v-Karlovo/166318/2/0", "text": "В зала „Васил Караиванов“ в Карлово ще бъде обсъден Законопроектът за маслодайната роза. Обсъждането е инициирано от Веска Ненчева, народен представител от Карлово и народни представители от ПГ на „БСП за България“, членове на комисията по земеделието и храни в НС – проф. Светла Бъчварова, Георги Стоилов, Даниел Йорданов, Румен Георгиев, Цветан Топчиев. Това съобщиха от пресцентъра на партията.   На обсъждането са поканени розопроизводители и розопреработватели. Срещата е част от последователната политика за защита на розопроизводството, след протестите на хората в района през месец май, когато спря изкупуването на розовия цвят. Обсъждането с експерти и дадените предложения са началото на дългия и тежък път за защита на интересите на розопроизводителите и създаване на правила при производството, изкупуването и преработката на розовия цвят. Очакванията са държавата да има отношение към запазване на розопроизводството в района, защото е поминък с традиции, а българската маслодайната роза е уникален с качествата си продукт в световен мащаб. Много млади семейства разчитат на защита на труда им, за да не се превърне районът в поредния обезлюден в България.  ", "date": "2018.10.22", "title": "БСП инициира обсъждане на Законопроект за маслодайната роза в Карлово"}
{"url": "http://epicenter.bg/article/Georgi-Rachev--V-sryada-idva-student-front-ot-Severno-more--no-v-petak-vzrivno-se-zatoplya/166319/2/0", "text": "Зимата се отлага. В сряда идва студент фронт от Северно море, но в петък взривно се затопля. От десетина години за пръв път се среща такова рязко обръщане на времето, категоричен е климатологът Георги Рачев. Той бе гост на предаването \"Здравей, България\" по Нова телевизия. Студеният фронт трябва да дойде в сряда следобед и да донесе въздух от Северно море. След преминаването на фронта в четвъртък температурите ще се повишават и още от петък идва взривно затопляне. Времето ще е топло и хубаво, заяви проф. Георги Рачев. По думите му, ще изпратим октомври месец с 2-3 градуса по-висока от нормалната температура.     Дори може да се отиде на море за няколко дни. Ще вали, но основният удар ще понесе Италия и всичко по Адриатика, смята той. Следващата седмица ще дойде циганското лято с температури над 25 градуса, казва той. Георги Рачев прогнозира топла зима.  ", "date": "2018.10.22", "title": "Георги Рачев: В сряда идва студент фронт от Северно море, но в петък взривно се затопля"}
{"url": "http://epicenter.bg/article/Prepodavateli-pribirat-po-18-000-za-uchebnitsi/166320/2/0", "text": "\r\n До 18 бона хонорари може да прибере преподавател в университет за издадени от него учебници, ако се откаже от авторските си права. Това показа проверка на „Монитор“ сред студенти и вузове в страната. \r\n   \r\n \r\n В този случай за учебник те вземат по 290 лв. на издателска кола (б.а. една стандартна издателска кола е 16 страници), а за учебно помагало – 210 лв., става ясно например от правилата за издателска дейност в икономическия университет във Варна. Най-често преподавателите издават по два учебника. Така лектор, написал два учебника от по около 400 страници би взел съответно по около 7 хиляди лева за всеки от тях плюс още 3600 лева, ако издаде и учебно помагало по предмета. Така прибраната сума от преподавателя достига близо 18 бона. \r\n   \r\n Всеки преподавател във висше учебно заведение има право да получава допълнителни доходи от издадените от него помагала. \r\n   \r\n Практиката студентите да се подготвят за изпитите си с помагала на свои преподаватели се среща в почти всички ВУЗ-ове в страната. От издателството на СУ „Св. Климент Охридски“ обясниха, че възнагражденията и отношенията им със съставителите се уреждат с индивидуални договори в съответствие с чл. 38, ал. 1 от Закона за авторското право и сродните му права и представляват част от приходите, получени от използването на произведението, като еднократна сума или по друг начин. \r\n   \r\n Най-продаваните издания са в областта на правото педагогиката, филологията, медицината, казаха още от издателството към Алма матер. \r\n   \r\n „Повечето преподаватели препоръчват по няколко учебника, но не проверяват дали студентите са ги закупили. Има обаче други, които задължават да си купиш учебни тетрадки само защото те са ги издали без да ти помагат за усвояване на учебния материал“, обясни пред „Монитор“ студент по медицина в Софийския университет. „Няма да ти дадат заверка, ако нямаш тетрадка с подписи от преподавател и затова и не те допускат до изпит. Реално даваш 15 лв. за да се явиш на изпит, а не ти помага по никакъв начин да запомниш материала“, разказа бъдещият лекар. \r\n   \r\n Правист пък сподели, че преподавател е издал сборник за международното частно право с всички необходими договори, регламенти, Кодекса на международното частно право и всички други неща, които един студент по право трябва да усвои. Лекторът не задължавал студентите да купуват сборника му, но без него те трябвало да се ровят из чужди сайтове, за да се подготвят за изпита. „Прежалваш се да дадеш парите за сборника в крайна сметка“, коментира бъдещият юрист. \r\n   \r\n \r\n   \r\n Най-голямата конкуренция на университетските книжарници се оказват копирните центрове. Там за един лист, на който се събират по 2 страници от учебник, студентите дават по 0,03 стотинки. Ако желаят да подвържат копираните страници, те трябва да доплатят по 1-2 лв. допълнително. Така за учебник, който е от около 500 страници и в университетските книжарници може да бъде намерен за 25 лв., те биха дали двойно по-малко. \r\n   \r\n За улеснение на студентите голяма част от копирните центрове, които се намират около университетите или в Студентския град, пък са си направили компютърни библиотеки, като се запасили с готови сканирани помагала. Всеки, който мине през тях, може да намери всички най-търсени учебници през годините. Там се срещат помагала в областта на медицината, правото, хуманитарните науки, филологиите, информатиката. \r\n   \r\n В копирните центрове студентите могат да си копират и книги, които вече не се издават, но са успели да измъкнат от библиотеката с хиляди договорки, че ще ги върнат до час. Така няма да им се налага нито да прекарват часове в библиотеката, нито да търсят книгите в антикварните магазини. \r\n", "date": "2018.10.22", "title": "Преподаватели прибират по 18 000 лева за учебници"}
{"url": "http://epicenter.bg/article/DPS-specheli-vtoriya-tur-na-chastichnite-izbori-za-kmet-na-silistrenskoto-selo-Suhodol/166322/2/0", "text": "Втори тур на частични избори за кмет имаше вчера в село Суходол, Главинишка община на Силистренска област, съобщи Новини.бг. Свои кандидати бяха регистрирали ГЕРБ - Абедин Нури Рушид и ДПС - Недрет Юсеин Алил. Изборите спечели кандидатът на ДПС Недрет Юсеин Алил с 244 действителни гласове, съобщиха от Общинската избирателна комисия в Главиница. За опонента му от ГЕРБ Абедин Нури Рушид са гласували 166 души. Право на глас са имали 638 избиратели. Регистрирана е избирателна активност 65.98 на сто.    ", "date": "2018.10.22", "title": "ДПС спечели втория тур на частичните избори за кмет на силистренското село Суходол"}
{"url": "http://epicenter.bg/article/Dots--Naum-Kaychev--Makedoniya-napravi-istoricheski-izbor-/166323/2/0", "text": "Македония направи исторически избор с гласуването си в петък, когато парламентът прие решението да смени името си. По всяка вероятност около януари вече държавата ще се казва Република Северна Македония. Все пак да добавя, че гласуването в петък беше само за откриване на процедурата. Същинските гласувания тепърва предстоят на три четения. Това сподели историкът доц. Наум Кайчев в студиото на сутрешния блок на БНТ относно смяната на името на Македония. ,,В петък съседите ни изпиха едно лекарство със сладко-горчив вкус'', допълни историкът.   ,,Във въпросното гласуване имаше задкулисни игри, наложи се да има договорки и убеждаване на отделни депутати, за да се стигне до европеизацията на Македония. В края на краищата всичко това е за по-доброто бъдеще на Македония и за хората'', смята още доц. Кайчев. ,,Независимо от всички трудности, историческите общности от Македония и България вървят към признаване на нашата обща история'', завърши историкът.    ", "date": "2018.10.22", "title": "Доц. Наум Кайчев: Македония направи исторически избор!"}
{"url": "http://epicenter.bg/article/D-r-Georgi-Chobanov--BABH--Nyama-opasnost-zaradi-ptichiya-grip-v-Haskovsko/166324/2/0", "text": "Няма опасност за потребителите във връзка с констатираните в Хасковско огнища на птичи грип. Това каза д-р Георги Чобанов - директор на Дирекция „Здравеопазване и хуманно отношение към животните и контрол на фуражите“ в БАБХ, в Сутрешния блок на БНТ във връзка с откритите две огнища на птичи грип в Хасковско, заради което бяха умъртвени над 100 хил. птици.   „Нашите мерки са насочени към предотвратяване разпространяването на заразата. Взетите мерки се изпълняват доста бързо и в рамките на уикенда птиците бяха умъртвени. В процес е и унищожаването на труповете им“, обясни д-р Георги Чобанов. Той обясни, че огнищата са открити в две отделни ферми - едната е за бройлери, а другата за патици, като между двете нямат технологична свързаност. „На този етап не сме установили свързаност между двете огнища, но при такова заболяване мерките са важни, за да се спре възможността за разпространение на заболяването. В тази връзка проучванията все още не са приключили“, коментира той. Д-р Георги Чобанов заяви, че щамът на птичия грип е отново H5N8, който не е опасен за хората като цяло. Досега няма доказан случай на човек, който е заболял от него в световен мащаб. Той добави, че произведената от двете фирми продукция, след констатирането на огнището не е стигнала до пазара, така че няма опасност за потребителите.  ", "date": "2018.10.22", "title": "Д-р Георги Чобанов, БАБХ: Няма опасност заради птичия грип в Хасковско"}
{"url": "http://epicenter.bg/article/Tsveta-Karayancheva--Nyamam-samnenie--che-pravitelstvoto-shte-otselee/166357/2/0", "text": "Насроченият за сряда вот на недоверие няма да мине и кабинетът ще се запази. Това коментира в Кърджали председателят на парламента Цвета Караянчева, предаде БНР.   Според нея трусовете в Патриотичния фронт няма да се отразят на работата и ангажиментите, поети от коалиционните партньори:   “Мисля, че коалицията, въпреки динамиката, в която се развиват отношенията между нашите парламентарни колеги от Патриотичния фронт, като цяло ангажиментите, които сме поели, ще бъдат изпълнени. Това, което сме показали в изминалите 2 години, е, че наистина работим, че постигаме резултати и заявките ни не са само празно говорене, а наистина постигнати резултати. Така че нямам никакво съмнение, че правителството ще оцелее“, каза председателят на Народното събрание Цвета Караянчева.  ", "date": "2018.10.22", "title": "Цвета Караянчева: Нямам съмнение, че правителството ще оцелее"}
{"url": "http://epicenter.bg/article/Siderov--Nastoyavam-za-Koalitsionen-savet-do-kraya-na-denya--koyto-da-razgleda-ostavkata-na-Simeonov-/166360/2/0", "text": "  Това се посочва в отворено писмо на лидера на ПП \"Атака\" Волен Сидеров до коалиционните му партньори, съобщават от пресцентъра на партията. Волен Сидеров качи на страницата си във фейсбук отвореното писмо, адресирано до премиера Бойко Борисов, вицепремиерите Валери Симеонов и Красимир Каракачанов и зам.-председателя на ГЕРБ Цветан Цветанов. „В 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние“, пише още лидерът на \"Атака\" в отвореното писмо.   Сидеров качи в социалната мрежа фейсбук и декларация, в която се заявява, че \"Атака\" сваля политическото си доверие от Валери Симеонов. \"Ръководството на ПП АТАКА сваля политическото си доверие от вицепремиера Валери Симеонов, заради недопустимите обиди към хора с увреждания. Ще настояваме да бъде предложен друг представител на Патриотите за вицепремиер\", пише в документа. Освен от Сидеров той е подписан и от депутатите на \"Атака\" Десислав Чуколов, проф. Станислав Станилов, Явор Нотев и Павел Шопов.       ", "date": "2018.10.22", "title": "Сидеров: Настоявам за Коалиционен съвет до края на деня, който да разгледа оставката на Симеонов!"}
{"url": "http://epicenter.bg/article/Prints-Hari--Nadyavam-se-da-imam-sin-/166336/10/100", "text": "Бременната херцогиня на Съсекс Меган Маркъл направи промени в графика за първата си кралска обиколка след вълнуващото начало на визитата си в Австралия и РЮА със съпруга си принц Хари. \r\n \r\n Първата обиколка на Меган е с много ангажименти, като е планирано кралската двойка да присъства над 70 събития по време на 16-дневното си посещение в двете страни. Дворецът Кенсингтън оповести, че кралската двойка решила малко да намали ангажиментите в графика на Маркъл за следващите два дни преди последната седмица и половина от обиколката, съобщиха световните информационни агенции.   Вчера сутринта Меган пропусна събитие в Сидни, като остави принц Хари да посети сам игрите \"Инвиктус\". В събота вечер херцогинята на Съсекс присъстваше на откриването на въпросните игри в Операта в Сидни. Събитието се забави с един час заради гръмотевична буря.   Игрите \"Инвиктус\", чието име идва от латинското \"непобедим\", бяха основани от принц Хари през 2014 г. Състезанието дава възможност на болни и ранени военнослужещи и ветерани да участват в спортни прояви и да намират вдъхновение за възстановяване.   Преди това принц Хари почете австралийските военнослужещи, сражавали се през Първата световна война, като откри ново крило на военен мемориал в Сидни. Принцът и съпругата му положиха венец от австралийски цветя пред мемориала.   Принц Хари не крие вълнението си от бременността на съпругата си. По време на колоездачно състезание вчера доброжелател от публиката му подвикна:  Херцогът отговори с усмивка:  \r\n \r\n \r\n \r\n Това е първият път, в който 34-годишният бъдещ татко разкрива, че има предпочитания за пола на детето си. По-рано той сподели с фенове, че с Меган не биха могли да измислят по-добро място, за да оповестят, че очакват бебе, независимо дали е момче или момиче.", "date": "2018.10.22", "title": "Принц Хари: Надявам се, да имам син!"}
{"url": "http://epicenter.bg/article/Vyatarat-na-ostrov-Freyzar-razgoli-bremennata-Megan--Snimki-/166337/10/100", "text": "Британският  продължават обиколката си в Австралия. Кралската двойка беше посрещната възторжено на . Докато вървяха по кея на плажа Кingfisher  После  , за  по време на обиколката им. \r\n   \r\n   \r\n Двамата  , откакто пристигнаха в Австралия миналия понеделник. При посещението на остров Фрейзър херцогът на Съсекс беше посрещнат с традиционна аборигенска церемония от местните жители на брега на езерото Макензи. Хари по-късно се разходи бос по белия пясък на езерния бряг, източник на питейна вода за народа Бучула и си наплиска лицето с езерна вода.   Източник: Дарик", "date": "2018.10.22", "title": "Вятърът на остров Фрейзър разголи бременната Меган (Снимки)"}
{"url": "http://epicenter.bg/article/Deo--Ochakvame-vtoroto-bebe-prez-fevruari/166345/10/100", "text": "Водещият Део потвърди, че отново ще става татко.  Деян Славчев уточни, че той и съпругата му Мариана очакват бебето през февруари догодина. Половинката му вече е минала втора фетална морфология при лекарка, която доскоро е работила в Лондон и дори е преглеждала Кейт Мидълтън по време на една от бременностите й. Новината за бебето се появи миналата седмица, след като семейството на водещия публикува снимка от 43-ия му рожден ден в столична пицария. На кадъра се видя, че Мариана е бременна. Доскоро тя публикуваше в социалните мрежи снимки, на които се вижда само лицето ѝ. Първият син на двойката - Борислав, е на две годинки. Део и Мариана са заедно от 5 години, като през есента на 2017-а двамата сключиха брак.   След раждането на Боби Део разкри, че бащинството е променило целия му свят:  \"Когато влизам при Борислав, все едно стъпвам в храм. Няма такава радост, това е магия.\"   Източник: Дир.бг    ", "date": "2018.10.22", "title": "Део: Очакваме второто бебе през февруари"}
{"url": "http://epicenter.bg/article/Kaka/166355/10/100", "text": "Херцогът и херцогинята на Съсекс Хари и Меган обявиха в понеделник, че очакват първата си рожба идната пролет. Новината за кралското бебе несъмнено повдига въпроса какъв татко ще бъде принц Хари. Според тези, които го познават, той ще бъде чудесен баща. Те сочат като доказателство отношението, което принцът проявява към децата по време на многобройните си публични изяви. Херцогът на Съсекс никога не пропуска да се пошегува, поиграе и буквално да се вдетини, щом бъде заобиколен от деца.  Също така, той винаги се радва на срещите със  своите племенници - принц Джордж, принцеса Шарлот и принц Луи, и ги дарява с обич и внимание. Тези факти предполагат, че принц Хари вероятно ще бъде готин и модерен татко, който ще върши всякакви лудории с децата си. Кадри от срещите на принца с непознати деца показват топлосърдечното му отнощение към малчуганите.   Източник: Vesti.bg", "date": "2018.10.22", "title": "Какъв баща ще бъде принц Хари?"}
{"url": "http://epicenter.bg/article/Stiliyan-Ivanov-prepodava-kino-v-Istanbul-i-astrologiya-v-Sofiya/166356/10/0", "text": "През учебната 2018-2019 г., в Българското училище в Истанбул, режисьорът Стилиян Иванов ще преподава “Телевизия и кино”. Меценат на проекта е бизнесдамата Гергана Ташкова.   Проектът предвижда децата, а и техните родители, да усвоят базови знания и умения по правоговор и поведение пред публика и камера; драматургия и журналистика - умението да се пише, разказва и води разговор; операторско майсторство и монтаж; създаване на звукова и музикална картина; режисура.    В края на учебната година учениците ще получат сертификат според положения изпит.   През тази учебна година, в Къщата на София продължават ежемесечните курсове по “Астрлогия на себепознанието”, в които участниците се обучават как, разчитайки хороскопите си, да намерат отговор на въпросите: кой съм аз? какъв е смисълът на моя живот? как да бъда щастлив? кога и какво е най-спешно да правя? с какво съм уникален? къде мога лесно да бъда излъган? какво наистина харесвам...   В края на септември се проведе първият интензивен курс по Астрология. Методологията на преподаване предполага група от малък брой участници. Ето защо, поради големия интерес, се сформира втора група, за която продължават записванията.  ", "date": "2018.10.22", "title": "Стилиян Иванов преподава кино в Истанбул и астрология в София"}
{"url": "http://epicenter.bg/article/dizaynerkata--Predstavitelnostta-na-g-zha-Radeva-po-nay-pravilniya-nachin-e-misiya-za-tsyalata-ni-natsiya/166358/10/84", "text": "Съпругата на президента на България предизвика възхищение по време на официална визита при Нейно величество кралица Елизабет II.   Десислава Радева беше облечена в елегантна рокля в кралско син цвят, създадена специално за нея от дизайнера Невена Николова. Силуетът на дрехата бе комбинация от по-прибрана долна част с хармонично контрастираща лежерна горна част, които заедно подчертават финеса на движенията на дамата. Богатото деколте отлично подчертаваше специфичните характеристики на използваната тъкан - любимият гладък плат на дизайнерката, популярна с майсторското познаване и работа с дантела.   Свободно падащите гънки на плътната материя отлично подчертаваха кадифената дълбочина и в цвета. Ръкавът бе тип кимоно, кройка, позволяваща на материала да се движи и да оформя собствени обеми.   Тоалетът бе цяла рокля, но преднамерено бе разделена визуално на две, което бе видимо само на гърба. Там тесният копринен черен колан правеше фина връзка с черните чанта и обувки от велур.   „Моите тоалети винаги целят да изразят индивидуалността на всеки, независимо от повода и конкретния тоалет” – разкрива процеса на подготовката самата Невена и допълва: „Работата ми е да балансирам усещането на всяка жена за собственото ѝ тяло, като подчертая най-ярките достойнства на една фигура. Да прикрия дребните несъвършенства и всичко това да отрази характера на дамата. Деси Радева има изключително горда осанка и сдържано, елегантно присъствие. Когато това поведение се „облече” в хармония с изискванията на конкретния случай, ефектът е поразителен”.   Невена споделя, че цялата визия е задълбочено обмисляна и изцяло стратегически решена, за да може да осигури изключителен комфорт, красота и адекватност на Десислава Радева за специфичната визита.   Изборът на цвят не е случаен, но не защото е \"кралско син\", а защото по преценка на Невена, всеки от обичайните пастелени и бонбонени цветове на Кралица Елизабет II добре хармонират на този нюанс, който на първо място отлично изразява физиката и силното присъствие на съпругата на българския президент.   „Представителността на г-жа Радева по най-правилния начин е мисия за цялата ни нация. Вдъхновението ми, както обикновено, идва от личността за която творя. Конкретно в работата с Десислава Радева, към това се прибавя спецификата на повода като държавна визита, строгостта на протокола по отношение на Кралица Елизабет II и сериозността на тази среща, както в културен, така и светски план. По време на подобни посещения, на такова високо ниво, повече от всякога, ние всички трябва да имаме повод за гордост и удовлетворение” – споделя още дизайнерката.   С подбора на гладка тъкан за роклята на президентската съпруга, Невена Николова слага началото на нова ера в своя творчески подход. Майсторката на дантелата и тънкия познавач на ефирната тъкан се обръща към гладките платове, за да отговори на динамичните изисквания в изработката на официалното и протоколното облекло. Точната дреха за точната личност е в основата на работата на Невена, която вече 18 години облича щастливите си клиенти за техните големи поводи, сериозни бизнес ангажименти и изобщо силно представяне във всички важни за тях моменти.  Източник: woman.bg", "date": "2018.10.22", "title": "Дизайнерката NEVENA: Представителността на Десислава Радева е мисия за цялата ни нация"}
{"url": "http://epicenter.bg/article/m/166370/10/0", "text": "Четири дни, след като Мегън Маркъл и принц Хари потвърдиха, че очакват първото си дете, херцогинята на Съсекс за първи път заговори за ранните симптоми на бременността, които изпитва.   Според пост в социалните медии, публикуван от австралийската певица Миси Хигинс, с която Маркъл се срещна в първия ден от кралската си визита в Австралия, херцогинята на Съсекс е най-малко в четвъртия месец на бременността си. По време на разговора си с Хигинс Меган споделя, че се чувства добре и че не се оплаква от типичните за първите три месеца от бременността симптоми като гадене, замайване и повръщане.   По време на срещата на кралската двойка на 19 октомври с представители на сърфистката общност „Уан Уейв“ на плажа Бонди в Сидни, Меган пък признава пред една от своите събеседнички – Шарлот Уейвърли, че, откакто очаква дете, се събужда в ранни зори, още в 4:30 сутринта.   Към днешна дата Меган продължава да се занимава с йога. Причината да се придържа към йога практиките обаче не е, че асаните ѝ помагат по-лесно да се справи със сутрешното гадене, защото при нея то липсва, а за да се грижи пълноценно за доброто състояние на ума и духа си.   Меган допълва пред дамата, че първите месеци от бременността ѝ я карат да чувства постоянна умора, подобна на тази след дълго пътуване и смяна на часовите зони.   Не е тайна, че херцогинята е заклет фен на йогата, имайки предвид и факта, че собствената ѝ майка – Дория, е инструктор по йога в САЩ. Явно като бъдеща майка Меган знае много добре как да се грижи за себе си и рожбата в утробата си, за да се чувстват и тя, и детето ѝ комфортно по време на натоварената програма от обиколката на кралското семейство в Австралия и Нова Зеландия.   Със сигурност бременността на Маркъл е и причината кралската двойка да намали броя на ангажиментите в графика си за следващите два дни, както вече съобщиха от двореца Кенсингтън. Припомняме, че първата 16-дневна официална обиколка на Меган и Хари извън Острова е изпълнена с много ангажименти, които включват общо над 70 срещи.   Източник: Woman.bg ", "date": "2018.10.22", "title": "Меган проговори за бременността: Бебето ме буди в 4.30 всяка сутрин"}
{"url": "http://epicenter.bg/article/Bremennata-Antoniya-Petrova-se-hvali-s-rozova-kosa--kachila-samo-4-kg--/166381/10/100", "text": "Антония Петрова-Батинкова, която е в очакване на първото си дете, вече е бременна в 7-ия месец. Юристката се похвали, че е качила само 4 кг до този момент.  Най-красивата българка за 2009 г. сподели, че не се ограничава с храната и си хапва всичко. Разликите с предишния режим на хранене били, че сега си хапвала много тесто - сутрин закусвала с банички, а през деня хапвала пица или паста. Антония разказа, че в началото била малко притеснена, дали плодът не страда при положение, че тя не качва килограми, но се оказало, че всичко е наред и бебето дори изпреварва развитието си с две седмици.  Батинкова разкри, че бебето е планирано, но въпреки това е забременяла неочаквано бързо. \"И двамата се изненадахме, че се случи толкова бързо. Бебето е изцяло планирано и двамата го искахме. В момента, в който го поискахме, започнахме да работим по темата и след 2 седмици бях бременна. Не можех да повярвам, че е възможно да се случва толкова бързо.\" Тя разбира, че е бременна два дни преди сватбата. Прави си тест и след като научава новината оставя небрежно теста в дома им, съпругът ѝ го вижда, когато се прибира от работа и започва да подскача, и да се радва.  \"Имаше най-прекрасната реакция, която може да има един мъж\", допълва Батинкова. Двамата са заедно, когато разбират какъв е полът на бебето, защото Ивайло я придружава на всички прегледи и консултации, на които ходи. Тя не пожела да разкрие името, което са избрали заради суеверие. За момента двойката е получила няколко подаръка за бебето, но двамата все още нищо не са купували.  Ивайло обаче бил направил проучване коя е най-добрата бебешка количка и вече си имали списък, който скоро щели да започнат да изпълняват. Антония и Ивайло Батинкови се ожениха на 17 юни 2018 г. в Гърция. Двойката се запознава само 3 месеца по-рано съвсем случайно заради дублирана резервация в заведение. Сгодяват се едва месец след запознанството си, а в края на годината очакват и първото си дете.   Източник: Дир,бг", "date": "2018.10.22", "title": "Бременната Антония Петрова се хвали с розова коса, качила само 4 кг. "}
{"url": "http://epicenter.bg/article/Mis-Balgariya-2017-Tamara-Georgieva--s-nepromenen-nos--na-Just-Cavalli/166386/10/0", "text": "Новият монобранд бутик на Just Cavalli в София отбеляза откриването си с модно дефиле и изискан коктейл.   \"Дрехите и аксесоарите заемат все по-важно място в живота на хората, именно затова ние създадохме една нова фантастична дестинация за шопинг в центъра на нашата столица\", споделят Славея Янева и Силвия Колева, които са представители на луксозната италианска марка за България.   Редица популярни личности от света на шоубизнеса, телевизията, бизнес средите, клиенти и медии уважиха светското събитие в центъра на столицата. Сред тях блестяха имената на хип-хоп звездата 100 Kila, тв водещ Ники Кънчев, фолк дивата Емилия, лорд Евгени Минчев, шефката на МА „Ивет Фешън“ Ивет Григорова, журналистиката Капка Георгиева, тв водещите Петя Дикова, Ива Екимова и Мая Савова, г-н Марио Монтеки - председател на Италианската Търговска камара в България, бизнесдамата Катя Роуз, Мис България 2017 Тамара Георгиева, рапъра и тв водещ Искрата и много други. Мнозина се вгледаха съсредоточено в носа на Тамара, окято неотдавна стана Мис Планет, и отбелязаха, че не е претърпял хирургична интервенция.   С тоалети от най-новата колекция на Just Cavalli блестяха аренби звездата Диона, тв водеща от „На кафе“ и „Господари на ефира“ Ева Веселинова, певицата и дизайнер Есил Дюран, моделката Деси Зидарова, репортеката на „Папараци“ Елизабет Методиева и актьора от „Революция Z“ Иван Тишев.   Just Cavalli стъпи официално на модния пазар у нас със свой монобранд още през 2011г. Напълно новият бутик, създаден по най-актуалната интериорна концепция на марката, се намира на пл.“Света Неделя“№5 /откъм ул.“Съборна“/ и се простира на площ от 180 кв.м. Дизайнът е дело на творците от известното италианско студио „Cipriani“, създало интериора на всички бутици Cavalli.    ", "date": "2018.10.22", "title": "Мис България 2017 Тамара Георгиева (с непроменен нос) в бутика на  Just Cavalli"}
{"url": "http://epicenter.bg/article/V-Polsha---upravlyavashtata-partiya-na-Kachinski-pecheli-v-stranata--opozitsiyata---v-golemite-gradove/166321/7/0", "text": "Според данните от екзит-пол, в изборите за местни органи на самоуправление в Полша води управляващата партия в страната, \"Право и справедливост\" на Ярослав Качински, която значително укрепи позициите си в страната, но не постигна желания успех в големите градове. В неделя полските граждани гласуваха за около 47 хил. депутати за общинските, селските и войводските съвети, както и за 2,5 хил. ръководители на областни администрации и кметове.   Държавната избирателна комисия ще представи междинните резултати от изборите в понеделник, а окончателните официални данни - в сряда. Вторият тур на местни избори в онези райони и градове, в които нито един от кандидатите не получава повече от 50% от гласовете, ще се проведе на 4 ноември. Гласуването в повече от 25-те хил. избирателни секции е преминало спокойно.     Както информират социолозите, управляващата партия е успяла да постигне най-добрия резултат на изборите. Тя получава 32,3% от гласовете. Както се очаква, \"Право и справедливост\" ще има мнозинство в държавните структури на 9 от 16 войводства. Ако този резултат се потвърди, това ще бъде наистина сензационно, тъй като сега партията на Качински има мнозинство само в Прикарпатското воеводство.   Обединението под името \"Гражданска коалиция\" се нарежда на второ място с резултат от 24,7%. Лидерът на коалицията Гжегож Схетина, който оглавява най-голямата в Полша опозиционна партия „Гражданска платформа“, смята, че този резултат е “първата стъпка към победата\". На трето място е Полската селска партия с 16,6% от гласовете. 6,3% от гласовете са спечелени от дясната партия „Кукиз-15”и безпартийни кандидати. 5.7% е получил Съюзът на демократичната левица.   Останалите политически сили не са получили повече от 2% от гласовете. Големите градове Въпреки победата в цялата страна, \"Право и справедливост\" не успя да спечели властта в най-големите градове. В повечето от тях кметските кресла ще бъдат заети от кандидати на опозицията. Най-големият успех на опозицията е постигнат във Варшава. В столицата кандидатът на „Гражданската коалиция“ Рафал Тшасковски печели в първия кръг с подкрепата на 54,1% от гласоподавателите. 30,9% от избирателите са гласували за кандидат на \"Право и справедливост\" Патрик Яки. В Краков и Гданск ще се проведе втори кръг на изборите, но там водят независими кандидати. Кметовете в Познан, Люблин, Катовице и Бялисток са били избрани още в първия кръг. Като цяло, в тези градове печелят кандидатите от \"Гражданската коалиция\" или независими политици.     Избирателната активност на местните избори в Полша тази година е била по-висока от обичайното. Според предварителните данни повече от 50% от избирателите са участвали в гласуването. Две минути преди края на избирателния ден, Държавната избирателна комисия дори реши да удължи времето за гласуване, тъй като в някои избирателни секции в 21:00 часа все още е имало опашки. Според експерти избирателната активност е била повлияна от много активна предизборна кампания, проведена от основните партии и независими кандидати през последните месеци. Представители на правителството, включително министър-председателят Матеуш Моравецки, също са участвали активно в кампанията. Освен това, състоялото се всенародно гласуване открива нов избирателен цикъл в Полша. През пролетта, в страната ще се проведат изборите за Европейски парламент, през 2019 г. - парламентарни избори, а през 2020 г. - президентски избори. В много отношения местните избори са показателни за нагласите в обществото и могат да определят развитието на политическия живот през следващите две години. /ТАСС    ", "date": "2018.10.22", "title": "В Полша - управляващата партия на Качински печели в страната, опозицията - в големите градове"}
{"url": "http://epicenter.bg/article/Poroy-i-gradushka-navodniha-tsentara-na-Rim/166331/7/0", "text": "Проливен дъжд, съпроводен с градушка, наводни центъра на Рим. За броени минути улиците се превърнаха в реки с големи ледени блокове.   Под водата се оказаха няколко станции на метрото и то беше затворено. В историческата базилика \"Свети Себастиан\" водата достигна метър и половина, съобщи  bTV .   Гръмотевичната буря беше придружена и от силен вятър.   Потребители публикуваха в социалните мрежи впечатляващи кадри от пораженията след градушката, която е била с големината на топки за голф.", "date": "2018.10.22", "title": "Порой и градушка наводниха центъра на Рим"}
{"url": "http://epicenter.bg/article/Hilyadi-germantsi-protestiraha-sreshtu-kraynodyasnata--quot-Pegida-quot-/166338/7/0", "text": "Около 10 000 души излязоха по улиците на германския град Дрезден, за да протестират срещу крайнодясното движение \"Пегида\", съобщи Нова телевизия. Традиционни партии, синдикати и граждански организации организираха протеста с лозунга \"сърце, а не омраза\". Името на \"Пегида\" идва от съкращението Патриотични европейци срещу ислямизацията на Запада. Вчера движението отбеляза четвъртия си рожден ден с отделна демонстрация в Дрезден, в която участваха около 5000 души, предадоха световните информационни средства. Основаването на движението през 2014 г. допринесе за появата на крайнодясната партия \"Алтернатива за Германия\", която вече има свои представители в Бундестага, припомнят световните медии.    ", "date": "2018.10.22", "title": "Хиляди германци протестираха срещу крайнодясната \"Пегида\""}
{"url": "http://epicenter.bg/article/Donald-Tramp-povede-borba-s--dzhendara-/166342/7/0", "text": "  Изданието определя тази стъпка като \"най-драстичната досега мярка в усилията на правителството да върне назад признаването и защитата на правата на транссексуалните според федералните закони за граждански права\".   Администрацията на предишния президент Барак Обама взе серия от решения, които направиха по-гъвкава правната концепция за пола според федералните програми, включително в образованието и здравеопазването, като обявиха пола за нещо, зависещо преди всичко от избора на индивида, а не определяно при раждането. Тази политика доведе до спорове за правото да се използват тоалетни, общежития, програми, ориентирани само към единия пол и други области. Консерваторите, особено християните евангелисти, се вбесиха, припомня вестникът.   Сега министерството на здравеопазването и социалната политика поведе усилията да установи правна дефиниция на пола, която да се прилага към федералния закон, забраняващ половата дискриминация при образователните програми, получаващи правителствена помощ, показва паметна бележка, до която вестникът е получил достъп. В нея министерството заявява, че водещите правителствени служби трябва да приемат единна дефиниция на пола, която \"да има биологична основа, да се основава на науката, да е обективна и да подлежи на администриране\". Предложената от агенцията дефиниция ще определя пола като мъжки или женски, неподлежащ на промяна и определян от гениталиите при раждането, показва проекта, до който е получило достъп изданието. Всякакви спорове за нечий пол ще се разрешават чрез генетичен тест.   Новата дефиниция на практика би премахнала признаването на около 1,4 милиона американци, които са избрали да се обявят - със или без хирургическа намеса - за принадлежащи към пол, различен от този, с който са родени. Това би била най-значителната от серията големи и малки маневри, целящи премахването на правната защита на гражданските права на транссексуалните и отмяната на по-гъвкавия подход към половата принадлежност, възприет при администрацията на Обама, отбелязва \"Ню Йорк таймс\", като припомня, че администрацията на Тръмп се опита да попречи на транссексуалните да служат във въоръжените сили. Няколко агенции отмениха политиките от времето на Обама, признаващи различната полова принадлежност в училища, затвори и приюти за бездомни, а през последната година Министерството на здравеопазването твърди неофициално, че терминът \"пол\" никога не е имал за цел да включва половата идентичност и че липсата на яснота е позволила на администрацията на Обама да предостави неправомерна защита на хора, които не би трябвало да се ползват от нея.   Служители на Отдела за граждански права потвърдиха, че опитите им за стесняване на дефиницията за пол се основава на собственото им разбиране на закона, както и на съдебно решение. Преди време сегашният директор на отдела Роджър Северино определи в статия действията на администрацията на Обама като \"опити да се наложи на цялата страна нова дефиниция за това, какво означава да бъдеш мъж или жена\", припомня изданието.   Министерството на здравеопазването се готви да представи новата дефиниция на министерството на правосъдието до края на годината. ", "date": "2018.10.22", "title": "Доналд Тръмп поведе борба с „джендъра“"}
{"url": "http://epicenter.bg/article/Predlagat-na-targ-invalidnata-kolichka-i-doktorskata-disertatsiya-na-Stivan-Hoking/166348/7/0", "text": "Аукционната къща \"Кристис\" предлага на търг инвалидната количка и докторската дисертация на световноизвестния физик-теоретик Стивън Хокинг, предаде Асошиейтед прес, цитираната от Новини.бг Колекционерите ще могат да наддават за 22 лота, принадлежали на гениалния учен, който почина през месец март тази година. Сред тях фигурират книги, научни работи и наградите на Хокинг.   Особен интерес представлява написаната от физика през 1965 година докторска дисертация \"Свойствата на разширяващите се Вселени\", подписана от самия учен. Стойността на лота е оценена на 130-195 хиляди долара. На търга ще бъдат представени и екземпляр от книгата \"Кратка история на времето\" с пръстов отпечатък на учения и сценария на епизод от анимацията \"Семейство Симпсън\", в който е споменат физикът. Купувач ще търси и якето на Хокинг, с което той се снима в документален филм. Една от инвалидните му колички е сред лотовете с първоначална оценка 13-19,5 хиляди долара. Получените средства от аукциона ще бъдат предоставени на благотворителната фондация на името на Хокинг. Предлаганите на търг вещи ще бъдат изложени в Лондон на 30 октомври, а наддаванията ще продължат от 31 октомври до 8 ноември.", "date": "2018.10.22", "title": "Предлагат на търг инвалидната количка и докторската дисертация на Стивън Хокинг"}
{"url": "http://epicenter.bg/article/-quot-Hyuriet-quot--Kashogi-e-udushen-za-7-8-min--a-tyaloto-mu---razchleneno-na-15-chasti/166349/7/0", "text": "Убитият в консулството на Саудитска Арабия в Истанбул саудитски журналист Джамал Кашоги е бил душен в продължение на 7-8 минути от наказателната команда, съобщи турският вестник \"Хюриет\".   Това станало в офиса на генералния консул Мохамед ел Ютейби с пластмасова торбичка, без никакви въпроси. Журналистът, който влязъл там на 2 октомври в 13,14 ч., напразно опитвал да се защити.   След смъртта му започнала втората фаза на престъплението. Шефът на медицинския отдел Ал Тубайджи пуснал силно музика и разчленил тялото на Кашоги на 15 части - все в офиса на генералния консул, твърди източник на \"Хюриет\". Те били изнесени извън консулството, но не и извън Истанбул.   За да заличи следите от касапницата Ал Тубайги заповядал поне 10 дни в никакъв случай в сградата да не се допускат обиск от турските власти. Той преценил, че с използваните от него химически препарати всички следи и доказателства ще изчезнат преди неизбежния обиск.   И въпреки, че генералният консул направил всичко възможно да отложи влизането на полицията, част от уликите били спасени от разследващите. Именно затова Саудитска Арабия бе принудена да признае за убийството на журналиста, заключава в. \"Хюриет\".  ", "date": "2018.10.22", "title": "\"Хюриет\": Кашоги е удушен за 7-8 минути, а тялото му - разчленено на 15 части"}
{"url": "http://epicenter.bg/article/Sauditska-Arabiya-otnovo-smeni-versiyata-si---Hashogi-e-bil-ubit/166361/7/0", "text": "Саудитска Арабия промени основната версия за случилото се с журналиста Джамал Кашоги в консулството в Истанбул, предаде BBC. Според външния министър Адел ал Джубейр, Кашоги действително е бил убит, както твърдяха множество публикации в турски медии, които бяха свързвани с представители на властите в Анкара. Рияд първоначално твърдеше, че той е умрял при юмручен бой. Сега за виновни се смятат \"престъпни елементи\", действали без знанието на властите и несвързани с най-високите нива на апарата за сигурност. Става дума за 15-те души, пристигнали в консулството от Саудитска Арабия, сред които според някои издания има приближени на престолонаследника Мохамед бин Салман. Високопоставен служител от Рияд е казал за агенция „Ройтерс“ в неделя, че планът е бил Кашоги да бъде отвлечен и върнат в родината му, която напусна след заплахи заради критики към реформите на управляващите. След като оказал съпротива, бил удушен при спречкването с агентите, гласи тази версия. \"Решени сме да установим всички факти. Решени сме и да накажем виновните за това убийство\", каза Ал Джубейр. По думите му извършителите действали отвъд правомощията си, а направеното в консулството е \"огромна грешка\", задълбочена от опитите тя да бъде прикрита. Турция не е отправяла директни обвинения към Саудитска Арабия. Неофициално обаче представители на Турция разпространиха миналата седмица аудиозапис, според който Кашоги е бил убит по особено жесток начин. Според информация на разследващи уликите водят към възможността тялото да е било заровено в Белградската гора край Истанбул и полицията насочи натам усилията си. Информация от саудитски представители сочи, че тялото може да е било предадено на \"местен агент\", който да се отърве от него.", "date": "2018.10.22", "title": "Саудитска Арабия отново смени версията си – Кашоги е бил убит"}
{"url": "http://epicenter.bg/article/Hirurzi-izvadiha-122-desetsantimetrovi-pirona-ot-stomaha-na-etiopets/166363/7/0", "text": "Етиопски лекари извадиха над 100 железни пирона и други остри предмети от стомаха на пациент в столицата Адис Абеба през уикенда, предаде АФП, цитира БНР.   Дауит Теаре - хирург в специализираната болница „Св. Петър“, заяви, че 33-годишният пациент страдал от душевно заболяване от 10 години и очевидно погълнал 122 десетсантиметрови пирона, четири игли, клечка за зъби и парчета от счупено стъкло. Той спрял да си взема лекарствата преди две години, като това е вероятна причина да започне да гълта предметите, казал лекарят, който участвал в операцията по изваждането им, продължила два часа и половина.   Хирургът предположи, че е преглъщал предметите с помощта на вода. Според него пациентът е имал късмет, че остриетата не са нарязали стомаха му, което би могло да предизвика сериозни инфекции и дори смърт.   Лекарят каза, че в миналото е имал случаи, при които душевноболни пациенти са поглъщали остри предмети, но никога в такова количество.   По думите на доктора пациентът се възстановява добре.", "date": "2018.10.22", "title": "Хирурзи извадиха 122 десетсантиметрови пирона от стомаха на етиопец"}
{"url": "http://epicenter.bg/article/Kodzias--Iznudvachi-i-korumpirani-podkopavat-demokratsiyata/166365/7/0", "text": "В официалния си профил в Туитър бившият шеф на гръцката дипломация Никос Кодзиас пише за подкопаване на честта, репутацията и достойнството с лъжи и клевети и обяснява, че \"оставката е акт на отговорност\".    „  С лъжи, клевети подкопават моята чест, репутация и достойнство. Изнудвачите, корумпирани, \"инструментите на системата\", подкопават достойнството и честта на онези, които се противопоставят. По този начин те поразяват функционирането на демокрацията. Оставката е акт на отговорност“, пише Никос Кодзиас в Twitter, без да посочва за какво и към кого се отнася посланието му.    На туитовете на бившия шеф на гръцката дипломация реагираха от опозиционната „Нова демокрация“, задавайки въпроса кои са „, питат които са \"корумпираните оценители“. От опозиционната сила за пореден път, макар и индиректно, поискаха да бъда огласен текстът на оставката на Кодзиас.   „ Защо беше отстранен Кодзияс и за кого мисли бившият министър, когато казва „изнудвачи и корумпирани“, които „атакуват демокрацията“.    С непубликуването на писмото с оставката на Кодзиас се потвърждава, че Ципрас, Кодзиас и Каменос се изнудват, за да не бъде разкрита истината, твърдят от \"Нова демокрация\". Бившият гръцки външен министър Никос Кодзиас, който е и лидер на движението за идеи и дейности \"Прато\", тази вечер ще произнесе реч в Хераклион на гръцкия остров Крит. Събитието се организира от неговото движение и той ще говори по темата \"Гърция в един променящ се свят“.", "date": "2018.10.22", "title": "Кодзиас: Изнудвачи и корумпирани подкопават демокрацията"}
{"url": "http://epicenter.bg/article/Makron-se-obadil-na-Tramp-za-dogovora-za-raketite-sas-sreden-obseg/166372/7/0", "text": "Президентът на Франция Еманюел Макрон е говорил по телефона с американския си колега Доналд Тръмп и е подчертал важността за Европа и за Франция на Договора за ракетите със среден обсег, съобщава Le Figaro, позовавайки се на съобщение от Елисейкия дворец, предаде БНР.   В събота, 22 октомври, Тръмп обяви, че възнамерява да изтегли САЩ от Договора за ликвидиране на ракетите със среден обсег на действие, подписан през 1987 между САЩ и СССР. Той се мотивира, че Русия нарушава договора, докато САЩ остават с вързани ръце по отношение на разработването на тези оръжия.   Договорът забранява на САЩ и Русия да притежават, произвеждат или изпитват базирани на суша балистични и крилати ракети с обхват от 500 до 5500 километра.   „Русия наруши споразумението. Те го нарушаваха от много години и не знам защо президентът Обама не е излязъл от него или не е преговарял. Няма да ги оставим да нарушават споразумение, да разработват оръжия, докато на нас не е позволено. Затова прекратяваме споразумението“, заяви Тръмп. ", "date": "2018.10.22", "title": "Макрон се обадил на Тръмп за договора за ракетите със среден обсег"}
{"url": "http://epicenter.bg/article/Zadava-se-nov-kray-za-Angela-Merkel/166377/7/0", "text": "Изборите в неделя в провинция Хесен, Централна Германия, може да решат бъдещето на канцлера Ангела Меркел.   След тежкия неуспех, понесен от съюзника на Меркел - Християнсоциалния съюз /ХСС/ на изборите в Бавария, социологическите проучвания сочат сериозен спад в подкрепата за нейната партия Християндемократически съюз /ХДС/ преди изборите на 28 октомври в Хесен.   Падане на оглавяваното от ХДС коалиционно правителство в Хесен на регионалния премиер Фолкер Буфие, приближен на Меркел, ще постави под съмнение намеренията на канцлера отново да се кандидатира за председател на ХДС на партийния конгрес през декември.", "date": "2018.10.22", "title": "Задава се нов крах за Ангела Меркел"}
{"url": "http://epicenter.bg/article/Putin-vavezhda-sanktsii-sreshtu-Ukrayna/166387/7/0", "text": "Руският президент Владимир Путин подписа днес указ за въвеждането на санкции срещу Украйна, предаде БНР. Предстои правителството да определи специални икономически мерки и да изготви списък с физическите и юридическите лица, спрямо които мерките да бъдат приложени.   В указа се посочва, че решението за санкциите е в отговор на „неприятелските и противоречащи на международното право действия на Украйна, свързани с въвеждането на ограничителни мерки спрямо граждани и юридически лица от Руската федерация“. Обявената от Москва цел е „защита на националните интереси“.   В края на септември Украйна въведе поредната порция санкции срещу руски транспортни фирми заради сътрудничеството им със самопровъзгласилите се Донецка и Луганска народна република.   Освен това украинският президент Петро Порошенко призова за засилване на антируските санкции заради ситуацията в Азовско море. По думите му, след построяването на Кримския мост Русия възпрепятства навигацията в района на украинските и международните плавателни съдове.   Указът на Путин влиза в сила в деня на подписването му и подлежи на отменяне при отмяна на ограничителните мерки, наложени от Украйна на руски физически и юридически лица.   От 2014 г., когато започна конфликта на Киев с проруските бунтовници в Донбас, Украйна въведе санкции срещу над 1200 физически и над 450 юридически лица, сред които руски чиновници, политици, шефове на компании, журналисти, компании, като оръжейния концерн „Алмаз-Антей“, „Газпромбанк“, „Аэрофлот“, фирми в сферата на интернет и медиите.", "date": "2018.10.22", "title": "Путин въвежда санкции срещу Украйна"}
{"url": "http://epicenter.bg/article/Kabinetat-otchete-proval-v-borbata-s-radikalizatsiyata-i-terorizma/166352/3/0", "text": "Правителството отчете провал в изпълнението на мерките по противодействието на радикализацията и тероризма.   На заседанието на правителството миналата седмица, без дебати министрите са приели отчета на плана за противодействие на тероризма и радикализацията за миналата година, въпреки че той системно не се изпълнява.   В документа,   е записано, че от 36 мерки за миналата година са изпълнени 20. Сроковете за изпълнение за отдавна просрочени:   Мерките по Плана за изпълнение на Стратегията за противодействие на радикализацията и тероризма през 2017 г. (СПРТ) са общо 36. От тях с периодичен/постоянен срок за изпълнение са 7 .  Отговорни структури за изпълнението на дейностите от СПРТ през 2017 г. са: Министерският съвет, МВР, МО, МВнР, ДАНС, НКТЦ, Съветът по сигурността към МС. Мерките с постоянен или периодичен срок се изпълняват регулярно и в съответствие с конкретната периодичност.     Сред неизпълените мерки е и тази за закупуване на техническо оборудване, с което Националният контратерористичен център в ДАНС да извършва анализ на радикализацията в България и да обменя информация с останалите институции. През 2017 г. поръчката се е „придвижвала по график“, но тя дори не е обявена. Средствата за нея трябва да бъдат осигурени от Фонд \"Вътрешна сигурност\", а според годишната програма на МВР за усвояването на парите от него тази поръчка трябва да е обявена през август и приключена през октомври 2017 г.   В отчета е записано, че Антикорупционната комисия е осуетила плановете за укрепване капацитета на Националния ситуационен център към Съвета по сигурността към Министерски съвет. Това е трябвало да стане до края на 2017 г., но отново заради непредвидени средства, мярката остава неизпълнена.   „Съгласно становище на Съвета по сигурността към МС, през 2017 г. са проведени редица действия за създаване на национален ситуационен център. Поради създаването на Комисията за противодействие на корупцията и за отнемане на незаконно придобито имущество, респективно – нейното осигуряване с кадрови състав, със служебни помещения, техника и други, се налага разработване на нови варианти за формиране на Национален ситуационен център“, пише в документа.   Не е изпълнена и целта до юни 2017 г. в Областните дирекции на полицията в страната да бъдат създадени регистри на системите за видеонаблюдение в търговски обекти и обществени места, на които се събират много хора.", "date": "2018.10.22", "title": "Кабинетът отчете провал в борбата с радикализацията и тероризма"}
{"url": "http://epicenter.bg/article/Prokuraturata-iska-postoyanen-arest-na-mazha--ubil-zhena-si-s-chuk-si-v-kv---Sarafovo-/166353/3/0", "text": "Окръжната прокуратура внесе искане за постоянен арест на мъжа, убил съпругата си с чук в кв. „Сарафово“. Това съобщиха от пресцентъра на Окръжна прокуратура – Бургас .   Манол М. е обвинен за това, че на 19 октомври 2018 г. в град Бургас умишлено умъртвил своята съпруга, посредством нанасяне на множество удари с чук в областта на главата, довели до тежка черепно-мозъчна травма, като деянието е извършено по особено мъчителен за убитата начин и с особена жестокост.   Окръжен съд – Бургас е насрочил заседанието си за 13.45 часа днес.  ", "date": "2018.10.22", "title": "Прокуратурата иска постоянен арест на мъжа, убил жена си с чук си в кв. „Сарафово“"}
{"url": "http://epicenter.bg/article/Ivan-Geshev--V-Slanchev-bryag-e-razkrita-nay-golyamata-pechatnitsa-za-falshivi-pari-v-poslednite-11-godini/166359/3/0", "text": "Разкрита е най-голямата печатница за неистински парични знаци в последните 11 години. Това каза на брифинг зам.- главният прокурор Иван Гешев, предаде репортер на Агенция „Фокус“.   „За последните 3 дни не сме правили исторически анализ, може и да е най-голямата печатница в последните 20-30 години“, коментира той. „Намерени са в различна степен на довършеност над 11 млн. евро и над 1,8 млн. щатски долара“, заяви Иван Гешев.   Заместникът на ръководителя на Специализираната прокуратура Димитър Петров допълни, че са претърсени над 30 адреса, на които са открити фалшивите парични знаци. Иван Гешев уточни, че печатницата е открита в хотел в Слънчев бряг.  ", "date": "2018.10.22", "title": "Иван Гешев: В Слънчев бряг е разкрита най-голямата печатница за фалшиви пари в последните 11 години"}
{"url": "http://epicenter.bg/article/Siderov--Ostavkata-na-Simeonov-e-spasitelen-plan-za-pravitelstvoto/166371/2/0", "text": "Волен Сидеров предлага оставката на Симеонов и замяната му с друг вицепремиер от Обединените патриоти, защото заради изказването му срещу майките може да си замине целият кабинет, стана ясно от негово изявление пред медиите, след като пусна позицията на \"Атака\" за оставката на вицепремиера.    Лидерът на \"Атака\" не се съгласи с призива на Бойко Борисов, че не може да се меси на отношенията в ОП, защото те трябвало да си ги изчистят. \"Искам тук да коригирам - тук не става дума за отношенията ми със Симеонов, а за абсолютно недопустимо изказване на вицепремиер от държавата и политическата реакция в цивилизованите страни е оставка\", опонира Сидеров на премиера. Инатът на Валери Симеонов може да коства цялата конструкция, предупреди още шефът на ПГ на ОП, цитиран от Канал 3.   \"Затова аз предлагам нещо, което е спасителен план за правителството - да се извади вече дискредитираният вицепремиер и да се предложи друг, и да вървим напред към по-съществени въпроси\", коментира пред медиите Волен Сидеров.   Той категорично зачеркна всякакви  спекулации, според които \"като не бъде вицепремиер Валери Симеонов, едва ли не, ще се срине светът, системата, евроатлантическите съюзи и всичко останало.   Няма да се срине, просто ще застане друг вицепремиер и ще продължи мандата, а правителството ще бъде избавено от опасността неговото стоене\", предрече Сидеров.   \"Понеже той се е вкопчил  във властта и на инат стои, не пуска този пост\", добави атакистът.   Лидерът на парламентарната група на патриотите е категоричен, че думата \"извинение\" не присъства в речника на Валери Симеонов. Той разкри, че вече е разговарял с другия партньор от ОП - Красимир Каракачанов. \"Моята позиция е ясна, аз съм \"за\" оставката. Каракачанов предстои да каже своята позиция, говорихме по телефона. Не мога да ви кажа, че имам категоричното му мнение, той трябва да си каже. И Борисов накрая да си каже неговото мнение като премиер и лидер на най-голямата партия\", разясни Сидеров, напомняйки по-ранното изказване на самия Симеонов, че само те тримата могат да вземат политическото решение да си тръгне от кабинета.  ", "date": "2018.10.22", "title": "Сидеров: Оставката на Симеонов е спасителен план за правителството"}
{"url": "http://epicenter.bg/article/Zdravnata-osigurovka-ostava-8--prez-2019-g-/166373/2/0", "text": "Парите за здравеопазване за догодина ще са близо половин милиард лева повече. Осигурителната вноска остава  8%.   Надзорният съвет на Здравната каса одобри радикални промени в сектора. Агенцията по трансплантации и медицинският одит се обединяват в Агенция за медицински надзор.   Закрива се Фондът за лечение на деца, както и Комисията за лечение в чужбина, дейността им преминава към касата. Не е ясно, дали общественият съвет към фонда ще продължи да работи.   „Дейността преминава към Здравната каса, за целта сме предвидили допълнителен трансфер от 16 млн. лв. По този начин ще се осигури на правилното решение за лечение на деца, както и на лица над 18 години в чужбина”, каза зам.-министърът на здравеопазването Жени Начева.", "date": "2018.10.22", "title": "Здравната осигуровка остава 8% през 2019 г."}
{"url": "http://epicenter.bg/article/Ombudsmanat--Dobriyat-podhod-e-okolo-masata-i-ochi-v-ochi-da-se-reshavat-problemite/166374/2/0", "text": "Добрият подход е около масата и очи в очи да се решават проблеми, а не с прехвърляне на отговорността. Това каза омбудсманът Мая Манолова на работна среща за подписката на повече от 100 граждани от Своге, които искат гаранции за безопасността на пътя София – Своге, предаде агенция „Фокус“.   Манолова уточни, че повод за срещата е безопасността на пътя Мездра – София и по-специално участъкът Нови Искър – Ребърково. „Сезирана съм от подписка от жители на град Своге, като тя е с подписите на над 100 души. Бях поканена и се включих в протестите на гражданите на 19 септември и там поех конкретни ангажименти да представя исканията на хората от Своге на институциите и да ги запозная с тяхното становище. Ние сме предприели предвидените от закона действия“, заяви още омбудсманът. По думите й добрият подход е около масата, очи в очи да се кажат какви са очакванията на гражданите и какво са направили дотук институциите.   „Подходът с прехвърляне на отговорност не е добър. На хората им е безразлично коя институция ще извърши едно или друго действия, важното е работата да бъде свършена“, допълни тя.   Манолова запозна всички с исканията на протестиращите, сред които са да се посочат виновните лица за качеството на пътя, да бъде направена ревизия на ремонтите дейности, да бъдат подменени мантинелите и да бъде обезопасена пешеходната зона, на определени участъци, да бъдат поставени обезопасителни мрежи, да бъдат прочистени участъците с намалена видимост, да се направят отводнителни шахти, да бъде отремонтиран участък с пропаднал път и да се поставят пътните знаци съгласно Закона за движение по пътищата и други.   Ще посреднича между институциите, за да бъде поправена мантинелата, където стана катастрофата край Своге, заяви Мая Манолова във връзка с казаното от Михаил Рашков от АПИ, че мантинелата там все още не може да бъде ремонтирана, тъй като няма разрешение от страна на следствието.   Манолова обясни, че се наема да посредничи, така че мантинелата да бъде поправена. „Ще се обърна по съответния ред към органите на следствието да попитам дали има проблем да бъде поправена тази мантинела, след което ще се анагажирам да организирам преговори между АПИ и Община Своге, ако трябва да си разделят правенето на мантиенлата\", каза Манолова.  ", "date": "2018.10.22", "title": "Омбудсманът: Добрият подход е около масата и очи в очи да се решават проблемите"}
{"url": "http://epicenter.bg/article/Balgariya-specheli-dve-dela-pred-Evropeyskiya-sad-po-pravata-na-choveka/166375/2/0", "text": "С две решения от 25 септември т.г. Европейският съд по правата на човека (ЕСПЧ) намира, че жалбите по делата „Владимиров срещу България“ и „Георгиев срещу България“ са явно необосновани. Това съобщиха от пресцентъра на Министерството на правосъдието.  По първото дело ЕСПЧ отхвърля иска срещу България за обезщетение от 607 710 евро на бизнесмен, построил хотел и заведение върху свлачище.  Дело е заведено от бизнесмена Владимиров, който купува земя в района на свлачище близо до спирка „Журналист\" във Варна. Свлачището е регистрирано през 1972 година, но въпреки това жалбоподателят решава да построи хотел и ресторант на мястото. През 2005 г. и 2008 г. свлачището се активизира и постройките претърпяват съществени увреждания. Собственикът завежда иск по Закона за отговорността на държавата и общините за вреди (ЗОДОВ), за вреди, претърпени поради непредприемане от националните власти на укрепителни действия в района.  Искът е отхвърлен с окончателно решение на Върховния административен съд (ВАС) с констатацията, че претърпените от жалбоподателя вреди не са в пряка причинна връзка с твърдението за бездействие на държавата, а с естествените природни процеси.  По-късно жалбоподателят се оплаква и пред ЕСПЧ, че държавата не е предприела необходимите мерки, за да предотврати вреди върху собствеността му, като претендира 582 710 евро за претърпени загуби и пропуснати ползи и с още 25 000 евро за неимуществени вреди, общо 607 710 евро.  След като правителствените агенти от Министерство на правосъдието предоставят на ЕСПЧ становище по казуса, подкрепено с доказателства, Съдът обявява жалбата на Владимиров за явно необоснована. Магистратите отбелязват, че правото на едно лице мирно да се ползва от притежанията си не е абсолютно и не се простира отвъд разумното според обстоятелствата. В случаите на природни бедствия, които са по същността си извън човешкия контрол, задължението на държавата за предприемане на мерки не се разпростира толкова широко, както например в случаите на имуществени вреди, настъпили в резултат на инциденти, свързани с рискови човешки дейности, сочи съдът. И допълва, че жалбоподателят е купил земята с цел осъществяване на търговска дейност, бил е осведомен за свлачищните процеси и е следвало да прецени сам риска за инвестициите си.  ЕСПЧ се съгласява и с изводите на националните съдилища в производството по ЗОДОВ, че вредите за жалбоподателя са настъпили в резултат на бедствието и биха могли да настъпят независимо от предприемането на укрепителни мероприятия от държавните власти.  По делото „Георгиев срещу България“ жалбоподателя се оплаква от полицейско насилие, както и че по случая му не е проведено ефективно разследване.  През 2012 г. при опит да му бъде връчен акт за административно нарушение, жалбоподателят отказва да го получи и се скрива в дома си. За съдействие са извикани двама полицейски служители. Жалбоподателят твърди, че полицаите са употребили насилие спрямо него, като са го удряли и ритали, притиснали са го към земята и са му поставили белезници.  Жалбоподателят подава оплакване до началника на полицията в Бургас. Образувани са дисциплинарни производства, в резултат на които на служителите са наложени дисциплинарни наказания. Г-н Георгиев подава жалба и в прокуратурата. След множество извършени следствени действия през 2015 г. прокуратурата прекратява досъдебното производство. Постановлението за прекратяване е окончателно потвърдено от окръжния съд, който намира, че употребата на сила е била необходима и оправдана от поведението на жалбоподателя.  ЕСПЧ посочва, че в настоящия случай прокуратурата е образувала наказателно производство, като изводите, до които е стигнала, са били изцяло възприети от съдилищата. От друга страна, твърденията на жалбоподателя не са подкрепени от никакви доказателства. Ето защо Съдът намира, че употребената от полицаите сила е била пропорционална и оплакването на г-н Георгиев е явно необосновано.  Оплакването от липсата на ефективно разследване също е отхвърлено като явно необосновано. Съдът счита, че органите са предприели множество действия за установяване на обстоятелствата по случая; жалбоподателят, подпомаган от адвокат, е имал възможност да участва активно в производството; на последно място, изводите на прокуратурата и съдилищата са били подробно мотивирани. Поради това ЕСПЧ приема, че осъщественото разследване е било ефективно.  ", "date": "2018.10.22", "title": "България спечели две дела пред Европейския съд по правата на човека"}
{"url": "http://epicenter.bg/article/Mazh-si-kupi-tsiganska-mahala--bez-da-znae/166376/2/0", "text": "Земеделец се явил на търг, за да наддава за апетитен имот. По документи Мирослав Веселинов спечелил 28 декара нива в землището на село Краводер.  Оказало се, че новата му придобивка върви в комплект с малък квартал, застроен с ромски къщи. Хората в махалата са изрядни платци и живеят там от няколко поколения, съобщава Нова тв.  Заместник-кметът на общината Дияна Милетиева каза, че от скицата, която е предоставена на общината, по нищо не личи, че върху имота има постройки, макар и незаконни.  Засега животът на хората от малкия квартал върви по обичайния си начин. От общината са убедени, че ще успеят да разменят имота с друг. Обещават и къщите на хората да попаднат в парцел с подробен устройствен план и да станат урегулирани имоти с актове за собственост.", "date": "2018.10.22", "title": "Мъж си купи циганска махала, без да знае"}
{"url": "http://epicenter.bg/article/Rumen-Gechev--Chuzhdestrannite-investitori-postaviha-otsenka--quot-slab-2-minus-quot--na-pravitelstvoto/166379/2/0", "text": "Чуждестранните инвеститори поставиха оценка \"слаб 2 минус\" на правителството, заяви в предаването \"Лице в лице\" по БТВ депутатът от БСП проф. Румен Гечев. Според него е лъснала истината за \"големия лукум на управляващите с успеха на председателството\". 70% намаление на чуждестнните инвеститори има само по време на председателството, заяви професорът. \"Намаляват вътрешните инвестиции. Чуждите инвеститори бягат от България\", бе неговият извод.    \"БСП е социална партия. БСП е морално задължена да бъде на страната на онеправданите, коментира проф. Румен Гечев.  \"Право на българското общество е да протестира, а най-вече право е на тези майки да протестират. Правителството е длъжно да вземе мерки\", каза проф. Гечев по повод протеста на майките на деца с увреждания.   Депутатът социалист коментира новите данни за срив на чуждестранните инвеститори и желанието на бизнеса за облекчаване на вноса на работна ръка.   Българският бизнес е изключително облагодетелстван - плаща 10% данък, защо конкурентоспособността ни е най-ниска, какво още иска бизнесът, попита проф. Гечев. Има български фирми, които са конкурентоспособни с чуждите, но те не са много, посочи Гечев. По думите му IT секторът в България е силен, защото са високи заплатите. Тези 500 хил. работници, които се иска да бъдат внесени, няма да бъдат IT-специалисти, предположи той.        ", "date": "2018.10.22", "title": "Румен Гечев: Чуждестранните инвеститори поставиха оценка \"слаб 2 минус\" на правителството"}
{"url": "http://epicenter.bg/article/Pochina-sinat-na-Zlatko-Baretata/166380/2/0", "text": "Починал е синът на Златомир Иванов - Баретата – Алекс.   Младежът е имал рядко заболяване на кръвта, с което се е борел през последните няколко години и най-вероятно е причина за внезапната му смърт. Като малък често е ходел на лечение в Германия.  \"Днес си отиде един скъп за нас човек! Винаги усмихнат, добър и обичащ всички. Винаги ще си с нас Братко! ОБИЧАМЕ ТЕ!!!\", написа в социалната мрежа Инстаграм един от близките приятели на младото момче.    Малката Барета имаше и сериозна приятелка, Никол Толева - дъщеря на известна адвокатка. С Толева са се разделили наскоро.", "date": "2018.10.22", "title": "Почина синът на Златко Баретата"}
{"url": "http://epicenter.bg/article/Korneliya-Ninova--Ako-Borisov-ne-poiska-ostavkata-na-Simeonov--tryabva-da-si-hodyat-vsichki/166383/2/0", "text": "Думите на Борисов, че ако поиска оставката на Валери Симеонов, правителството ще падне, са по-цинични дори от тези на Симеонов за децата с увреждания и техните майки. Това заяви в Стара Загора лидерът на БСП Корнелия Нинова.   По-рано днес премиерът Борисов коментира от Обединените арабски емирства, където е на посещение, че ако поиска оставката на вицепремиера Валери Симеонов, то правителството ще падне и в страната ще настъпи хаос.   Корнелия Нинова: \"Тоест между това да подкрепи майките, болните деца, тяхното нещастие и да остане на власт, той избира да остане на власт. Това е големият цинизъм.\"   Според червения лидер с тези думи премиерът припознава думите на Валери Симеонов и застава на същата позиция.   Нинова посочи и че Борисов \"отново погазва всякакви конституционни и демократични правила\" с думите си, че ако падне сегашното правителство и президентът Радев назначи служебно правителство, в страната ще настъпи пълен хаос. По думите ѝ това е ред, установен от конституцията и законите на страната.   \"Това не е хаос. Това се казва правова държава, граждански права, право на избор и така нататък\", коментира Нинова. \"Аз мисля, че по-голям хаос от това, в което се намира в момента страната, няма как да стане. Самият Борисов е направил най-големият хаос, така че да не ни плаши и да не плаши и народа\", категорична е социалистката.   Тя допълни и че според нея \"нещата вече са в Красимир Каракачанов\". Той казал \"патриотите да се разберат помежду си, аз не мога\". \"Волен Сидеров вече поиска оставката на Валери, сега е важно какво ще каже Краси Каракачанов, тоест вече Борисов прехвърля отговорността върху Краси Каракачанов, така че вече ще чакаме неговата дума\", тълкува Нинова.   В заключение тя посочи, че намира това изказване за ужасяващо. Най-нормалното в случая било Валери Симеонов да се оттегли. \"Ако не иска той да го направи, още по-нормално е премиерът да го направи. Ако не го направи, значи се припознава и той в неговите думи. Това означава, че целият кабинет трябва да подава оставка\", допълни Нинова.", "date": "2018.10.22", "title": "Корнелия Нинова: Думите на Борисов са по-цинични и от думите на Симеонов"}
{"url": "http://epicenter.bg/article/Koalitsionniyat-savet-se-sabira-vav-vtornik-za-ostavkata-na-Valeri-Simeonov/166384/2/0", "text": "Коалиционният съвет на ГЕРБ и Обединените патриоти се събира утре по казуса с поисканата оставка на Валери Симеонов не само от майките на деца с увреждания, но най-вече заради снетото доверие от страна на Волен Сидеров. Лидерът на ВМРО Красимир Каракачанов запази мълчание по труса в управленската коалиция, след като единият от лидерите в ОП, Волен Сидеров, поиска оставката на Валери Симеонов заради обида към майките на деца с увреждания. Каракачанов не зае страна. \"Нещо, което не е редно и никога не съм го правил\", добави той. Министърът на отбраната ще говори утре на заседанието на коалиционния съвет и тогава ще изложи своето виждане по скандала. \"Утре в 14.30 часа съм изпратил покани до двамата ми колеги за коалиционен съвет и каквото имам да кажа, ще го кажа там. Аз първо казвам на колегите си, после на медиите\", мотивира се Каракачанов. И уточни по адрес на Сидеров и Симеонов: \"Нито единия, нито другия съм осъдил\". По-рано \"Атака\" свали доверието си от вицепремиера Валери Симеонов и настоя да бъде избран друг патриот на негово място. Волен Сидеров му поиска оставката с аргумента, че инатът му и недопустимото поведение спрямо родителите на деца с увреждания клатят правителството, ако не бъде отзован.   Сидеров настоя за спешна оставка и спешно свикване на коалицията още днес, но в крайна сметка той ще се събере утре с посредничеството на Каракачанов. Той предупреди, че ако Борисов и Каракачанов оставят вицепремиер Симеонов на поста му, това ще означава, че са съгласни с тезата му за \"кресливите майки\" и \"уж болните деца\". Преди това пък от Абу Даби министър-председателят Борисов даде да се разбере, че няма да маха от кабинета Валери Симеонов.", "date": "2018.10.22", "title": "Коалиционният съвет се събира във вторник за оставката на Валери Симеонов"}
{"url": "http://epicenter.bg/article/Parvan-Simeonov--Ne-se-znae-dali-nervite-na-Boyko-Borisov-shte-izdarzhat/166388/2/0", "text": "  Недоволството се решава с протести, а те се пораждат. В такива моменти, човек, който е казал такова нещо, трябва да предприеме нещо, а той контраатакува, но не знам как това ще е успешно. Валери Симеонов се е изказвал негативно за много сектори. Това е човек, който понякога съзнателно страни от политическото поведение и държи да е контра на общественото мнение. Всяко нещо обаче, трябва да се има мярка, сега беше прекрачена.  , категоричен беше той.   Валери Симеонов трябва да направи крачка назад. Борисов трябва да пази най-тежкото си оръжие, което е „аз ще падна и да видите какво ще стане”.  Може да изглеждат стабилни статистическите данни, но при тези непрестанни скандали, от само себе си ще се разпаднат. Валери Симеонов тежи с това си поведение. Темата е не дали ще остане управлението, защото то може да остане, но въпросът е дали е полезно за обществото. Не се знае и дали нервите на Бойко Борисов ще издържат. Ние все се питаме ще пада ли правителството- обективни предпоставки няма това да се случи, но винаги може на някой да му кипне. Валери Симеонов може да каже, че не е бил и разбран, но просто не се говори така , каза още Симеонов.   Валери Симеонов освен човешка, направи и чисто политическа грешка. Текстовете за закона бяха пред внасяне и не му трябваше да прави такова изказване. Коалицията се влече взаимно наново - Валери Симеонов и Волен Сидеров са еднакви за хората и от това печели ГЕРБ, защото колкото по-разединени са, толкова по-добре за тях, независимо, че и те пресолиха манджата. Големият проблем е, че коалицията прави от нищо нещо. Тя можеше да изкара и пълен мандат, сега това ми се вижда все по-малко възможно със всички тези скандали , заяви политологът.", "date": "2018.10.22", "title": "Първан Симеонов: Не се знае дали нервите на Бойко Борисов ще издържат"}
