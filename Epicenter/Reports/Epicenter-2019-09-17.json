{"url": "http://epicenter.bg/article/Prof--Aleksandar-Marinov--Mestnata-vlast-e-smachkana-i-podchinena-na-tsentralnata-/192973/2/0", "text": "Местната власт е смачкана и подчинена на централната. Това каза за предаването „Това е България“ на Радио „Фокус“ политологът проф. Александър Маринов. Той обясни, че местното самоуправление е затворено за гражданите, което поражда недоверие към цялата политическа система. По негови думи не се дискутират хроничните проблеми на местната власт.    „Противопоказна е силна местна власт, защото силната местна власт означава партньор, но и опонент, който няма да следва всички политически и икономически прищевки на върхушката в центъра. А защо хората, гражданите не си го искат, това също е важен въпрос, който за съжаление води до по-нерадостни изводи. Тъй като отвоюването на държавата в полза на гражданите, които са върховният суверен, започва именно от местната власт“, добави той.    Проф. Александър Маринов каза още, че трябва да се помисли за пренасяне на отговорност на микрорайони, в които хората да имат по-активно участие в управлението. Проф. Маринов допълни, че децентрализацията в големите общини в България, изразяваща се в райониране, представлява само администрация, защото районите не се самоуправляват.    Големите партии имат интерес кампанията да протича летаргично, смята проф. Александър Маринов. Той обясни, че в градове като София, Пловдив и Варна се появяват кандидати, които могат да оспорят статуквото, а това може да активизира гласоподавателите.    „Тези избори ще бъдат симптоматични. Те ще бъдат избор между статукво и промяна. Дали ще се надигне някаква вълна на желание за промяна, от гледна точка не само на решението кой да бъде подкрепен като кандидат за кмет или общински съветници, а въобще на каква вълна ще премине предизборната кампания. Как една част поне от гражданството, по-активната част от обществото, ще участва в тази кампания. С какви претенции, с каква степен на взискателност“, допълни той.    Проф. Александър Маринов каза още, че на много места в страната нагласите натежават в полза на промяна на статуквото, но е важно да се стигне до същностна промяна в политиката.    Проф. Маринов добави, че в София има много построени неща, но въпросът е дали огромният бюджет на столицата е разходван правилно и дали новите придобивки са най-добрите като качество, количество и разпределение на територията на гарда.  ", "date": "2019.09.17", "title": "Проф. Александър Маринов: Местната власт е смачкана и подчинена на централната "}
{"url": "http://epicenter.bg/article/Yordanka-Fandakova--Nyama-bitka-za-Sofiya---ima-rabota-za-Sofiya--/192895/2/0", "text": "Няма битка за София, има работа за София - градът ще го има и след изборите. Това каза кметът на София Йорданка Фандъкова по време на тържествената сесия на Столичния общински съвет по случай честването на Деня на София.      Градът ни празнува с вярата, надеждата, любовта и мъдростта. На фона на хилядолетната му история, нашите мандати са като мигване на окото. От гледна точка на човешкия живот обаче, те са време, което не трябва да бъде пропилявано.    Вече 9-та година имам честа да произнасям празнично слово пред Вас. Тази година обаче искам да кажа няколко думи не за празника, а за отговорността, която всички носим. Носим я, пред този град и неговите хора.    За това време постигнахме много. Градът се промени и продължава да се променя. За 10 години построихме 42 км метро – 80% от мрежата. За 10 години подменихме 90% от автобусите и тролеите. За 10 години превърнахме повечето парковете в приветливи и любими места. За 10 години построихме 100 сгради на детски градини и 21 нови училищни сгради. 5 кръстовища на две нива, 80% от околовръстния път. Мога много да изброявам. И го правя, не за да изтъквам какво съм свършила, а защото сме го вършили и заедно. С много от вас в тази зала.    Предизборната кампания очевидно започна. От състезание на проекти за развитието на София, обаче, тя се превръща в битка за власт. Още по-страшно е, че от битка за София, тя е на път да стане битка срещу София.    Решения, зад които сте стояли всички като един, с лека ръка днес се отричат. От няколко дни слушам как интегрираната система за преработка на софийските отпадъци е сгрешен модел. Искам да Ви припомня, че дебатите и проучванията за тази система започнаха преди 15 г., че ние, без значение от партиен цвят, сме се борили, спорили сме с аргументи, убеждавали сме хората с експертиза. Направихме и невъзможното, за да защитим над 80% безвъзмездни европейски средства за завода за отпадъци. И днес 85% от отпадъците на София се преработват. Знаете къде бяхме преди няколко години – на 100% депониране. Това не е обикновена промяна, а огромен скок.    Как изглеждаха сметищата Суходол и Долни Богров – планини от отпадъци, които тровеха всичко наоколо. Гордея се, че започнах рекултивацията им и до година-две ще са гори и зелени поляни.    Виждам обаче, че днес е прието да се говори без да се знае и без да се държи сметка за истината. Не очаквайте да гледам как се лъжат хората с подмятания за корупция и безхаберие.    Почистването на един град е първата задача на всеки кмет и всяко управление. Да се играе с тази тема е лицемерно и безотговорно. Процедурата за почистването стартира сега, за да може да завърши не до изборите, а до юни догодина. Знаете го, защото ваши представители са и в тази и предишните комисии, които оценяват офертите. Знаете, че класирането ще е след изборите и кметът има пълна свобода за действие. Знаете, но много от вас говорят друго.    Да, живеем във време, в което всичко може да бъде казано, а казаното днес, утре да се отрича. В този водовъртеж на отрицанието, нашата задача е все пак да мислим за града. Защото него ще го има и след тези избори. А софиянци не са нито залог, нито средство в сложни партийни игри.    Този град е по-голям от биографията на всеки от нас, но сме част от историята му с решенията, които взимаме. Това е, което очакват хората от нас – решения и отговорност. А не да се отказваме, когато е трудно, непопулярно и когато някой пречи. Винаги някой ще пречи, винаги ще има различни интереси – затова е важно да имаш цел, принципи и решителност. А решителността не е помпозна, креслива и лъжлива.    Желанието да се обещае всичко на всеки е мамещо. Но нека мислим как ще изглеждат нашите обещания в деня след изборите. И зад всички красиви пози и фрази стои ли реалната полза за хората и за промяна на този град.         ", "date": "2019.09.17", "title": "Фандъкова: Не очаквайте да гледам как се лъжат хората с подмятания за корупция и безхаберие!"}
{"url": "http://epicenter.bg/article/Strahil-Deliyski--BSP-shte-reshi-izhoda-ot-predizbornata-nadprevara/192917/2/0", "text": "„За първи път от много избори насам резултатът от местния вот не е предизвестен. Това е качествено нова ситуация, която поставя и избирателя пред по-голяма отговорност“. Това коментира пред БНР политологът Страхил Делийски.   Според него „дългото оставане на власт на едни и същи хора носи след себе си определен тип корпоративни зависимости и отношения, които до голяма степен блокират цялостното концептуално развитие на града“.   В предаването „12+3“ Делийски подчерта, че, ако управляващата партия изгуби София, ще последва „имиджов символен резултат“:   „Да държиш столицата, означа много в символен план. София и големите градове, този конструкт, зависи от добрите отношения на централната власт. При неособено доброто състояние на публичните финанси на голяма част от общините, добрите отношения с централната власт гарантират прилично функциониране на общинските дейности. Затова е важно отношението местна – централна власт, а в ситуация на недобра финансова конфигурация това ражда все повече зависимости. Този, който „държи“ София и големите градове, е силният политически субект“.   По думите на Страхил Делийски, „при положение че не сме в горещата фаза на кампанията, взаимоотношенията Мая Манолова – БСП са все още политически леко неизяснени“:   „Очевидно е, че Манолова тича в своя писта, но в същото време прави невъзможно БСП да развие в същина собствената си кампания“.   „Изходът от предизборната надпревара ще реши БСП“, категоричен е политологът.   Според него фокусът върху кмета измества по-важната тема – тази за структурата на Общинския съвет:   „Защото всъщност там е политическото пространство. Кмет без смислено мнозинство е с вързани ръце“.   „Ако БСП иска да даде сигнал на избирателите си в страната през изборите в София, трябва сериозно да се потруди за чувствително увеличаване на присъствието си в Общинския съвет“.   Според Страхил Делийски пред Йорданка Фандъкова има най-големи шансове да спечели кметското място на първи тур, но това не гарантира печеленето на изборите като цяло.  ", "date": "2019.09.17", "title": "Страхил Делийски: БСП ще реши изхода от предизборната надпревара"}
{"url": "http://epicenter.bg/article/Emil-Radev--ES-tryabva-da-prodalzhi-savmestnata-rabota-s-Turtsiya--za-da-izbegne-nova-migrantska-kriza-/192927/2/0", "text": "Европейският съюз трябва да продължи да си сътрудничи с Турция, а споразумението във връзка с миграцията, основано на взаимно доверие и ясно поети ангажименти - да се изпълнява. Само чрез съвместни действия има шанс да бъде предотвратена нова криза на Балканите. Тази позиция българският евродепутат от ГЕРБ/ЕНП и зам.-председател на комисията по граждански свободи, правосъдие и вътрешни работи Емил Радев изрази в обръщението си към еврокомисар Димитрис Аврамопулос, отговарящ за миграцията. Темата бе дискутирана в рамките на последната размяна на мнения с комисаря, чийто мандат като част от Комисията Юнкер изтича само след месец, съобщават от пресцентъра на ГЕРБ.    Радев благодари на комисаря за изключително доброто и конструктивно сътрудничество през изминалите пет години, но не пропусна да изрази своите притеснения във връзка с миграцията.    „Последиците от мигрантската криза от 2015 г. все още се усещат, а на прага ни вече се задава нова потенциална криза. За да я избегнем, има ли мерки, които не са били приложими през 2015 г., но Европа би могла да въведе сега?”, попита българският евродепутат. Той поиска и информация относно реалната ситуация към момента на гръцкия остров Лесбос, за който има данни, че през последната седмица на август са пристигнали над 600 души от Турция.    „През изминалите дни президентът Ердоган отново заплаши, че ще „отвори вратите”, така че минаващите през турска територия мигранти да отидат „където си поискат”, ако Европа не осигури повече финансиране за Турция”, припомни Радев в своето изказване към комисаря. Според българския представител в Европейския парламент подобни изявления са изключително притеснителни и то не само защото България дели обща граница с Турция.   ", "date": "2019.09.17", "title": "Емил Радев: ЕС трябва да продължи съвместната работа с Турция, за да избегне нова мигрантска криза "}
{"url": "http://epicenter.bg/article/Borisov--Golemite-darzhavi-se-klatyat--nie-sme-mnogo-daleche-ot-retsesiyata-/192932/2/0", "text": "Премиерът Бойко Борисов и министърът на финансите Владислав Горанов инспектираха Регионалното депо за отпадъци край Благоевград.   Борисов коментира, че подобни съоръжения са особено важни за населението не само в Благоевград, но и в още 4 общини.   \"Поздравявам кмета Камбитов за откриването на Регионална система за управление на битови отпадъци на общините Благоевград, Симитли, Бобошево, Рила и Кочериново. За изграждането са осигурени 24 млн. лева от Републиканския бюджет. Днес бе направена и първа копка за изграждане на компостираща система на стойност 13 млн. лева, осигурени по оперативни програми. Днес е добър ден за Югозападна България!\", отбеляза премиерът.   „Вече има депо за 100 години. Сега идвам от разкопките на този най-древен град, дето го търсиха толкова време, уникална красота (Хераклея Синтика - б.р.) На 2400 години е водопровда и канализацията на мръсната вода. По-висока е от мене, 2400 години не е мръднала. Това да изкара сто, ще сме доволни“, каза Борисов.   „Искам да благодаря на всички кметове - и чужди, и наши, по най-съвременен начин е построено всичко. Ако не бяхме направили това, тези пет общини, включително и Благоевград щеше да фалира. Днес е добър ден за всички вас. Години наред се опитвахме да ги убедим да го направим заедно“, каза Бойко Борисов.  \"Минах да видя - \"Струма\" яко се строи. Заводи в Петрич правим, сега е ред на Благоевград. Индустриалните зони в Симитли и Благоевград се обединиха, тъй като има много инвеститори, а в Благоевград се оказа, че няма земя, няма къде да се строи. Тези, честните, преди нас, така са направили, че в града няма земя, няма къде да се строи. Накрая на годината искаме 500 млн. лева да вкараме в индустриалните зони\", заяви Борисов.  \"Понеже чух за рецесия, ние сме много далече от рецесията - и в Европа, и в България. Тя е, когато минеш под нулата, а ние в момента имаме 3,5% ръст на икономиката. Големите държави се клатят, атаката с дроновете върху рафинериите ще повлияе на цената на горивата. Президентът Тръмп отблокира федералния им резерв, огромен е проблемът.   Новите заводи, новите работни места - това е начинът да се справяме с рецесията. Стабилност - всички международни кредитни агенции дават, че ръстът на икономиката ни се дължи на стабилността. Хората да не се подвеждат по глупостите на тези, че сме се провалили. Провал беше, когато нямаше депо, когато по време не червените управления в Благоевград хвърляха боклуците в деретата и по старите сметища - абсолютно никаква екология. Но да не се връщаме назад\", посочи министър-председателят.   „На Горанов, ако не му искате, няма да ви посегне на парите, той пази да не дава“, пошегува се премиерът.   „Положителен пример е кметът на Сливен, единственият, който като дадем пари, ако останат 200 000 - 300 000 от проект, ги връща. И Горанов пръв тича, прави постановления - да му ги оставиме. Нека да има една такава бяла лястовичка“, обясни той.   Заедно с премиера Борисов и финансовият министър са още областният управител на Благоевград Бисер Михайлов, областният координатор на ПП ГЕРБ и народен представител Даниела Савеклиева, депутатът Стефан Апостолов, кметовете на Благоевград и Симитли д-р Атанас Камбитов и Апостол Апостолов и други.    По-рано се състоя официално откриване на „Регионална система за управление на отпадъците, регион Благоевград, обслужваща общини Благоевград, Симитли Рила, Кочериново и Бобошево – I етап“.   Проектът за близо 24 млн. лв. е реализиран с финансиране от републиканския бюджет – основно от Предприятието за управление на дейности по опазване на околна среда, както и с допълнителни средства от Министерството на финансите. Предстои още изграждане на компостираща система на стойност 12 млн. лева, осигурени по ОПОС, както и на инсталация за анаеробно разграждане на отпадъци. На финала това ще бъде едно от най-модерните депа в България.    Паралелно бе направена и първа копка на обект по проект „Проектиране и изграждане на допълнителна инфраструктура /инсталация за предварително третиране на битови отпадъци и компостираща инсталация за разделно събрани биоразградими и/или зелени отпадъци/ за развитие на регионалната система за управление на отпадъците на регион Благоевград, включващ общини Благоевград, Симитли, Рила, Кочериново и Бобошево“.   Регионалната система за управление на отпадъците, която е изградена в Благоевград, е 53-ата, която се въвежда в експлоатация. Тя е част от ангажимента на страната ни за изпълнение на европейската директива относно депонирането на отпадъци. Новите депа трябва да отговарят на строгите технически и експлоатационни изисквания за предотвратяване отрицателното въздействие върху околната среда и по-специално замърсяването на повърхностните, на подземните води, почвата, въздуха, включително парниковия ефект, както и всеки произтичащ от това риск за здравето на човека, през целия жизнен цикъл на депото.", "date": "2019.09.17", "title": "Борисов в Благоевград: Големите държави се клатят, ние сме много далече от рецесията (ВИДЕО)"}
{"url": "http://epicenter.bg/article/Stanishev-v-Skopie--PES-s-kategorichna-podkrepa-za-zapochvane-na-pregovorite-s-ES-prez-oktomvri-/192935/2/0", "text": "„От името на социалистите в Европа, предадох на премиера Заев категоричната подкрепа за започване на преговорите за членство в ЕС през октомври. Северна Македония, водена от лявото правителството, извървя дълъг път на тежки политически реформи и в рамките на две години постигна забележителен напредък. Той беше оценен и от Европейската комисия, която поднови препоръката за започване на преговори с Македония, след като тя беше отнета по време на мандата на Груевски.\"    Това заяви президентът на ПЕС Сергей Станишев в Скопие, където проведе срещи с премиера на Северна Македония Зоран Заев, както и с министъра на отбраната и зам.-председател на СДСМ Радмила Шекеринска. Посещението е месец преди заседанието на външните министри на държавите от ЕС, които трябва да дадат зелена светлина на преговорния процес.    „Малцина лидери остават в историята. Но Зоран Заев и Алексис Ципрас със сигурност ще бъдат записани в нея. Те платиха висока политическа цена и направиха немислимото, разрешавайки спор, продължаващ с десетилетия. Подписването на Договора за добросъседство с България, след повече от 10 години протакане от страна на Груевски, също беше важна крачка към стабилността в региона. Вярвам, че е въпрос на време и Българо-македонската историческата комисия да постигне консенсус по спорните теми. Сега на ход са страните-членки и очаквам ЕС най-после да изпълни поетите ангажименти, така както направи македонското правителство. Добре знаем каква е алтернативата в случай на ново отлагане - връщане към национализма и популизма, което само ще съживи тлеещите конфликти от близкото минало“, коментира лидерът на европейските социалисти.    „Наред с реформите, необходими за покриване на критериите за членство в ЕС, кабинетът на Заев изпълни много от обещанията си към македонските граждани, днес те живеят по-добре и по-сигурно. Лявото правителство провежда истинска социална политика и не е случайно, че има повишаване на минималната и средната работна заплата в страната, спад на безработицата с 10%, мерки за младите. Важни са и реформите в съдебната система, във взаимодействие с ЕК. В Северна Македония вече няма усещането, че е възможно някой да е над закона. Това ме радва и искрено поздравявам нашите партньори от СДСМ за този успех. Защото недалеч е времето, в което като президент на ПЕС, идвах да ги подкрепя на огромния опозиционен митинг. Днес виждам, че освен тежката политическа отговорност да придвижат страната си напред, те успешно носят и тази на изпълнените предизборни ангажименти.    \"ПЕС решително ще подкрепи СДСМ в предстоящите парламентарни избори през 2020 г. Обмисляме голяма конференция, посветена на Югоизточна Европа с домакинството на Скопие“, заключи Станишев.  ", "date": "2019.09.17", "title": "Станишев в Скопие: ПЕС с категорична подкрепа за започване на преговорите с ЕС през октомври "}
{"url": "http://epicenter.bg/article/Iliyana-Yotova-organizira-fotoizlozhba-na-amerikanets--zapechatal-spomena-za-balgarskoto-selo/192944/2/0", "text": "По инициатива на вицепрезидента Илияна Йотова американският етнограф Мартин Кейниг представя в София своята фотоизложба „Ехо от Балканите. XX век: Портрети и звуци от България“. Изложбата, която се организира в партньорство с Националната галерия, включва 73 фотографии от 7 балкански държави, най-много от България. Те са събрани в голям фотоалбум, който е допълнен с 2 аудио диска с автентичен фолклор. Съставител на изложбата е известният български фотограф Иво Хаджимишев. Това съобщиха от прессекретариата на държавния глава. През 60-те години на миналия век като млад хореограф Кейниг посещава няколко пъти България, за да изучава българските народни ритми. Записва песни, заснема празници, обичаи, сватби, помени, пейзажи, портрети от различни краища на България. Мартин Кейниг работи и в съседни балкански държави и колекцията му от над 4000 фотоси и стотици записи е откупена от авторитетния институт „Смитсониън“. Кейниг е човекът, открил и записал преди повече от 50 години в една класна стая на училището в Смолян изпълнението на младата Валя Балканска на „Излел е Делю хайдутин“ в съпровод на двамата гайдари Стефан Захманов и Лазар Каневски.   Кейниг популяризира българската народна песен в САЩ и допринася тя да бъде избрана за златната плоча, която лети на борда на американския спътник „Вояджър 2“. Вицепрезидентът Йотова ще открие изложбата в сряда, 18 септември, в 18.00 часа в Националната галерия - Двореца. Гости на откриването ще бъдат Валя Балканска и гайдарят Петър Янев и ще изпълнят легендарната „Излел е Делю хайдутин“. Изложбата може да бъде разгледана до 17 ноември. От 10.00 часа на 19 септември в Изложбената зала на Националната галерия вицепрезидентът ще присъства на представянето на фотоалбума на Мартин Кейниг и краткия филм „Образи от Балканите“.", "date": "2019.09.17", "title": "Илияна Йотова организира фотоизложба на американеца Мартин Кейниг, открил Валя Балканска за света"}
{"url": "http://epicenter.bg/article/Ostavat-broeni-dni-do-zakrivane-na-izlozhbata-za-Tutankamon-v-Burgas-/192947/2/98", "text": "Само броени дни остават до отпътуването на една от най-впечатляващите изложби, гостували в Бургас - \"Тутанкамон - една недовършена любовна история\". Експозицията се намира във фоайето на Държавна опера - Бургас, където ще остане до 31 септември. През следващите дни всеки може да я разгледа на преференциална цена. Това съобщиха от пресцентъра на Община Бургас.    При групово посещение на ученици и студенти цената на единичен билет е 6 лева, като групата трябва да бъде най-малко 20 души. Ако сте жител на Бургас - цената на пропуска е 8 лева. За целта трябва да представите лична карта, с която да удостоверите настоящия си адрес в града.    За групово посещение на пенсионери цената на пропуска е 6 лева, като групата също трябва да наброява най-малко 20 души. Изложбата е отворена за посетители всеки ден от 10:00 до 20:00 часа.    Повече от 100 експоната пресъздават с максимална точност гробницата на фараона, останал в историята като \"детето цар\".    Представените експонати са копия на автентични находки. Изработени са от компанията Horus Limited, която единствена в целия свят има издадено разрешение за това от Министерството на културата в Египет.    Досега изложбата е представяна в редица страни по целия свят, но идва за първи път в България с подкрепата на Община Бургас.  ", "date": "2019.09.17", "title": "Остават броени дни до закриване на изложбата за Тутанкамон в Бургас "}
{"url": "http://epicenter.bg/article/Etichnata-komisiya-shte-otseni-nravstvenite-kachestva-na-Geshev-/192878/3/0", "text": "Комисията по етика към прокурорската колегия във Висшия съдебен съвет (ВСС) ще проведе заседание днес, част от серията, посветени на предстоящия избор на наследник на главния прокурор Сотир Цацаров, предаде БГНЕС.    По време на днешното заседание комисията трябва да оцени етичните качества на единствения кандидат за главен прокурор Иван Гешев. Той е поканен да присъства на заседанието.    В понеделник Комисията по атестациите и конкурсите прие доклад, според който Иван Гешев притежава необходимите професионални качества за позицията.    На 9 октомври предстои обсъждане на докладите. А на 24 октомври Иван Гешев трябва да бъде изслушан. Три дни преди провеждането на местния вот ще е и гласуването на единствения номиниран за поста на Цацаров.", "date": "2019.09.17", "title": "Етичната комисия ще оцени нравствените качества на Гешев "}
{"url": "http://epicenter.bg/article/Shte-poskapnat-li-gorivata-sled-atakata-nad-rafinerii-v-Sauditska-Arabiya-/192873/4/0", "text": "Цените на петрола скочиха рекордно заради атаките срещу саудитски рафинерии. Увеличението е най-голямото за последните 30 години. „Ситуацията в момента е извънредна за петролния пазар. От 10 години се занимавам с горива и досега такова нещо не съм виждал. Поскъпването е с над 12-15% за една нощ. Само с една атака с дронове се унищожиха около 5% от световното производство на петрол. И все още не е ясно за колко време може да бъде възстановено това производство”, коментира Светослав Бенчев от Българската петролна и газова асоциация пред Нова телевизия.  По думите му експертите в Саудитска Арабия обещават до дни да възстановят поне половината от засегнатите инсталации, не е ясно обаче дали това ще се случи. Бенчев смята, че поскъпване на цените на горивата на бензиностанциите ще има. „С колко ми е трудно да прогнозирам. Ако има нещо, то ще е в рамките на няколко стотинки”, заяви експертът. „Нещата в един момент ще се нормализират”.   „Видя се, че тези инсталации са рискови, могат лесно да бъдат ударени и извадени от строя. Това ще е риск, който оттук нататък ще бъде калкулиран в цените на суровия петрол”, смята Бенчев. Относно вероятността за конфликт между САЩ и Иран, експертът смята, че това няма да се случи.   „Ако това се случи, това ще бъде най-лошо за всички, включително и за световната икономика. Ще доведе до цени от над 100 долара на барел. Никой няма интерес, това ще доведе до рецесия”, заяви Бенчев. Източник Нова телевизия", "date": "2019.09.17", "title": "Ще поскъпнат ли горивата след атаката над рафинерии в Саудитска Арабия?"}
{"url": "http://epicenter.bg/article/-Nezavisimaya-gazeta--Kakvo-ochakvat-ot-Pekin-na-Balkanite-/192931/11/33", "text": "Въпреки конфронтацията, която започна между Пекин и евроатлантическия свят, Китай остава един от най-привлекателните и желани инвеститори. И днес китайските инвестиции с особен трепет се възприемат в най-проблемната част на Европа - на Балканите. Пекин е чакан и почитан по техен си начин. чакат. Готови са за отваряне на всички врати, пише руският вестник „Независимая газета“, цитиран от Агенция \"Фокус\".    Свободата на маневриране, която Небесната империя може да си позволи на Балканите в сравнение със своите западни партньори и Русия, играе ключова роля. От една страна, сътрудничеството с Пекин не се обуславя от политически изисквания или заробващи условия, специфични за заемите на МВФ и Световната банка. То не досажда с традиционните изисквания на Европейския съюз относно необходимостта от борба с корупцията, ограничаване на миграцията и създаване на граждански институции.    От друга страна, дългосрочните цели на КНР в Югоизточна Европа, за разлика от задачите на Русия, а наскоро и отчасти европейски партньори, изглеждат изключително ясни за балканските политически елити: Балканите са входното антре към ЕС, което свързва китайското пристанище на Пирея в Гърция със сърцето на Европа и е последната връзка на проекта „Един пояс- един път“. През 2012 г. Пекин стартира, наред с други неща, Инициативата „16+1“ със страните от Централна и Югоизточна Европа, в рамките на която беше обявено, че в инфраструктурни проекти в тази част на Европа са инвестирани над 12 милиарда долара.  Според Европейската инвестиционна банка, една трета от тези инвестиции влизат в Сърбия, 21% в Босна и Херцеговина и 7% в Черна гора.    Според оценките на МВФ повече от половината от тези суми са инвестирани в строителството на железници, магистрали и други инфраструктурни и енергийни проекти. В резултат на това, като се вземе предвид дейността на китайските корпорации в ЕС, мащабът на икономическата експанзия на Пекин в Европа е впечатляващ: ако през 2007 г. китайските инвеститори са имали контролни дялове в около пет хиляди европейски компании, то след малко повече от 10 години тази цифра се е увеличила шест пъти. В тази връзка положението на балканските страни пред китайските кредитори изглежда много тревожно.    Най-големият длъжник на Пекин е Черна гора. 39% от външния й дълг е към Китай. На второ място в списъка е Северна Македония с една пета част от общия дълг. След тях са Босна и Херцеговина и Сърбия с 14% и 12% съответно. В същото време, въпреки факта, че изграждането на инфраструктурни проекти на Балканите обективно отговаря на интересите на региона, както и на ЕС и НАТО, за които Балканите са от голямо логистично значение, начинът, по който те се изпълняват, вече дразни местното население. Регионът страда от много висока безработица, като все още има висококвалифициран персонал, който практически не участва в китайските проекти.    Ярък пример е Сърбия. През 2009 г. Белград подписа споразумение за икономическо и техническо сътрудничество с Пекин. Първият значим проект е Сръбско-китайския мост на приятелство (Мостът на Михаил Пупин) в Белград, който беше напълно издигнат от китайците. След това – автомагистралата по Коридор 11, а след нея - проектът за железопътната връзка Белград - Будапеща. Сърбия е необходима на Китай като най-краткия път от пристанището на Пирея към ЕС. Най-големите инвестиции са стоманодобивната фабрика в Смедерево и в медната компания RTB Bor, с покупката на която китайците изпревариха Канада и Русия.    В допълнение, именно чрез Сърбия Huawei влезе в региона с перспективата да пусне 5G. В началото на 2019 г. в рамките на проекта Save City беше обявена перспективата за инсталиране на повече от 1 000 камери за сигурност на 800 места в Белград. Проектът ще бъде изпълнен от Huawei. В обобщение, през последните 10 години Китай се превърна в ключов инвеститор в Сърбия, достигайки обем на финансиране от три милиарда долара. Очевидно е, че Пекин се интересува от стабилна Сърбия и региона като цяло. В противен случай не само инвестициите са застрашени, но и заключителният етап на „Един пояс - един път“. Следователно, Пекин последователно подкрепя официалната позиция на Белград по отношение на Косово.    Други страни в региона също не остават незабелязани от азиатския гигант. Перспективата за реализиране на най-големия в много отношения политически проект в енергийния сектор в Босна и Херцеговина - инвестиции в изграждането на 7-ми блок на ТЕЦ „Тузла“ - Пекин обяви намерението си да се присъедини към енергийната структура на Балканите. В Словения китайските компании управляват летище Марибор и Gorenje, и са един от основните партньори на пристанището в Копер. Срещата на върха „16+1“ през април 2019 г. в Загреб бележи началото на изпълнението на инфраструктурни проекти в Хърватия.    Оказва се, от една страна, че Пекин лесно се справя с противоречията в ЕС, който определя инвестициите си чрез политически изисквания. От друга страна, Общността води контраатака срещу Китай, дирижирайки недоволството на местните заради факта, че Пекин получава едностранни облаги и „поробва“ другите. Безразлична ли е Москва? Неопределеността на нейните собствени стратегически интереси в Югоизточна Европа при наличието на големи икономически инвестиции (Русия е един от трите най-големи инвеститори на Балканите) и нарастващата активност на други международни играчи, предимно Китай, трябва да накарат Русия да се замисли.    Тя се нуждае от по-ясна визия за ролята си в региона и умелото използване на възможностите. Преди 10 години Русия можеше да стане надежден партньор на КНР в региона.    Може би сега и двете сили трябва да се опитат да обединят силите си? Пекин обаче вече няма такава нужда.  ", "date": "2019.09.17", "title": "„Независимая газета“: Какво очакват от Пекин на Балканите "}
{"url": "http://epicenter.bg/article/-Vzglyad--Gazprom-pecheli-ot-evropeyskiya-izbor-na-Ukrayna-/192966/11/33", "text": "Газпром печели от европейския избор на Украйна, пише руският вестник „Взгляд“ в материал, представен от Агенция \"Фокус\" без редакторска намеса.    Украйна може да получава руски газ през 2020 г. без договор с Москва. За целта е достатъчно Киев да премине към европейските енергийни правила на играта и да пусне мощността на тръбата на търг. Тази опция беше изразена преди тристранната среща на ЕС за газовите доставки с Украйна и Русия. Но въпреки факта, че тази опция ще позволи на Украйна да напълни тръбата, за Киев тя не е най-печелившата.    Руската федерация ще може да доставя газ до ЕС през Украйна през 2020 г. без договор с Киев, каза източник в европейския енергиен сектор пред ТАСС.    „Киев се ангажира като член на Европейската енергийна общност да приложи европейските енергийни стандарти в законодателството си до 1 януари 2020 г., включително процедурата за провеждане на търгове за резервиране на транзитни мощности. По този начин, дори и при липса на договор, операторът на украинската газопреносна система ще бъде задължен да пусне на търг транзитните си мощности, които „Газпром“ ще може да изкупи обратно за краткосрочни и средносрочни доставки. Оказва се, че дори липсата на договор няма да доведе до прекратяване на транзита на газ към ЕС“, обясни източникът.    „Дори ако тристранните консултации за газ не доведат до резултат, настоящият десетгодишен договор между Москва и Киев изтича в края на 2019 г. и няма да бъде удължен или актуализиран, все още ще има достатъчна правна основа за запазване на транзита през 2020 г.“, заключи експертът.    Той припомни, че вече има прецедент за успешните доставки на „Газпром“ през аукционната система в постсъветското пространство: от 1 януари до 12 март 2019 г. „Газпром“ доставя газ в Армения чрез грузинската газова транспортна система без транзитен договор с Тбилиси, изкупувайки транзитни мощности чрез тръжната система.    Всъщност същата схема се прилага и за газопровода ОПАЛ, който е продължение на „Северен поток-2“ през територията на ЕС. „Газпром“ трябва да резервира половината от капацитета на тази тръба чрез търгове. Наскоро Полша направи подарък за Украйна, след като Европейския съд отмени това изключение за газопровода от нормите на третия енергиен пакет на ЕС. „Газпром“ трябваше да намали изпомпването на гориво през ОПАЛ с около 0,6 милиона кубически метра на час.    В същото време транзитният капацитет на газопровода Нел, който заедно с ОПАЛ получава руски газ от \"Северен поток\", се увеличи с 0,3 милиона кубически метра на час. От друга страна, Газпром беше принуден да увеличи изпомпването на газ през украинска тръба. По-специално заявлението за изпомпване на газ през станция Велке Капушани, която е граничната точка между Словакия и Украйна (т. Нар. Ужгородски коридор), се повиши в понеделник до 154,7 милиона кубически метра от 145,4 милиона кубически метра, количеството, транспортирано досега през ОПАЛ.    Ако Украйна направи всичко необходимо, за да се интегрира в енергийното пространство с ЕС, тогава преходът към търговете ще бъде дори от полза на „Газпром“.    Очаква се преговорите за газ, дори в тристранен формат, да бъдат изключително трудни. Първият кръг след смяна на властта в Украйна се очаква тази седмица - 19 септември. Настоящото ръководство на \"Нафтогаз\" изобщо не иска да подписва договор, следователно това ще попречи по някакъв начин в конструктивния разговор. В същото време Украйна поставя умишлено нереалистични изисквания към „Газпром“, като например изпомпване на 90 милиарда кубически метра газ при условие „изпомпвай и плати“. Да не говорим за геополитическото напрежение.    „Ако бяхме създали система за провеждане на търгове без договор, нямаше да е необходимо да преговаряме с „Нафтогаз“ или с отделения от него оператор на украинската газопреносна система относно транзита. Тогава двете страни биха имали отговорности. Най-малкото ще бъдат определени ясни правила на играта. Украйна условно веднъж на шест месеца се съгласява да проведе търг, Газпром участва в него като единствен доставчик и получава определено количество украински транзитен капацитет “, обяснява Игор Юшков, водещ експерт на Националния фонд за енергийна сигурност.    „Всъщност формата на търговете е абсолютна профанация. По отношение на имиджа, Украйна ще може да покаже, че уж е част от Европа. Но първоначално целта на търговете беше да създаде конкурентна основа, така че компаниите да се състезават и да предлагат по-благоприятни условия за обем в тръбата като част от търга. Но няма да има борба за украинската тръба, защото единственият възможен доставчик на газ е Газпром. Тук ситуацията е същата като при ОПАЛ: че на входа на тръбата няма никой, освен „Газпром“, че няма друг доставчик от източната част на Украйна и няма да има \", твърди експертът по петрол и газ.    Трудно е да се каже какъв точно капацитет би могла да предостави Украйна на търг. Проектният капацитет на украинската система за транспортиране на газ на границата с ЕС първоначално възлиза на 142,5 милиарда кубически метра, но такива обеми никога не са транспортирани. И физически, украинската система за транспортиране на газ днес вероятно няма да може да изпомпва 142 милиарда кубически метра - техническото състояние на тръбата няма да го позволи, казва Юшков. „Газпром“ обаче не се нуждае от толкова много. Миналата година бяха изпомпвани 86,8 милиарда кубически метра. Следващата година 15 милиарда кубически метра ще минават по първата линия на Турския поток, от друга страна, 12 милиарда кубически метра ще дойдат поради ограниченията на ОПАЛ.    „За „Газпром“ е важно да издържи през януари, февруари и март 2020 г., след което през Украйна ще трябва да се изпомпва много по-малко газ. Дори ако през януари - март 2020 г. газопроводът бъде натоварен с 60 милиарда кубически метра годишно, тогава благодарение на газовите резерви, които „Газпром“ е натрупал в европейските складове, той ще може да да се справи през отоплителния сезон без никакви проблеми“, смята експертът.    Идеята за търг също може да бъде от полза за „Газпром“ и защото търгът се провежда в отворен режим, докато транзитният договор е търговска тайна, която не може да бъде оповестена публично (въпреки че, разбира се, има „изтичане“ в медиите). Това означава, че условията за транспортиране на газ на търга за продажба на украински мощности ще бъдат известни на всички. И тук основното е тарифите за превоз на гориво и обеми. „Ако в историята на търговете възникне конфликт, веднага ще стане ясно кой е прав и кой е виновен. Споровете може да са в темповете на изпомпване на газ - независимо дали са европейски или са с по-ниски цени “, изтъква Игор Юшков.    Що се отнася до Украйна, за нея е изгоден всеки вариант, при който транзитът през нейната територия се поддържа. Защото носи печалба. Помпането на руски газ през 2018 г. при 86,8 милиарда кубически метра даде на Украйна приход в размер на 2,1 милиарда долара, платени от „Газпром“. Второ, транзитът на руски газ позволява на Украйна да внася газ по обратни схеми за собствените си нужди. Без транзит обратното ще бъде почти невъзможно. Това заплашва с енергиен срив в отоплителния сезон. Липсата на транзит ще доведе до недостиг на газ в Европа и до увеличаване на спот цените. Дори ако Украйна внезапно успее да намери излишък от газ в Европа, това ще струва скъпо и цената на неговата физическа доставка до Украйна пак ще бъде висока.    „Ако транзитът през Украйна прекъсне тази зима, ще спечелят само определени елити, ориентирани към САЩ, тъй като те ще си свършат добре работата“, казва експертът.    Всъщност за Украйна е по-изгодно да подпише договор за най-малко една година, а за предпочитане 10 години. Защото им дава гаранция за запазване на транзита под една или друга форма. Ако ситуацията бъде оставена на търгове, тогава „Газпром“ може по всяко време да откаже да участва в обратно изкупуване на украински тръбопроводи. Като се има предвид, че просто няма други доставчици, това ще означава прекратяване на украинския транзит. И това може да се случи вече през втората половина на 2020 г., когато трябва да заработят байпасните газопроводи.    „За Украйна, разбира се, е по-изгоден дългосрочен договор. Затова и Украйна изисква 10-годишен договор с невероятни условия, за да си гарантира дългосрочно зареждане на тръбите. Това е постоянна печалба за Киев и възможността да се продаде тръбата по-късно. Без гаранции за зареждане никой няма да иска да я купи. И накрая, с помощта на договора Украйна обвързва Русия със себе си, като транзитната страна“, казва експертът от Националния фонд за енергийна сигурност. „Газпром“ печели от търгове или едногодишен договор. Тъй като, след като бъдат пуснати в експлоатация байпасните газопроводи, той ще може да премахне ненужните обеми от украинската тръба и да спести от разходите за транзитни услуги.    Затова има съмнения, че Украйна ще извърши реформата навреме и ще организира тръжната система до 1 януари 2020 г.    „Украйна е все още далеч от тази реформа; все още нищо не е готово. Няма такъв механизъм и едва ли ще се появи до януари. Но за „Газпром“ и Украйна е много важно да поддържат транзит точно през първата половина на новата година. „Северен поток-2“ все още няма да бъде завършен поне на европейска територия.    Плюс това, намаляването на изпомпването през ОПАЛ започна. Несигурността остава и при втората линия на „Турски поток“, който върви по маршрута от България до Сърбия, Унгария и Австрия.    \"Преход от България до Сърбия все още не е изграден и е малко вероятно да бъде построен до 1 януари\", каза източникът.  ", "date": "2019.09.17", "title": "„Взгляд“: Газпром печели от европейския избор на Украйна "}
{"url": "http://epicenter.bg/article/Grisho-trenira-sas-zvezdite-ot-UFC--Video-/192901/8/0", "text": "Кратката почивка след US Open за Григор Димитров завърши и българинът вече води сериозни физически тренировки, за да бъде във възможно най-добра форма за предстоящото азиатско турне.   Най-добрият ни тенисист е останал в САЩ и води подготовка в Лас Вегас, най-вероятно с Андре Агаси, който живее именно в столицата на хазарта, пише dsport.bg.   Интересното е, че Гришо се подготвя в тренировъчния център на UFC, където по принцип тренират най-големите звезди в смесените бойни изкуства.   \r\n   \r\n   \r\n   \r\n \r\n \r\n \r\n \r\n Публикация, споделена от   (@grigordimitrov) на  \r\n", "date": "2019.09.17", "title": "Гришо тренира със звездите от UFC (Снимка, Видео)"}
{"url": "http://epicenter.bg/article/Otlichiha-inovativnite-uchiteli-za-2019-godina/192869/10/0", "text": "От над 50 номинирани от своите ученици преподаватели до финалната селекция достигнаха 14 учители. Двама от тях - Хортензия Морозова от плевенското село Обнова и Калинка Русалова от гр. Пловдив, впечатлиха най-много екипа на проекта и получиха голямото признание: почетни грамоти на Teaching Alpha и финансова награда.   Поради големия интерес към номинациите и атрактивните предложения тази година Teaching Alpha отличи още трима учители. Латинка Димитрова от Силистра, Иванка Димова от Бургас и Райка Славчева от с. Сатовча, които получават възможност за участие в авторитетния Национален ученически фестивал „Намереното поколение“.    Chromebook, предоставен от Център за творческо обучение се присъжда на Недялка Йорданова от Шумен.     Образователните похвати на отличените учители ярко се отличават от стандартните практики в училищата, а начинът им за комуникация с учениците води до високи постижения в учебния процес. Иновативните преподаватели бяха наградени от екипа на Teaching Alpha в първия ден на новата учебна година.   - преподавател по биология и химия в ОУ „Н. Рилски“ в с. Обнова (Плевенско) Чрез внедряването на „ролеви игри“ в учебния процес г-жа Морозова успява да ангажира активно тийнейджърите в часовете по биология и химия. В играта „Откриване на завод“ учениците създават нови работни места, но и сформират отбор еколози, за да защитят природата; в „Кой къде живее“ елементите от Менделеевата таблица са кодирани като град, улица, блок, вход и т.н., а учениците запомнят адресите им.   Г-жа Морозова прилага задължително часове в училищния двор, включвайки учениците в множество изследователски действия. Провокира ги да работят по отбори, за да преброят превозните средства около училището и да изчислят замърсеността на въздуха.Заедно със своите ученици създава комикс, който с лекота помага за разбиране на химичните уравнения - герои в него са химичните елементи, като всеки от тях има своите интересни особености.   Например, сярата е жълта и крехка, а децата трябва да намерят тези характеристики за елемента и да ги включат в презентацията на комиксовия персонаж.   - възпитател в ОУ „Васил Левски“, гр. Пловдив Въпреки че асоциираме училището с придобиване на знания по различни предмети, често пренебрегваме нещо дори по-важно – формирането на личността и изграждането на добродетели у децата.   Калинка Русалова впечатли екипа на проекта с всичките активности, които внедрява в своите часове именно в тази насока. Инициира практиката „Споделете с нас“, в която родители разказват за своите професии и споделят спомените си от детството.   Любима за децата става седмичната игра „Таен агент“, в която учениците се наблюдават един друг и отбелязват добрите си постъпки. В края на седмицата разказват пред целия клас за това, което им е направило впечатление.   Учебният ден при г-жа Русалова завършва, като децата се събират в кръг, хванати за ръце, и си благодарят за нещо, случило се през деня.      ", "date": "2019.09.17", "title": "Отличиха иновативните учители за 2019 година"}
{"url": "http://epicenter.bg/article/Brizhit-Makron-se-zavrashta-v-klasnata-staya--Video-/192888/10/99", "text": ", съпругата на френския президент Еманюел Макрон, , предава ДПА. Първата дама на Франция сподели с репортерите, че е малко притеснена от тази перспектива, но   Брижит Макрон обяви намеренията си при откриването на учебен център в парижкото предградие Клиши су Боа, който ще обучава хора на възраст между 25 и 48 години. Районът е един от най-бедните и именно оттук започнаха парижките бунтове през 2005 година. По думите на 66-годишната Макрон програмата е много важна, тъй като тя може да убеди желаещите, че може да се стартира отново в живота на всякаква възраст.  Нейната последна работа като учител беше в престижно частно училище в Париж.   Източник: Дарикнюз", "date": "2019.09.17", "title": "Брижит Макрон се завръща в класната стая (Видео)"}
{"url": "http://epicenter.bg/article/Nikoleta--Dashterya-mi-ne-uchi-v-nay-skapoto-uchilishte--a-v-edno-ot-nay-dobrite/192891/10/100", "text": "Николета Лозанова вече е горда майка на първокласничка, но минала през истински кошмар, докато намери училище за дъщеря си. Плеймейтката се оказа взискателен родител и държи дъщеря й да получи най-доброто възможно образование в България, научи HotArena.    Близо половин година моделката търсила училище за дъщеря си. Малката принцеса тази година е първи клас и майка й отрано искаше да я запише в добро училище, пише „България днес”.    „Отне ми много време и срещи, за да избера това, в което тя ще се чувства най-добре. Никол не учи в най-скъпото училище, а в едно от най-добрите. Тя е много умна, вълнува се всяка сутрин. Всеки ден ми разказва какво прави”, споделя още щастливата майка.", "date": "2019.09.17", "title": "Николета: Дъщеря ми не учи в най-скъпото училище, а в едно от най-добрите"}
{"url": "http://epicenter.bg/article/Dnes-tsarkvata-pochita-Sveta-Sofiya-i-dashterite---Vyara--Nadezhda-i-Lyubov--/192871/2/0", "text": "Днес църквата чества паметта на Света великомъченица София и дъщерите ѝ Вяра, Надежда и Любов. Днес е Денят на столицата на България - София!   Преданието разказва, че през втората половина на І-ви и първите десетилетия на ІІ век в Рим живяла благочестива християнка на име София, която според възможностите си вършела милосърдни дела. София имала три дъщери, които нарекла с имената на трите основни християнски добродетели - Вяра, Надежда и Любов.   Заради непреклонността си към вярата, пред очите на майка им те били подлагани на жестоки изтезания, но невидима Божия ръка ги пазела. След непоносимите мъчения и трите сестри една по една били обезглавени.    През 126 г. благочестиви християни погребали светата майка при нейните дъщери. Вяра, Надежда и Любов се приемат за покровителки на децата, защото те самите били още деца.    Преди 25 години с решение на столичния Общински съвет, църковният празник на Св. мъченици София, Вяра, Надежда и Любов е определен и за празник на град София. На този ден отдаваме почит на добродетелите, които ни крепят - вярата, надеждата, любовта.    По този повод Столична община ще извърши тържествен водосвет и издигане на знамето на града пред храма „Света София“ в 11.30 и ще продължи с концерти на площада срещу Халите. Освен това през деня всички общински музеи, галерии, зоопаркът и парк „Врана“ ще бъдат с вход свободен.    От 10.00 часа пък ще се проведе тържествено заседание на Столичният общински съвет, по време на който редица ще бъдат връчени званията „Почетен гражданин на София“.    От 20. 30 часа на площад „Княз Александър I“ ще започне аудио-визуалният спектакъл „София градски вибрации – 140 удара в минута“, който е създаден специално за Деня на София.   Спектакълът ще представи образи от звуци и картини, сътворени от популярни млади творци от различни жанрове и стилове, обединени чрез 3D mapping и музика на живо. Участие в него ще вземат Деси Андонова, Ина Кънчева, Космическите гласове от България, DJ Иван Шопов и пианиста Димитър Бодуров.    Празникът се почита най-тържествено от именниците - Вера, Вяра, Люба, Любов, Любен, Любомир, Любомира, Надежда, Надка, Надя, Севда, Севдалина, София, Софка, Ставри.   ", "date": "2019.09.17", "title": "Днес църквата почита Света София и дъщерите ѝ Вяра, Надежда и Любов. Честит празник София!"}
{"url": "http://epicenter.bg/article/Malina-Krumova--Trotinetkite-shte-se-dvizhat-po-veloalei-i-ulitsi-sas-skorost-do-50-km-ch/192881/2/0", "text": "Понякога хората, за да спестят пари, поставят газови уредби в неоторизирани сервизи или сами. Трябва да осъзнаваме своята отговорност. Трябва да осъзнаем, че една неизправна кола на пътя е опасна. Това коментира председателят на Държавната агенция „Безопасност на движението по пътищата” Малина Крумова в ефира на БТВ.   Тя коментира и темата за електрическите тротинетки. По думите ѝ те ще се третират като велосипеди. „Екологичните транспортни средства ще могат да се придвижват по велоалеи и улици с ограничение до 50 км/ч. Това е едно от предложенията за регулиране на новите превозните средства, заяви Крумова. „Не искаме да ограничим това екологично транспортно средство – то облекчава трафика и позволява индивидуално придвижване. Тротинетките ще могат да използват велоинфраструктура или зони с успокоено движение”, заяви Крумова. Тя допълни, че по улиците е-тротинетките ще могат да се движат в най-дясната част на платното, но само по такива, където ограничението за движение е до 50 км/ч.   Санкциите се предвиждат да са същите като при велосипедистите. Въвежда се и възрастово ограничение – 16 г., а 14 и 15-годишните ще могат да се движат само по велоинфрастуктурата. „Предизвика дискусия каската, според нас трябва да е задължителна, но срещаме отпор от ползвателите. Постигнахме съгласие за светлоотразителните елементи в тъмната част на денонощието. Важно тротинетките да имат светлини и отпред и отзад”, заяви председателят на Държавната агенция „Безопасност на движението по пътищата”.   На този етап тротинетките няма да се регистрират.   От днес предложенията са публикувани за обществено обсъждане.   Източник novini.bg", "date": "2019.09.17", "title": "Малина Крумова: Тротинетките ще се движат по велоалеи и улици със скорост до 50 км/ч"}
{"url": "http://epicenter.bg/article/Borisov-na-forum-za-kibersigurnost--Kakto-mrazim-kradtsite-i-ubiytsite--taka-tryabva-da-mrazim-i-hakeri/192886/2/0", "text": "В столичен хотел стартира форум „Взаимодействие между публичната и частна сигурност за противодействие на киберзаплахи. На него ИТ експерти представиха начините, по които могат да ни хакнат профилите в социалните мрежи или банковите сметки.    \"Поздравявам всички по повод Деня на София и днешния голям християнски празник\", заяви в началото премиерът Бойко Борисов.    \"Поздравявам и организаторите на форума. Както всичко в живота по-лесно се троши, отколкото изгражда. Поздравявам младите хора, които са тръгнали в другата посока. Както мразим крадците и убийците, така трябва да мразим и хакерите\", разкри министър-председателят.    \"Има много талантливи младежи, които ако впрегнат усилията си в добри дела, ще изкарват повече пари. В ГДБОП заплатата е 1500 лв. за ИТ специалисти, а в частния сектор заплатата е 10 000 лв. Само хората с голяма кауза ще дойдат да работят за държавата. Таванът на заплатите пречи да привлечем достатъчно квалитетни хора\", допълни Борисов.    \"Трябва да има нетърпимост към хакерската дейност. Сега тръпна за суперкомпютъра, какво ще му се случи и какви поразии ще го застигнат. В момента му изграждаме къщичката\", каза премиерът.    \"Редно ли е вместо за заплати и пенсии, да даваме стотици милиони, за да се защитим от хакерите. Няма голяма организация, която да не е хакната - дали руска или американска\", попита Борисов.    \"Колегите от едно районно са ми разказвали по какъв съвременен начин се крадат коли. Сядат на компютъра едни перфектно обучени младежи, ама иначе са хайдуци\", разкри Бойко Борисов.   \"Дал съм на Горанов да мисли начин за по-високи заплати за държавния ИТ сектор. Новият бюджет ще позволи такива увеличения” разкри министър-председателят.   „В днешната ситуация можем само да работим съвместно с всички граждански организации, стопански инициативи, защото защитаваме и хората, и бизнеса, а оттам и държавната сигурност. Сигурно могат много примери да се дадат още. Сигурно много може да се говори. Сигурно можем да бъдем упрекнати, че недостатъчно пари се дават в този сектор за защита. Таванът на заплатите е нещо, което много пречи да привлечем в Министерствата достатъчно квалитетни хора. От конкурс за работа в този сектор идват по 100 човека, накрая най-глупавия остава само един, ако остане и един. Всички като чуят за заплащането се обръщат и казват „Благодаря“, заяви още Борисов.   Разчитаме както във всяка сфера на борба с престъпността на гражданите и организациите за киберсигурността, каза още премиерът .   Според него въпросът е обществото да впрегне специалистите да работят в полза на държавата, бизнеса и на другите. „Колкото повече улесняваме – ето Агенция по вписванията. Преди колко години всичко е било на хартия. Колко услуги искаме и сме ги направили такива, че да не ходиш да се редиш на опашки. Като ги слушам в рамките на половин час те могат да направят всякаква поразия в тези системи. Редно ли е вместо да ги дадем за пенсии и заплати тези пари, да вадим стотици милиони и да защитаваме системите от няколко човека. Те се познават. Със сигурност“, допълни още министър-председателят и посочи, че в мрежата не е толкова анонимно, колкото хората от по-старото поколение си мислят.   „Държави има, които забраниха „Фейсбук“, „Туитър“. Няма голяма разузнавателна служба, която да не е хакната“, изтъкна още Борисов.   Работи се активно по въвеждането на електронното управление, каза пред журналисти министър-председателят.   „Работят активно, виждате стотици вече са възможностите по електронен път. Пак казвам най-големите централи в света се върнаха на механичните пишещи машини. Ако няма неприязън към тези хора, ако това се счита за модерно и колко е готино да си хакер и ние се отнасяме с такава толерантност към тях, нищо добро не ни очаква“, каза премиерът Борисов по адрес на хакерите.   „Помолих обществеността да има нетърпимост, както към всеки друг крадец, престъпник, всеки, който вреди. Това е една детска площадка като направиш, отиваш да я счупят. Това е по същия начин. Ние искаме да облекчим гражданите, да може колкото може повече платформи да има за електронно обслужване. Ако някой ги руши, ще се върнем пак на механичните пишещи машини“, допълни още Борисов.   На въпрос дали трябва да се промени Наказателния кодекс за хакерите, Борисов посочи, че има предложения за промени. „Вижте, те законите и сега не са лоши, просто трябва да се спазват. Не може след всяко престъпление да променяме закона и да правим по-тежки наказания“, обясни министър-председателят.   По отношение на заплатите, министър-председателят заяви, че таваните са такива, че в тази сфера и те варират от 10-15 хил. лв. нагоре. „Не може всяко министерство да си позволи такива специалисти на такива заплати. През електронното управление може пет-десет човека да назначим на по-високи заплати. Дал съм на финансовия министър да мислят варианти, да може като проведем конкурса да вземем добри и качествени специалисти“, допълни още министър-председателят. Той посочи, че е реалистично от новия бюджет.   \"Цвета Караянчева е добре, попитах я със СМС. Знам каквото и вие знаете\", завърши Бойко Борисов пред журналисти.  ", "date": "2019.09.17", "title": "Борисов на форум за киберсигурност: Както мразим крадци и убийци, така трябва да мразим и хакерите"}
{"url": "http://epicenter.bg/article/Patriarh-Neofit--Neka-s-vyara--nadezhda-i-lyubov-da-izgrazhdame-svoya-zhivot-v-madrost-i-dobri-dela/192887/2/0", "text": "Столичани са решили този ден да бъде ден на града, за да си спомняме подвига на майката мъченица София и трите ѝ дъщери - Вяра, Надежда и Любов. Това каза Негово светейшество българският патриарх и Софийски митрополит Неофит.    \"Нека в този ден бъде честити и да знаем, че този ден може да бъде богатството на този празник, както майката София е дала на дъщерите си трите основни добродетели на християнството, така и ние с вяра, надежда и любов да изграждаме своя живот в мъдрост и добри дела на вяра, надежда и любов. Честит празник!\", пожела още българският патриарх.   На 17 септември всяка година Православната църква прославя св. София и нейните дъщери - мъчениците Вяра, Надежда и Любов. По този повод във всички епархии на Българската православна църква се отслужва празнична света Литургия.   Втори храмов празник чества древната софийска църква \"Св. София-Премъдрост Божия\".   Денят се отбелязва и като празник на столицата. По този повод, с благословението и при молитвеното присъствие на Негово светейшество Българския патриарх и Софийски митрополит Неофит, в храм \"Св. София - Премъдрост Божия\" , ще бъде отслужена Архиерейска света Литургия.  Началото й е от 9.00 часа.", "date": "2019.09.17", "title": "Патриарх Неофит: Нека с вяра, надежда и любов да изграждаме своя живот в мъдрост и добри дела"}
{"url": "http://epicenter.bg/article/Zadava-se-esenno-zahlazhdane/192889/2/0", "text": "Горещо ще е времето над цялата страна. Температурите ще са между 29 и 34 градуса, като най-високите стойности ще са в Югозападна България. Облачността ще е разкъсана в северната половина на страната.   Черноморието ще е в плен на слънцето. Вятърът ще е със скорост около 20-30 километра в час, вълнението ще е слабо. Температурите ще са 27-31 градуса, на водата – с 3-4 градуса по-ниски.   В сряда синоптиците очакват да започне захлаждане, което ще настъпи първо в Северозападна България с осезаемо по-силен вятър и облачност в хода на деня. Температурите ще паднат значително в четвъртък - с около 10 градуса. Студеният атмосферен фронт ще донесе и слаби превалявания.   Времето ще се стабилизира за почивните дни с малко повече слънчеви часове. Дневните температури обаче ще останат ниски – около 20 градуса.   Заради сушата опасността от пожари в следващите дни е голяма. „Екстремален\" риск от избухване на полски и горски пожари има в почти цялата Дунавска равнина, както и в централните райони на Южна България.   Източник: Нова.тв", "date": "2019.09.17", "title": "Задава се есенно захлаждане"}
{"url": "http://epicenter.bg/article/Kaloyan-Pargov--Nyama-bitka-za-Sofiya--ima-bitka-za-resheniya-i-politiki/192893/2/0", "text": "Няма битка за София, има битка за решения и политики - нека езикът на омразата да не е водещ в кампанията. Това каза председателят на Градския съвет на БСП-София Калоян Паргов по време на тържествената сесия на СОС по случай честването на Деня на София, предаде Агенция \"Фокус\".   \"В политиката е по-важно понякога не какво си направил или казал, а с какво усещане си оставил хората. Дано в този мандат, използвам позитивна насоченост, без значение кой в каква позиция е, да сме успели малко от малко и да оставим хората с добро усещане за София. Няма битка за София, има битка за решения и политики. Нека езикът на омразата не е водещ в това, което ни предстои.   Пожелавам на всички софиянци да са живи и здрави. И нека колегите, с които скоро ще се впуснем в предизборна кампания, да работим в името на столицата - партийните пристрастия не интересуват софиянци“, добави още Паргов.   Председателят на Градския съвет на БСП отбеляза, че днес е време за равносметка, но той няма да я прави, а ще остави преценката за свършената работа на столичани.   „Днешният християнски празник за пореден път отбелязваме величието на нашата столица през вековете. Днешният празник и днешният ден е повод и за равносметка – дали назад 5-10 години, или 50 и повече. Хубава е нашата столица – расте, но не старее. Няма да правя равносметка на мандата, защото тази равносметка ще я направят след близо месец гражданите на София – те ще кажат в какво сме успели и в какво не. Хората искат решения на проблемите“.   В последните месеци много хора се опитаха да изнервят Мая Манолова, за да й придадат емоционално краен тон, но аз искам да им кажа, че няма да им се получи, каза още Паргов.   \"БСП е една от партиите, която подкрепи Мая Манолова, казвам една от много то партии, така че се надявам, че този тон ще бъде част от нейната реторика, макар че много хора се опитаха да я изнервят през последните два месеца, за да й придадат по емоционално краен тон, но да им кажем в днешния ден, че няма да им се получи\", бяха точните думи на Паргов.   Паргов припомни, че БСП е една от много партии, подкрепили Мая Манолова в кандидатурата й за кмет на столицата и изрази надежда добрия тон на БСП в предизборната кампания да бъде част и от риториката на Манолова.", "date": "2019.09.17", "title": "Калоян Паргов:  Много хора се опитаха да изнервят Мая Манолова, но няма да им се получи!"}
{"url": "http://epicenter.bg/article/Elen-Gerdzhikov--Prez-izminaliya-mandat-se-opitahme-da-rabotim-dostoyno-za-Sofiya/192894/2/0", "text": "През изминалия мандат се опитахме да работим достойно за София - на предстоящите избори софиянци избират мъдро. Това каза председателят на Столичния общински съвет Елен Герджиков по време на тържествената сесия на СОС, предаде Агенция \"Фокус\".   „Ние в СОС се опитахме да работим достойно за София. Пред нас се изправиха немалко проблеми, не един и два сложни казуса трябваше да бъдат решени, но формулата за търсене на консенсус по всеки въпрос и за вслушване в разумните предложения на гражданите и съветници доказа, че работи в полза на града. Ако разговора в София се провежда в плоскостта на ясни политики и предложение, то тогава всички ние като граждани на София ще спечелим. Обръщам се към нашите съграждани и с оглед на предстоящите избори казвам на софиянци да направят избора си мъдро. Нека заедно почитаме нашия град. Честит празник на всички и на добър час“, каза Герджиков. ", "date": "2019.09.17", "title": "Елен Герджиков: Нека на предстоящите избори софиянци да направят избора си мъдро"}
{"url": "http://epicenter.bg/article/Sotsiolog--Desnite-shte-imat-problem-i-s-Manolova--i-s-Fandakova-/192897/2/0", "text": "Евелина Славкова от изследователски център „Тренд“ очаква изненади по отношение на листата на БСП за общински съветници на местния вот. Според нея тези изненади ще бъдат по отношение на факта, че кандидатът на БСП за кмет на София в лицето на Мая Манолова е подкрепян и от други политически формации, които също ще заявят собствена листа за общински съветници.    „Това ще постави Манолова в ситуация, в която да има дискомфорта коя от двете листи да подкрепи. Подкрепата за нея е особено важна на първи тур“, подчерта Славкова в предаването „Преди всички“ на програма „Хоризонт“ по БНР.    По думите ѝ гласовете на десните са необходими на Йорданка Фандъкова на втори тур и тяхната цена не е маловажна.    „Десните ще имат проблем и с Мая Манолова, и с Йорданка Фандъкова. Спрямо Фандъкова са опозиционно настроени, а спрямо Манолова – трудно ще преглътнат червената ѝ биография“.    Според Славкова БСП ще се опитат да повторят модела с избора на Румен Радев за президент. Тя е категорична, че тези избори ще бъдат много оспорвани.    „Разбирам защо най-голямата интрига е в София. Но не трябва да подценяваме и други градове, които са под въпрос, като Пловдив, Русе, Хасково, Кърджали, Варна, Велико Търново. Има много точки, които ще наблюдаваме с интерес“.    Евелина Славкова коментира и ситуацията в БНР. Според нея изходът е обявяване на ясни аргументи защо са взети конкретните решения и подаване на оставки, а очакванията ѝ са, че се изчаква бурята да затихне.  ", "date": "2019.09.17", "title": "Социолог: Десните ще имат проблем и с Манолова, и с Фандъкова "}
{"url": "http://epicenter.bg/article/Samo-prez-avgust--19-detsa-sa-zaginali--a-774-sa-raneni-pri-katastrofi/192899/2/0", "text": " от началото на годината до края на август, съобщи пред журналисти Мария Ботева от „Пътна полиция“. По думите й над 920 водачи, които превозват пътници, са санкционирани за нарушения за същия период, а  Техническа неизправност е едно от нарушенията, санкционирани от „Автомобилна администрация“ при проверките на училищни автобуси. Над 1000 проверки е извършила Агенцията в рамките на един месец преди началото на учебната година, каза пред журналисти заместник-директорът й  . Той допълни, че са направени предписания и са издадени седем акта, а автобуси без обезопасителни колани не са установени.    посочи Дамян Войновски. По неговите думи преди началото на учебната година са проверени над 1000 от тях.   \"Там, където сме констатирали нарушения, сме дали предписания, тъй като голяма част от автобусите не извършват реални превози. Имаме издадени 7 акта за установени нарушения при тези, които са извършвали\". Войновски уточни, че нарушенията са от естеството на шофиране без изкаран психотест,  , уточни Войновски. Над 920 водачи, които превозват пътници, са санкционирани за нарушения от началото на годината, заяви Мария Ботева от \"Пътна полиция\". \"Повече от 5560 са всъщност изобщо наказаните водачи на превозни средства, които са се движели с някаква неизправност. Повечето от тях са с фишове, тъй като законът претърпя известни промени\", допълни тя.   Източник: Дарикнюз", "date": "2019.09.17", "title": "Само през август: 19 деца са загинали, а 774 са ранени при катастрофи"}
{"url": "http://epicenter.bg/article/Dots--Margarita-Pesheva--V-BNR-gramna-mediyniyat-Chernobil-/192900/2/0", "text": "„Хоризонт“ беше самоубит за втори път след кризата през 2001 година. Сега програмата се самоубива по още по-тежък начин. Това е гръмване на медийния Чернобил. Да гръмнеш националната програма на БНР – „Хоризонт“, това е все едно страната да бъде завзета от терористи, да бъде направен преврат“. Това коментира в предаването „Нещо повече“ по програма \"Хоризонт\" на БНР медийният експерт проф. Маргарита Пешева, която девет години беше член на СЕМ, както и председател на регулаторния орган.    „Спирането на Програма „Хоризонт“ е изключително тежка медийна грешка. Програма „Хоризонт“ е информационен лидер, лидер по доверие. Да гръмнеш „Хоризонт“, това означава да гръмнеш страната… Ако не се осъзнае тежестта на грешката, кризата ще продължи. Проблемът е репутационен“.    Проф. Пешева не очаква, че случващото се в националното радио ще възпрепятства спокойното провеждане на предизборната кампания.  ", "date": "2019.09.17", "title": "Проф. Маргарита Пешева: В БНР гръмна медийният Чернобил "}
{"url": "http://epicenter.bg/article/Tvortsi--prepodavateli-i-ucheni-poluchiha-zvanieto--quot-Pocheten-grazhdanin-na-Sofiya-quot-/192906/2/0", "text": "Известни български творци, преподаватели и учени днес бяха удостоени със званието \"Почетен гражданин на София\" или получиха Почетен знак на Столична община за своите заслуги и работа за града. Отличията бяха връчени на специална празнична сесия на Столичния общински съвет от председателя на съвета Елен Герджиков и в приъствието на кмета Йорданка Фандъкова.   1.   – кинокритик. Декан на факултет „Екранни изкуства“ в НАТФИЗ, преподавател в НБУ, автор на десетки книги, сценарии и научни трудове.   2.   – актьор. Една от звездите на българското кино. Участвал е в десетки филми като „Момчето си отива“, „Не си отивай“, „Адио Рио“, „Изпит“, „Преброяване на дивите зайци“, „Оркестър без име“ и много други. С много постижения и на театралната сцена, част от екипа на Сатиричния театър.   3.   – поп изпълнител на едни от най-популярните български хитове. Има дуети с български и чуждестранни звезди. За нея пишат песни най-изтъкнатите текстописци и композитори.   4.   – поп изпълнител, един от най-обичаните и популярни български музиканти, който продължава да радва публиката си и днес.   5.   – дългогодишен директор на НГДЕК от самото ѝ основаване през 1977 г. Пример и символ на доброто образование в България.   6.   – режисьор, оперен мениджър и педагог. Като директор на Софийската опера и балет въвежда една от най-ефективните и продуктивни организации на управление с голям успех в международното сътрудничеството. С голям принос за световната слава на българското оперно изкуство.   7.   – музикант, композитор и преподавател. Един от най-изтъкнатите музиканти в България, основател на естрадния оркестър на БНР и БНТ, за който работи десетилетия наред като инструменталист, композитор и аранжор. Основател и ръководител на оркестър „София“, който 2019 година ще навърши 55 години. Първият преподавател по саксофон в ДМА.   8.  – известен български диригент и композитор. Художествен ръководител на Ансамбъла на строителни войски, младежкия хор „София“, хор „Гусла“. Носител на много национални и международни награди.   9.   – най-популярният български цирков артист по света и създател на най-големия цирк в страната. Балкански развива, популяризира и съхранява традициите на цирковото изкуство.   10.   – известен български археолог, член на редица световни научни институции. Преподавател и откривател, носител на десетки звания и отличия.   11.   – актьор с изключителен принос в съвременното българско театрално и кино изкуство. Министър на културата, носител на редица отличия. Любимец на българите.   12.   – български писател, драматург и сценарист. Един от най-обичаните автори на детска литература. Приносът ѝ в българския духовен и културен живот е неоспорим.   13.   – голямата звезда на българската естрада, изпълнител на „Замълчи, замълчи“, „Когато луната изплува“, „Двата бряга“ с Борис Годжунов, „Бягство в Ропотамо“, изпълнител на хитова филмова музика.   1.   за 75-годишния ѝ юбилей – единственото специализирано спортно висше училище в България, дало на страната ни всички основания за национална гордост – проф. Пенчо Гешев.   2.   – декан, основател и идеолог на първия Факултет по обществено здраве в МУ. Автор на над 300 публикации и десетки монографии в областта на общественото здраве и здравния мениджъмънт.   3.   при читалище „Петър Берон“ за 80-годишнината му. Носител на множество награди и дипломи от участия в редица наши и международни фестивали и конкурси. През всички тези години съхранява и разпространява красотата на българското фолклорно изкуство и традиции.   4.   по повод 100 години професионален оперетен театър и 70 години от създаването на театъра, на чиято сцена са създадени най-великите образци на класическата оперета и мюзикъл.   5.   по повед 50-годишния му юбилей. Първият състав, представил на концертния подиум у нас и в чужбина старинните православни български песнопения. Има зад гърба си стотици концерти и активна звукозаписна дейност. Емблема на българското църковно хорово изкуство.   6.   при читалище „Цар Борис Трети“, който е създаден още през 1968 година от Лиляна Тодорова. От 1989 до сега диригент на хора е проф. д-р Адриана Благоева. Под нейно ръководство хорът е записал и издал 11 самостоятелни дискове и участвал в десетки сборни. Хорът е със сериозен и разнообразен репертоар, високи професионални достижения, заради които е канен за участия и отличаван на конкурси – проф. Адриана Благоева.   1.  – изтъкнат български композитор и дългогодишен продуцент и редактор в БНТ и БНР. Автор е на музика за телевизионни предавания. Композитор на редица български хитови песни. Тази година българската общественост чества 70-годишнината му и 50 години творческа дейност.   2.   – български математик, един от основателите и ръководител на Националната природо-математическа гимназия, която тази година навърши 50 години.", "date": "2019.09.17", "title": "Творци, преподаватели и учени получиха званието \"Почетен гражданин на София\""}
{"url": "http://epicenter.bg/article/Ayatolah-Hameney--Iran-nyama-da-pregovarya-sas-SASht--/192898/7/0", "text": "Каквито и да било преговори със Съединените щати биха означавали налагане на исканията на Вашингтон по отношение на Иран, заяви в Туитър във вторник върховният ирански лидер аятолах Сайед Али Хаменей, цитиран от БНР.    \"Преговорите със САЩ означават налагане на техните искания към Иран. Преговорите означават показване на успех на политиката на САЩ за максимален натиск. Ето защо уважаваният президент, министър-председателят и други единодушно заявиха, че няма да преговаряме. със САЩ, било то двустранно или многостранно,\" категоричен бе духовният водач на Иран.    По време на лекция в Дарс е-Харей по-рано през деня, аятолах Хаменей също посочи, че Иран никога няма да преговаря със САЩ.    Неговите коментари идват, след като президентът на САЩ Доналд Тръмп потвърди, че няма планове да се срещне с иранския президент Хасан Роухани в кулоарите на Общото събрание на ООН този месец, въпреки някои предложения от края на лятото, че може да се осъществи подобна среща.  ", "date": "2019.09.17", "title": "Аятолах Хаменей: Иран няма да преговаря със САЩ! "}
{"url": "http://epicenter.bg/article/Britanskiyat-Varhoven-sad-obsazhda-zakonno-li-e-spiraneto-na-rabotata-na-parlamenta-/192918/7/0", "text": "Британският Върховен съд ще обсъжда в продължение на три дни от днес законно ли е оспорваното решение на премиера Борис Джонсън да спре работата на парламента за повече от месец, което опонентите му възприеха като опит да наложи Брекзит без споразумение, предават Франс прес и БТА.    44 дни преди определения срок за излизане на Великобритания от Европейския съюз, сценарият на Борис Джонсън за Брекзит без сделка остава твърде вероятен въпреки някои тревожни прогнози на собственото му правителство за недостиг на храни, лекарства и опасности от обществени сътресения.    Миналата седмица най-висшият съд в Шотландия се произнесе по подаден иск, че решението за спиране на работата на британския парламент е незаконно и е \"очевиден\" опит да се попречи на парламента. Седмица преди това обаче най-висшият съд на Англия и Уелс отхвърли подобен иск с аргумента, че въпросът е политически и не подлежи на съдебна намеса.    Двете дела сега отиват пред Върховния съд на Обединеното кралство и той ще вземе окончателно решение дали съветът на Джонсън към кралицата да спре работата на парламента за пет седмици (от миналата до 14 октомври) е бил незаконен, отбелязва Ройтерс.    През първия ден Върховният съд ще изслуша адвокатите на ищците - в единия случай Джина Милър, а в другия - 78 проевропейски депутати. Адвокатите на правителството ще бъдат изслушани в сряда, а бившият премиер консерватор Джон Мейджър - в четвъртък. Ще бъде дадена думата и на други хора.  Не е известно кога ще бъде оповестено решението на Върховния съд, отбелязва Франс прес.    Ако съдът реши, че спирането на работата на парламента е незаконно, то ще влезе в сила незабавно и парламентът ще бъде свикан, обясни пред АФП преподавателката по право в лондонския университет \"Кралица Мери\" Сионайд Дъглас-Скот.  ", "date": "2019.09.17", "title": "Британският Върховен съд обсъжда законно ли е спирането на работата на парламента "}
{"url": "http://epicenter.bg/article/Eduard-Snoudan--Tramp-ne-poznava-lyubov--za-koyato-ne-e-tryabvalo-da-plashta--Video-/192919/7/0", "text": "„Доналд Тръмп прави впечатление на не дотам значим човек, на такъв, който всъщност никога не е познавал любов, за която не е трябвало да плаща”. Това заяви Едуард Сноудън в пространно интервю за американската телевизионна мрежа MSNBC. Бившият служител на Националната служба за сигурност на САЩ, направил ексклузивните разкрития за шпионската програма на правителството, проговори малко преди излизането на неговите мемоари. Сноудън направи невероятен психологически портрет на Тръмп. Според него американският президент търси постоянно потвърждение за способностите си от другите хора. \"Мисля, че той всъщност е доста прост за разбиране. Това, което всъщност иска, е просто хората да го харесват. За съжаление, това има и негативни ефекти\", коментира Сноудън от Москва, където намери временно убежище.   Бившият служител на Агенцията за национална сигурност заяви, че самата идея за национална сигурност е изкривена и тя вече не е в защита на хората, а на системата, съобщава БГНЕС.   През 2013 г. тогавашният служител на АСН оповести класифицирана информация за правителствена програма за масово наблюдение на журналисти. След това бе принуден да потърси убежище в Русия заради страха от наказателно преследване по обвинения в шпионаж по същия закон, по който бяха повдигнати обвинения срещу Челси Манинг и Джулиан Асанж. Сноудън смята, че законодателството в сегашната му форма е несправедливо и е „изрично създадено, за да забрани застрашаваща защита в съда“. Текстовете не правели разлика между разкриването на национална тайна пред журналисти (каквото направи самият Сноудън) и пред чужди правителства. „За съжаление не е имало никакво движение по моя случай от времето на администрацията на Обама. Тогава казах на правителството, че всичко, което трябва да направят, е да ми дадат право на „защита в обществен интерес. Тогава главният прокурор Ерик Холдър каза: „Не можем да обещаем това. Ще обещаем да не ви измъчваме”, разкри още Сноудън.   „Извадих някои неща на светло, не за да унищожавам АСН. Направих го, за да я реформирам, да й помогна да се върне към идеалите, които всички ние трябва да споделяме”, категоричен е бившият държавен служител. Сноудън се надява един ден да може да се върне в родината си и изразява готовност да помогне на правителството да засили националната сигурност. Това обаче ще се случи, само ако бъдат свалени обвиненията срещу него.   Миналата седмица той поднови искането си за политическо убежище във Франция, което за първи път отправи през 2013 г., след като избяга от САЩ. Министърът на правосъдието на Франция заяви, че подкрепя идеята, но правителството на Еманюел Макрон се дистанцира от нейните коментари.   Edward Snowden wants to come home: \"I'm not asking for a pass. What I'm asking for is a fair trial\"   ", "date": "2019.09.17", "title": "Едуард Сноудън: Тръмп не познава любов, за която не е трябвало да плаща (Видео)"}
{"url": "http://epicenter.bg/article/Yordanka-Fandakova--Chestit-praznik--Sofiya/192907/2/0", "text": "Кметът на София поздрави столичани с видеоклип за празника на града в профила си във Фейсбук.   „Днес градът ни празнува, празнуват и тези, които носят имената Вяра, Надежда, Любов и София. София означава мъдрост. А мъдростта ни учи по-малко да приказваме и повече да работим, в името на града. Да го пазим като свой дом. Вярата, надеждата и любовта ни дават силата да сме свободни в решенията си и смело да създаваме бъдещето си. Заедно. Честит празник, София!“, казва в честитката Йорданка Фандъкова.  ", "date": "2019.09.17", "title": "Йорданка Фандъкова: Честит празник, София! Да пазим града си като свой дом!"}
{"url": "http://epicenter.bg/article/Premierat-Borisov-i-ministarat-na-finansite-Goranov-sa-v-Petrich-za-otkrivaneno-na-nov-zavod/192909/2/0", "text": ", предаде Радио \"Фокус\"-Пирин.   , каза премиерът Бойко Борисов при откриването на нов завод в Петрич. Борисов припомни, че заводи на същата компания, която инвестира в Петрич, са били открити в Раковски и Севлиево.   каза още Борисов.   Той заяви, че , посочи Борисов.   Вие сте дошли по магистрала \"Струма\".  , заяви премиерът.   каза министър-председателят.    „ “, обърна се премиерът към ръководството на завода.    По време на събитието Бойко Борисов обяви, че кметът на Петрич ще бъде издигнат за нов мандат.      Домакин е кметът на Община Петрич Димитър Бръчков. На събитието присъстват областният управител на Благоевград Бисер Михайлов, народният представител и областен координатор на ПП ГЕРБ Даниела Савеклиева, депутатът Георги Динев, председателят на Общински съвет - Петрич Георги Тренчев, заместник-кметове на общината, представители на бизнеса, посланиците на Швейцария, Швеция, Германия и Италия, народни представители, както и Mapceл вaн дep Xyĸ – изпълнитeлeн диpeĸтop, Дecиcлaвa Mиxтapcĸa-yпpaвитeл, ĸлoн Πeтpич и Oливъp Илтиcбepгe-изпълнитeлeн диpeĸтop Πpoдyĸти зa eлeĸтpocнaбдявaнe и eлeĸтpooбзaвeждaнe, Умни cгpaди) и други.   Предвидена е обиколка на самия завод, след което министър-председателят Борисов ще посети античен град Хераклея Синтика, тъй като през август Министерски съвет осигури 100 хил. лв. за проучвания на обекта, който е особено важен за развитието на туризма в Петрич. Компанията, която открива завод в Петрич, прави втopaтa си инвecтиция нa зeлeнo в града и пeтaтa пpoизвoдcтвeнa бaзa нa ĸoмпaниятa в Бългapия. Зaвoдът, c плoщ oт 7 400 ĸв. м щe пpoизвeждa пpoдyĸти за ниcĸo напрежение.   Πъpвaтa пpoизвoдcтвeнa бaзa на компанията в Πeтpич e пocтpoeнa пpeз 1996 г. въpxy oбщa плoщ oт 5 000 ĸв. м. Πeтpичĸият ĸлoн нa ĸoмпaниятa пpoизвeждa пpoдyĸти зa yпpaвлeниe ниcĸo нaпpeжeниe и мoнтиpaнe въpxy DІN шинa.", "date": "2019.09.17", "title": "Борисов в Петрич: Сигурно е много трудно на медиите всеки ден да отразяват откриването на нов завод"}
{"url": "http://epicenter.bg/article/Tsvetan-Tsvetanov-uchredi-Evro-atlanticheskiyat-tsentar-za-sigurnost/192872/2/0", "text": " Бившият зам.председател на ГЕРБ Цветан Цветанов учреди на 16 септември „Евро-атлантически център за сигурност“, съобщиха от независимата неправителствена организация.   Позиции по конкретни политически събития като строежа на АЕЦ \"Белене\" или нуждата от засилено сътрудничество във военната област. Както и по-задълбочени анализи по теми като фалшивите новини, влиянието им върху обществените нагласи, хибридните атаки и агресивната политика на Русия в тази сфера, за трафика на хора, за миграционните процеси, за комунистическото минало, ще бъдат предмет на работата на центъра.   Сред учредителите на Центъра изпъкват имената на проф. Евелина Келбечева, проф. Румен Кънчев, психологът Росен Йорданов,   журналистът Христо Христов, адв. Борис Велев, Борислав Велков, анализаторът Кристиян Шкварек, София Цветкова, д-р Виктор Серафимов, Евгения Стоянова, Екатерина Борисова, Стоян Георгиев, Драгомир Младенов, Петър Матов. “Нашата кауза е сигурна и просперираща България в един сигурен и предвидим свят,” категоричен е Цветанов, който е председател на Управителния съвет, а София Петкова ще бъде изпълнителен директор.   „Евро-атлантическият център за сигурност“, учреден на 16-ти септември 2019г., е независима неправителствена организация, включваща експерти и професионалисти в различни сфери на сигурността, независимо от партийната им принадлежност, обединени от общите евро-атлантически ценности и идеята за задълбочаване на сътрудничеството в сектор сигурност в региона и транс-атлантическото пространство\", съобщиха от центъра.    „Мисията ни като Евро-атлантически център е да предоставяме качествени професионални анализи, да генерираме идеи, да даваме решения и да търсим възможност за чуваемост на различни гледни точки като стимулираме дебат по темите от сектор сигурност,” заяви Цветан Цветанов, председател на Управителния съвет на центъра.  Според организаторите на центъра от фундаментално значение за сигурността в транс-атлантическото пространство са зачитането на евро-атлантическите демократични ценности, международното право, доверието в международните организации, човешките права, свободата на медиите и върховенството на закона. Те трябва да са в основата на общото дефиниране на заплахите и предизвикателствата пред сигурността, както и на съответните мерки за противодействието им, защото само така имаме шанс да съхраним доверието и единната принципна позиция на съюзниците и партньорите в евро-атлантическото пространство.    В осъществяването на своите цели, центърът ще работи с всички институции, политически партии и граждански организации в България, които споделят евро-атлантическите ценности и ще се стреми да разширява обществената подкрепа за тях.    „Тъкмо поради факта, че темата е строго експертна и в повечето случаи понятието сигурност се свързва със секретност, е необходимо да има организации като нашата, създадени с идеална цел, които професионално и експертно да осигурят достъп на гражданите до тази така чувствителна и важна за обществото ни информация“, заяви Цветанов.    Подготовката за създаването включва множество срещи и разговори на най-високо ниво, за да се осигури предварително солидна международна подкрепа, която е в основата на успеха на мисията на центъра.    До момента Евро-атлантическият център има официалната подкрепа на посланик Даниел Фрийд, дипломат с 40-годишен опит и старши директор на Съвета за национална сигурност при президентите Клинтън и Буш, Фиона Хил- специален сътрудник на президента Тръмп и старши директор по въпросите за Европа и Русия към Националния съвет за сигурност на САЩ (2017-2019), в момента старши изследовател и директор на Центъра за САЩ и Европа в института “Брукингс”, Робърт Сингер- специален съветник на президента на Израел и бивш вицепрезидент на Световния еврейски конгрес, Дейвид Харис, главен изпълнителен директор на Американския еврейски комитет в Ню Йорк, Юрген Хайке - член на Ландтага на Бавария (1994-2018) и държавен секретар в баварското Министерство на вътрешните работи (2007-2008), Николас Льобел - член на немския Бундестаг от ХДС/ХСС, Агустин Диаз де Мера, бивш евродепутат, депутат в парламента на Кралство Испания и директор на полицията на Испания, Пол Сантяго - бивш директор по глобалните въпроси на Международната Асоциация на полицейските началници (IACP) и Фатмир Медиу - депутат и бивш министър на отбраната на Албания (2005-2008).    „Разбира се, ключова роля имат и българските експерти и професионалисти, които участват в дейността на центъра, защото на тях се пада основната работа по изграждане на доверие към нас от страна на институции и граждани, както и реалните ползи за обществото от дейността ни. При създаването на екипа, водещи бяха два принципа – заложихме на хора с реален опит и знания и с ясна евро-атлантическа позиция“, уточни г-н Цветанов.    „Включвам се в центъра като дълбоко убеден човек, че България трябва да заеме мястото, което й се полага сред нашите партньори в евро-атлантическото пространство,“ заяви Росен Йорданов.    „Стартирането на центъра е изключително навременно в контекста стратегическото съперничество към настоящия момент в глобален план,“ подчерта проф. Кънчев.    „Важно е и приветствам разпознаването на културата и образованието като част от националната сигурност,“ поясни проф. Келбечева по повод проектните области за бъдещите дейности на центъра.    Първите инициативи на центъра ще бъдат свързани с темите за дезинформация и фалшиви новини, борбата с трафика на хора, етническия мир и толерантност, както и създаването на култура на спомнянето за периода на комунистическия режим в България.    “Нашата кауза е сигурна и просперираща България в един сигурен и предвидим свят,” подчерта Цветанов.    Повече информация за целите, дейностите и екипа на Евро-атлантическия център за сигурност може да откриете на: www.easecurity.org ", "date": "2019.09.17", "title": "Цветан Цветанов учреди Евро-атлантическият център за сигурност"}
{"url": "http://epicenter.bg/article/Sofiya-praznuva-dnes--primata-Lili-Ivanova-/192874/2/0", "text": "Примата Лили Иванова е тазгодишният носител на Специална награда на Столичния общински съвет за изключителни постижения и принос в националната култура. След приза ИКАР, който Лили Иванова получи през май за цялостно творчество, отличието от столичните общинари е поредното признание за легендата на българската попмузика.   Столичният общински съвет ще проведе тържествено заседание, на което ще бъдат връчени звания „Почетен гражданин на София”, „Почетен знак на Столичната община” и на „Значка на София”.    През целия ден сталицата на София ще празнува с различни събития. Пред църквата „Света София” ще се проведе Тържествен водосвет и официална церемония по издигане знамето на града в 11 часа.    В 17:30 ч. пред Народния театър \"Иван Вазов\" започва концерт на Софийския духов оркестър.    От 18:30 ч. в Народния театър „Иван Вазов” ще бъдат връчени Наградите на Столичната община за ярки постижения в областта на културата. Носител на тазгодишната Специална награда за изключителни постижения и принос в националната култура е примата на българската музика Лили Иванова. БНТ1 ще излъчи церемонията по награждаването от 22:00 часа.    От 18.30 ч. в подлеза на Националния дворец на културата, пред театър „Азарян” и в близост до фонтаните, ще се проведе концерт на група Мехехе. Събитието е първо на новата сцена, която ще предлага концерти и детски програми.    В 20:30 ч. на площад „Княз Александър I” започва грандиозен аудио-визуален пърформанс и 3D мапинг „Градски вибрации 140 ВРМ (140 удара в минута)”, организиран от Столична община и Фондация „Културни перспективи” в партньорство с Министерство на образованието и науката. Входът е свободен.    Регионалният исторически музей – София ще открие в 13:00 часа постоянната археологическа експозиция „Антична Сердика” в Античния културно-комуникационен комплекс „Сердика” – в закритото археологическо ниво под бул. „Княгиня Мария-Луиза” № 2. На площ от 6 хиляди кв. м са експонирани останки от шест улици, две раннохристиянски базилики, терми и пет сгради с жилищни и произведствено-търговски функции. Съпътстващата програма включва детски образователни ателиета и изложба с фотографии от процеса на археологическите проучвания.    На празника на столицата в кино G8 Cinema стартира проектът „Особен поглед“ – панорама на филми на жени режисьорки в българското игрално кино – поредица от прожекции (по две на ден – от 17:30 ч. и от 19:30 ч.), придружени с дискусии, на филми на български режисьорки. Проектът е дело на „Адела Медия” и е финансиран от Програма „Култура“ на Столична община.    От 17:00 ч. в парка „Заимов” ще се проведат празничен танцов спектакъл и карнавално шествие.    В 18 ч. започва концертът за деня на София в район „Искър“. Той ще се състои в парк „Езерото“ и ще бъде с участието на Маргарита Хранова и Райко Кирилов, квартет „Българи“, танцов състав „Алгара“, представителен мажоретен състав „Светла“ и младата народна певица Валентина Шерденкова.    В парк „Младост“ в ж.к. \"Младост 3\" от 19 ч. започва празничен концерт с участието на Валерия Войкова от 125. СУ „Боян Пенев“, Diva Dance School, Стоименка Недялкова, Недялко Недялков и Петър Миланов – солисти от оркестъра на БНР и ансамбъл „Филип Кутев“.    Кино „Кабана“ ви кани от 18:30 ч. на концерт на група Rewind, който е част от проекта „Акустични следобеди“, финансиран от Столична програма „Култура“.    През целия празничен ден е свободен достъпът за посетители на Зоологическа градина – София, парк музей „Врана”, Регионален исторически музей – София и Софийската градска художествена галерия.    Забраняват се престоят и паркирането:    От 07.00 часа до приключване на мероприятието на северозападната дъга на пл. „Св. Александър Невски” между ул. „Оборище” и ул. „11-ти август”; северната дъга на пл. „Св. Александър Невски” между ул. „11-ти август” и ул. „Дунав“; ул. „Оборище” между ул. „Г.С.Раковски” и пл. „Св. Александър Невски”.    От 08.00 до 18.00 часа, с изключение на автомобилите на служителите на общинска администрация и извън местата в режим на платено паркиране „служебен абонамент”, на пл. „Николай Гяуров”; ул. „Московска” между ул. „Г.С.Раковски” и бариерата на английското посолство.    От 08.00 часа до приключване на мероприятието се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”.    Столичната дирекция на вътрешните работи осигурява охрана, постове за контрол и регулиране на движението.", "date": "2019.09.17", "title": "Лили Иванова с приз за изключителни постижения и принос в националната култура на Столична община"}
{"url": "http://epicenter.bg/article/Neno-Dimov--Iznasyame-10-pati-poveche-bokluk-ot-tozi--koyto-vnasyame/192875/2/0", "text": "Транспортът на боклук се регламентира по два начина. Има отпадъци в зелен списък, които се движат свободно из Европа. Те се събират на база регламент и са част от свободното движение. Има и други нотифицирани, които са с разрешение, от страната, която ги поема. Това заяви министърът на околната среда и водите Нено Димов в сутрешния блок на Нова телевизия.  “България е единствената държава в ЕС, която е наложила ограничение във вноса на отпадъците за изгаряне, да не е повече от половината, което може инсталацията да изгаря. Това стимулира производството на български горива от отпадъци”, отговори министърът на въпрос, защо вкарваме боклук от Италия. \"Средното ниво на изгаряне на отпадъци в Европа е 21%. За България 3,3 %. Само четири държави изгарят по-малко от България\", каза още той. „ТЕЦ-овете трябва да преминат през определена процедура. ТЕЦ „Брикел“ е представил инвестиционно намерение, което трябва да мине през преценка за оценка за въздействие и след това през комплексно разрешително. През месец август е извършено пробно изгаряне, с което да се премери замърсяването на въздуха. В момента тече проверка. Още на 27 август аз разпределих проверка за тези случаи и ще видим, защо изобщо е бил разрешен такъв обем от районната инспекция. Това така или иначе няма да бъде изгорено“, каза той по темата за мръсният въздух от ТЕЦ-овете. \"Изнасяме 10 пъти повече боклук от този, който внасяме\", разкри Димов. Нено Димов отговори и на въпрос за загробването на свинете с АЧС: \"Загробването не се случва в близост до питейни води\", завърши министърът на околната среда и водите.", "date": "2019.09.17", "title": "Нено Димов: Изнасяме 10 пъти повече боклук от този, който внасяме"}
{"url": "http://epicenter.bg/article/Tsvetlin-Yovchev--Rusofilite-ne-sa-prestapnitsi--prokuraturata-tryabva-da-dokazhe--che-sa-shpioni/192876/2/0", "text": "Докато няма ефективна интеграция между службите в различните членки на ЕС ще се пораждат проблеми като този с пастора Даниел Хъл, който е обвинен в блудство с деца. Това каза бившият вътрешен министър и шеф на ДАНС Светлин Йовчев, който в студиото на Би Ти Ви коментира шпионския сигнал, който избухна преди седмица.    Разследващите допуснаха грешка – те искаха да се защитят, че службите не действат политически. Но те не предоставиха цялата информация, с която разполагат, за да убедят хората. От друга страна те не могат да извадят цялата информация на светло, преди да влезе в съда, обясни бившият вътрешен министър.    Що се отнася до това дали това е шпионски скандал, е трудно да се каже, защото информацията не е достатъчна да направим изводи за тази ситуация. Това доведе обаче до силно разделение в обществото, посочи Йовчев.    Първо – натрупаното напрежение в противниците на действията на правителството и прокуратурата формира негативно отношение към службите. От друга страна – разделиха се хората с проруска и прозападна ориентация.   Обвинението е по чл.105, смисъл на който е, че всеки който се постави в условие на чужда държава, с цел да й служи като шпионин. Тоест, този човек трябва да е вербуван, да е извършвал дейност в интерес на чужда държава, като е била ръководен от тази държава и в този смисъл представлява заплаха за националната сигурност. Това ще трябва да докаже обвинението в съда, за да говорим за осъществен шпионаж, обясни аргументите си бившият шеф на ДАНС.    Хората да споделят проруски идеи не означава още, че те са шпиони. Русофилите не са престъпници априори. Аз обаче не ги разбирам, както не разбирам русофобите, както и американофилите и американофобите, ние трябва да обичаме родината си, допълни той.    Според Йовчев когато се прибягва до подобни крайни действия, като арест, трябва да се прецени дали това няма да се отрази конкретно на нашите служби.    Ще има отзвук, но в каква степен – трябва да се направи анализ, защото отсрещната страна може да реагира по определен начин. Няма държава, която да иска да бъдат разкрити нейните шпиони. Факт е обаче, че Русия води успешно информационна война и все по-голяма роля има хибридната война. Реализирането на различни похвати, включително и шпионаж, се осъществява със специалните служби и това Русия го прави, категоричен бе Цветлин Йовчев.", "date": "2019.09.17", "title": "Цветлин Йовчев: Русофилите не са престъпници, прокуратурата трябва да докаже, че са шпиони"}
{"url": "http://epicenter.bg/article/TsIK-i-SEM-podpisvat-sporazumenie-za-predizbornata-kampaniya-/192877/2/0", "text": "Централната избирателна комисия (ЦИК) и Съвета за електронни медии (СЕМ) ще подпишат днес споразумение, предаде БГНЕС.   Документът ще определя параметрите на мониторинга, който медийният регулатор ще осъществи върху дейността на доставчиците на медийни услуги по време на предизборната кампания за местните избори на 27 октомври.    Споразумението ще бъде подписано от председателя на ЦИК г-жа Стефка Стоева и председателя на СЕМ г-жа София Владимирова.", "date": "2019.09.17", "title": "ЦИК и СЕМ подписват споразумение за предизборната кампания "}
{"url": "http://epicenter.bg/article/Shefat-na-BNR--koyto-ne-znae-zashto-sprya-radioto-e-sas-zaplata-po-golyama-ot-premiera-i-prezidenta-/192879/2/0", "text": "Светослав Костов е получил през август заплата от 8209 лева, а през юли заплащането му е било малко по-скромно - 7800 лева, съобщава \" Оказва се, че генералният директор на Българско национално радио, който зае поста на 2 юли тази година, и който не можа да обясни защо радоито спрая преди два дни, на практика е по-високо платен от министър-председателя и президента на България.   Данните бяха предоставени на медията неофициално от източници от парламента. По закон, гласуван от депутатите, генералният директор на БНР трябва да получава колкото председател на комисия. С днешна дата тя е близо 5000 лв. Бойко Борисов получава 5900 лв., заплатата на президента надхвърля 7600 лв.  Според договора, който Костов сключва със СЕМ за възлагане на управление на БНР, той има право и на допълнително месечно възнаграждение, не по-голямо от 40% от основната му заплата. Тази надбавка си я пише той самият като генерален директор. Ако решението на Управителния съвет на БНР от понеделник сутрин за 25% увеличение на заплатите касае и ръководния екип, то Светослав Костов ще се радва на заплата от 10 261 лв.   Шефът на радиото така и не успя да обясни пред Съвета за електронни медии кой е виновен за спирането на “Хоризонт” в петък от 6 ч до 11 ч сутринта. Проблем с оптичния кабел, който пренася данни, е довел до замлъкването на програмата, каза той вчера.   На изслушването му пред СЕМ бяха поканени и представители на Комисията за регулиране на съобщенията (КРС). “На 11 септември заради множество констатирани от директора на дирекция “Техника” проблеми в БНР за осигуряване на нормалното приемане не само на “Хоризонт”, но и на различните програми, се реши да бъде извършена профилактика в БНР”, обясни Костов пред съвета. По думите му планови профилактики се залагат в началото на годината. Проверка показала, че такива не са правени от години. “И може би всичко това е довело до проблемите. Но е ясно, че има чисто технически проблем”, уточни Костов. “Има информация за профилактика на предавателите в същия ден на три места на обекти на НУРТС - в Белоградчик, Тръщеник и Ивайловград. Всички материали, които са събрани след проверката, предоставихме на прокуратурата”, каза шефът на КРС Иван Димитров. “Дължим корекция - говорим за спиране на сигнала, подаван от БНР към предавателите. Никой не е спирал предавателите”, допълни Константин Тилев, член на КРС. “Как така се случи, че един вътрешен за радиото човек на 70-ия ден от своето управление предизвика протест не за какво да е, не за заплати, а за защита свободата на словото\", попита председателката на СЕМ София Владимирова. “Значи остава загадка кой взе решението за безпрецедентното спиране на програма “Хоризонт”, каза тя.   СЕМ ще представи своето становище за спирането на “Хоризонт” най-вероятно в сряда, а вчера прати отговор на прокуратурата, която в края на миналата седмица изиска проверка от съвета в срок от три дни. Заместник-главният прокурор Иван Гешев увери, че до края на седмицата ще има резултати. От вчера сутринта “Хоризонт” има и нов временно изпълняваш длъжността програмен директор - дългогодишният кореспондент на БНР в Скопие Мартин Минков.   ", "date": "2019.09.17", "title": "Шефът на БНР, който не знае защо спря радиото, е със заплата по-голяма от премиера и президента!"}
{"url": "http://epicenter.bg/article/--Trend----Desnite-shte-imat-problem-i-s-Manolova--i-s-Fandakova-/192880/2/0", "text": "Евелина Славкова от изследователски център „Тренд“ очаква изненади по отношение на листата на БСП за общински съветници на местния вот. Според нея тези изненади ще бъдат по отношение на факта, че кандидатът на БСП за кмет на София в лицето на Мая Манолова е подкрепян и от други политически формации, които също ще заявят собствена листа за общински съветници.    „Това ще постави Манолова в ситуация, в която да има дискомфорта коя от двете листи да подкрепи. Подкрепата за нея е особено важна на първи тур“, подчерта Славкова в предаването „Преди всички“ на програма „Хоризонт“.    По думите ѝ гласовете на десните са необходими на Йорданка Фандъкова на втори тур и тяхната цена не е маловажна.    „Десните ще имат проблем и с Мая Манолова, и с Йорданка Фандъкова. Спрямо Фандъкова са опозиционно настроени, а спрямо Манолова – трудно ще преглътнат червената ѝ биография“.    Според Славкова БСП ще се опитат да повторят модела с избора на Румен Радев за президент. Тя е категорична, че тези избори ще бъдат много оспорвани.    „Разбирам защо най-голямата интрига е в София. Но не трябва да подценяваме и други градове, които са под въпрос, като Пловдив, Русе, Хасково, Кърджали, Варна, Велико Търново. Има много точки, които ще наблюдаваме с интерес“. Евелина Славкова коментира и ситуацията в БНР. Според нея изходът са обявяване на ясни аргументи защо са взети конкретните решения и подаване на оставки, а очакванията ѝ са, че се изчаква бурята да затихне.", "date": "2019.09.17", "title": " „Тренд“ : Десните ще имат проблем и с Манолова, и с Фандъкова "}
{"url": "http://epicenter.bg/article/Korneliya-Ninova--Vyarvayte-v-sebe-si-i-v-sobstvenite-si-vazmozhnosti-/192910/2/0", "text": "Да ни е честит светлият християнски празник на Света София ѝ дъщерите й Вяра, Надежда и Любов. Вярвайте в себе си и в собствените си възможности. Нека имаме надежда, че заедно като народ можем да постигнем много. Пожелавам ви любовта да топли вашите семейства, близки и приятели. А над всички ни да бди София – мъдростта. Това написа в профила си във Фейсбук председателят на БСП Корнелия Нинова, съобщиха от пресцентъра на партията.    \"Честит празник на имениците. Честит празник на софиянци!\", пише още лидерът на левицата.  ", "date": "2019.09.17", "title": "Корнелия Нинова: Вярвайте в себе си и в собствените си възможности! София да бди над всички ни "}
{"url": "http://epicenter.bg/article/Voennovazdushnite-sili-uchastvat-v-ezhegodnata-letatelna-trenirovka--Blue-Bridge--/192911/2/0", "text": "Изтребители МиГ-29 от състава на авиобаза Граф Игнатиево участват в съвместно учение „Blue Bridge 2019” с участие на сили и средства от Военновъздушните сили (ВВС) на Република България, ВВС на Румъния и ВВС на Канада. Това съобщиха от пресцентъра на министерството на отбраната.    Полетите се провеждат във въздушното пространство на България и Румъния. Основни летища за излитане и кацане са Граф Игнатиево и Михаил Когалничану.    Учебните цели на съвместното българо-румънско-канадско учение „Blue Bridge 2019” са постигане на по-добра координация и оперативна съвместимост между ВВС на страните за съвместни действия при провеждането на презгранични операции, контрол на въздухоплаването, управлението и радиолокационното осигуряване на бойното използване на формированията при охрана и отбрана на въздушното пространство на Република България.    Летателната тренировка се провежда ежегодно от 2012 г.  ", "date": "2019.09.17", "title": "Военновъздушните сили участват в ежегодната летателна тренировка „Blue Bridge” "}
{"url": "http://epicenter.bg/article/Maya-Manolova--Shte-upravlyavam-Sofiya-s-uma--talanta--vyarata--nadezhdata-i-lyubovta-na-vsichki-stolichani-/192912/2/0", "text": "Внасяме 6255 подписа, като имаме още около 2000 подписа, които не успяхме да обработим и можем да внесем до края на деня или утре, но и тези са достатъчни на хората, които подкрепят моята гражданска кандидатура за кмет на София. Избрахме днешния ден, защото аз и екипът ми имаме вяра, надежда и любов за София.   Това заяви кандидатът за кмет на столицата Мая Манолова пред журналисти преди внасяне на подписите за регистрация на местните избори, предаде Novini.bg    \"Днес е един прекрасен празник, който ще отбележим с регистрацията в Избирателната комисия, а по-късно с гражданите от \"Люлин\" сме поканени на тържество на Кооперативния пазар. После ще уважим инициативата на майките от \"Системата ни убива всички\", за да проверим заедно колко достъпна е средата за хората с увреждания. Днес е ден за празник, пожелавам на всички столичани да са усмихнати, креативни и да имат вяра, надежда и любов за София\", коментира още Манолова.    На въпрос как ще управлява града без общински съветници, Мая Манолова отвърна, че ще се справи с помощта на столичани.    \"Ще управлявам София със столичани, с потенциала, капацитета и енергията на всички граждани на София. София заслужава да бъде управлявана с ума, таланта, надеждата, вярата и любовта на всички столичани\", допълни в заключение Манолова  ", "date": "2019.09.17", "title": "Мая Манолова: Ще управлявам София с ума, таланта, вярата, надеждата и любовта на всички столичани "}
{"url": "http://epicenter.bg/article/Universitetska-bolnitsa--Lozenets--Sastoyanieto-na-Tsveta-Karayancheva-e-stabilno/192916/2/0", "text": "Към днешна дата (17 септември 2019 г.) състоянието на председателя на Народното събрание Цвета Караянчева е стабилно. Пациентката прекара спокойно нощта. Това съобщиха от Университетска болница „Лозенец“.   В случай на промяна на състоянието на Председателя на Народното събрание г-жа Караянчева, болница „Лозенец“ ще информира медиите своевременно.", "date": "2019.09.17", "title": "Университетска болница „Лозенец“: Състоянието на Цвета Караянчева е стабилно"}
{"url": "http://epicenter.bg/article/Stoyan-Denchev--Ne-ulitsata-reshava-dali-edin-chovek-tryabva-da-bade-izbran-za-glaven-prokuror-ili-ne-/192922/2/0", "text": "Нито един човек няма право да създаде такава бъркотия, каквото се случи с БНР. Това каза в \"Денят ON AIR\" бившият ректор на УНИБИТ проф. Стоян Денчев.    По думите му не улицата трябва да реши дали един човек трябва да бъде избран за главен прокурор или не.    80% от колегите не вярват в този шпионски сандал. Няма нужда да мразим други народи, трябва да обичаме своята родина. Така събеседникът в студиото коментира създалата се ситуация с шпионския скандал, която доведе до дипломатическо напрежение между София и Москва.    Денчев посочи, че според него кандидатът за кмет на София Мая Манолова е активен човек, но трудно би обединила лявото и дясното в столицата.    \"Трябва да приемаме София като изключителен град, един от много общински центрове. Столицата е важна, но не е залог за управлението на ГЕРБ\", подчерта той пред Bulgaria ON AIR.    По думите му всеки ресор в рамките на ЕС бил важен, а Мария Габриел се справила добре в първия си мандат.", "date": "2019.09.17", "title": "Стоян Денчев: Не улицата решава дали един човек трябва да бъде избран за главен прокурор или не "}
{"url": "http://epicenter.bg/article/Brad-Pit-razbi-Dzhordzh-Kluni-kato-kosmonavt---ot-Kosmosa-potvardiha/192896/10/100", "text": "Брад Пит е най-добрият космонавт сред холивудските актьори, стана ясно по време на негов директен разговор от НАСА с астронавта Ник Хейг, който е в Международната космическа станция. Пит играе космонавт в излизащия на екраните този уикенд филм \"До звездите\", затова попита \"колегата\" Хейг: \"Ник, имам нужда от твоя опит. Кой беше по-правдоподобен - Клуни (Джордж Клуни играеше астронавта във филма\" Гравитация \", излязъл през 2013 г.) или аз?\", попита Пит.    \"Вие абсолютно!\", отговори Ник Хейг със смях, като разкри, че екипажът на МКС вече е гледал новия филм с Пит.    \"Нямам търпение да се похваля на децата си!\", така актьорът завърши разговора, като изрази уважение и благодарност към екипа на международната станция.    В \"До звездите\" героят на Брад Пит пътува в далечни галактики в търсене на баща си, който изследва космоса и изчезва преди много години. \"Ще ви кажа, нашият кораб (във филма) беше малко по-чист. Знаете ли дори, че всичко около вас е по стените?\", беше първото нещо, което Пит попита астронавта, съобщи АФП.    На свой ред Хейг призна, че след пристигането си на станцията му е било необходимо известно време, за да се успокои и адаптира. \"Но нали знаете, бързо се запознавате с всичко\", каза астронавтът.    Пит попита Хайг как екипажът борави с \"биологичния часовник” в условия, когато слънцето изгрява и залязва 16 пъти на ден. Астронавтът каза, че осветлението на МКС помага, като варира в зависимост от времето на деня.    \"Ние използваме различни светлинни спектри: сутрин е ярко синя светлина, постепенно по-късно през деня се стига до по-балансиран спектър, а през нощта не използваме синя светлина\", добави Хейг.    Той подчерта, че екипажът работи 12 часа на ден, а през нощта експертите на Земята са отговорни за МКС.    \"Нощната смяна се изпълнява от огромен екип на Земята. Те контролират около 95 процента от всичко, което се случва на станцията.\", каза Хейг, подчертавайки, че усилията за поддържане на работата на МКС са международни.    Астронавтът разказа още, че близостта до Земята позволява на екипажа да поддържа постоянен контакт с роднини, да говори за това, което се случва в орбита и да поддържа връзка с това, което се случва със семейството им.   Източник: Канал 3", "date": "2019.09.17", "title": "Брад Пит разби Джордж Клуни като космонавт - от Космоса потвърдиха"}
{"url": "http://epicenter.bg/article/Rod-Styuard-dve-godini-se-e-lekuval-ot-rak/192903/10/100", "text": "Британската рок звезда Род Стюарт обяви, че се е излекувал от рак на простатата след две години лечение, което той е пазил в тайна. Бившият вокал на „Фейсес“, 74-годишен, говори за болестта си в кампания за събиране на средства за лечение на рак на простатата, съобщи Простат Проджект, цитирани от БГНЕС.   „Никой не знаеше това, но си казах, че е време да го обявя. Преди две години ми поставиха диагноза рак на простатата. Сега съм здрав, просто защото беше открита рано. Направих много тестове “, заяви Род по време на хуманитарно събитие.   Певецът призова мъжете да ходят на редовни прегледи, тъй като болестта е напълно лечима, ако бъде открита навреме.", "date": "2019.09.17", "title": "Род Стюард две години се е лекувал от рак"}
{"url": "http://epicenter.bg/article/Boyni-izkustva--kartini-i-gozbi-v-Dnite-na-kitayskata-kultura-i-turizam-/192928/10/0", "text": "  , а    ч., със спектакъл на открито под мотото  на сценатапред Театър Азарян -. НДК.   ”Флашмоб-изпълнения” на китайски бойни изкуства ще представят защитената от ЮНЕСКО школа от Нинбо-  музикални изпълнения на типични китайски инструменти ще звучат под пръстите на дамски музикален състав.   А любителите на китайски специалитети ще могат да дегустират характерни за Нинбо деликатеси.   Желаещите ще могат да се научат да свирят на  китайски инструменти и да видят характерни за Нинбо облекла. Ще има и други подаръци и изненади, свързани с културните и туристически забележителности на китайския град с най-голямото пристанище в света.   /,  от  . в  Китайския културен център ще се състои  . По време на презентацията ще бъдат представени културното наследство на Нинбо, животът на местните хора и най-популярните туристически маршрути в града.   Събитието ще бъде открито от заместник-министъра на туризма Любен Кънчев, заместник-председателя на Общинското събрание на народните представители на Нинбо Уън Лумин и посланика на КНР Н.Пр. Дун Сюедзюн.   Над 30 от най-известните китайски и български  туристически компании ще дискутират възможностите за сътрудничество в областта на културния туризъм и посещенията в двете страни. За пръв път ще се представи и проектът    По същото време в Центъра ще  бъде представена  изложбата  ”, в която ще видим 50 завладяващи с изработката си ветрила и други творби на прочути съвременни автори.    ще бъде открита изложбата “ г”, посветена на 70-годишнината  от установяване на дипломатическите отношения между България и Китай.   Изложбата ще представи над  , рисувани от художници. Творбите са създадени по време на участието им в едномесечен пленер в двете страни на тема “ ”. На откриването ще присъстват български депутати и висши представители на общината на град Нинбо.   В рамките на Дните,   ще бъде домакин на събития, посветени на    При Слънчевия часовник на входа на  Морската градина, ще има демонстрации на китайско бойно изкуство, танци и изпълнения на традиционни китайски музикални инструменти.   Ще има томбола с различни награди.   Специална игра-състезание по бягане /обиколка на Морската градина/, от 9:00 до 11:00 ч., ще зарадва малки и големи жители и гости на Варна. А победителят ще спечели пътуване до Нинбо.    ", "date": "2019.09.17", "title": "Бойни изкуства, картини и гозби в Дните на китайската култура и туризъм "}
{"url": "http://epicenter.bg/article/Svetovniyat-osteopat-Svetlana-Pochenkova--Bolkata-e-signal-za-trevoga--podaden-ot-tyaloto/192936/10/0", "text": "Светлана Поченкова - основател и ректор на Института по естетична медицина, пристига у нас в началото на октомври по покана на Европейския ТСР център.   Прочутият остеопат ще проведе обучителен семинар по нашумелите в целия свят мануални техники за лекуване, възстановяване и поддържане на двигателна, мускулна и цялостна телесна кондиция.   Тя ще бъде лектор и треньор и в двата мастеркласа, които вече преливат отжелаещи да усвоят новите знания.   Дамата с шармантен външен вид и харизматично присъствие, е преминала обучения и практики в редица страни, сред които Китай, Полша, Франция.   Получените знания и опит й дават възможност да изгради успешна кариера в рефлексо- и мануалните терапии и остеопатията, на които е посветила 20 години от живота си. Преди 6 години Светлана Поченкова основава и Института по естетична медицина в Москва, а някои от първите му курсисти вече са преподаватели и лектори в същото учебно заведение, както и по целия свят.   В Института по естетична медицина се практикуват и преподават най-ефективните техники, систематизирани и превърнати в ефективен курс за профилактика и лечение на редица проблемни заболявания.   Светлана Поченкова сподели основните си принципи:  „Терминът медицина идва от латинскотословосъчетание ars medicina– лечебно изкуство. Моите студенти са специалисти по възстановителна медицина, масажисти, козметолози, т.е. хора, отговорни за здравето и красотата на човека. С други думи – хора на лечебното изкуство.   Моите принципи  „Красота чрез здраве“ и „Човекът е единно цяло“ са онзи стимул, който стана причина да създам авторските си семинари. Като правило те са не толкова теоретични знания, колкото огромен практически опит за лечение с ръце.  Това изкуство искам да споделя с моите ученици.   Още Хипократ е казал „Болестта като такава не съществува, трябва да излекуваме самият човек“. Той също така твърди „Винаги трябва да търсим пичинана и дори причината за причината“. Т.е. ако в един орган възникват изменения, това задължително ще предизвика изменения в други органи и системи. Та нали човекът е единно цяло!   Човекът чувства болка. Това и сигнал за тревога, подаден от вашето тяло. Не бива да казвате, че ви боли отделен орган – глава, кръст, коляно… Не,боли ви тялото в тази област. То се жалва, моли да разбере. А ние му даваме хапче и мислим, че сме решили проблема. Т.е., използвайки лекарството, ние намаляваме болката, но не виждаме причината.   А целта на моето лечение винаги е била да се отстрани причината, предизвикваща болестта и да иктивизирам защитните сили на организма.   Създавайки Института по естетична медицина в Москва, аз започнах да предавам на студентите си своя практически опит, своите принципи, своя подход във възстановителната медицина и козметология. Искам моите ученици да станат истински професионалисти, да умеят да „слушат“ организма и да помагат на хората да стават здрави, красиви и успели.   Светлана Поченкова на база на дългогодишния си опит прилага методи от висцерална терапия, постизометрична релаксация на мускулите, масаж Гуаша, хирудотерапия.   От 12 октомври у нас започва Мастъркласът по \"Постизометрична мускулна релаксация”. На въпроса ни, що за метод е това, дамата отговори: \"Постизометричната мускулна релаксация е изключително популярен метод в рехабилитацията и спортната рехабилитация, който успешно се справя с релаксацията и удължаването на скъсените мускули.\"   Попитахме, модерната терапевтка и за т.нар. Висцерална терапия, която ще представи на 15 октомври. Авторитетната преподавателка, организирала мастъркласа обясни: “ Висцеларната терапия е съвременен, набиращ все по-голяма популярност метод за лечение и корекция на вътрешните органи. В основата на тази терапия стои идеята, че позицията на вътрешните органи се променя с фазите на дишането и естествените движения на тялото.   Висцералната терапия цели отстраняването на редица заболявания чрез определени тактилни методи и техники на въздействие\". Техниките, на които Светлана Поченкова ще посвети четирите пълни дни обучения през месец октомври в София оказват не само естетично въздействие, но и благотворно повлияват тонуса на организма. Те имат и ярко изразен лечебен ефект, особено когато се прилагат комплексно.", "date": "2019.09.17", "title": "Световният  остеопат Светлана Поченкова:  Болката е сигнал за тревога, подаден от тялото"}
{"url": "http://epicenter.bg/article/Kralitsata-zatvorila-bar-v-dvoretsa--Personalat-mnogo-se-napival/192940/10/99", "text": "Кралица Елизабет Втора имала бар в Бъкингамския дворец, но се наложило да го затвори, защото персоналът в него системно прекалявал с консумацията на алкохол. \r\n \r\n Подробности за това, както и за други интересни тайни за Бъкингам ще станат известни в първия епизод от поредица от четири серии, която предстои да се излъчи по-късно този месец по Канал 5 и която се казва \"Secrets Of The Royal Palaces\", съобщава Mirror.   Оказва се, че освен барът, който трябвало да бъде затворен, в двореца на Елизабет Втора има банкомат, макар че не се знае дали Кралицата някога го е използвала, още пощенска служба, лекарски кабинет и плувен басейн.   Бъкингамският дворец разполага със 775 стаи, 52 спални, 78 бани и има обслужващ персонал от 188 човека. Построен е през 1703 г. от Дюка на Бъкингам.   В поредицата ще се обърне внимание и на Замъка Уиндзор, Балморал и Кларънс хаус.   Източник: Дир.бг \r\n   \r\n", "date": "2019.09.17", "title": "Кралицата затворила бар в двореца. Персоналът много се напивал"}
{"url": "http://epicenter.bg/article/Toaleti-ot-kopriva-ot-imenieto-na-prints-Charlz--shte-badat-predstaveni-na-Londonskata-sedmitsa-na-modata/192956/10/84", "text": "Името на принц Чарлз неочаквано се появи в програмата на Лондонската седмица на модата заради двама дизайнери - Вин и Оми, които са изработили екологични рокли и манта от коприва от негово имение.   Двамата дизайнери са се срещнали миналата година с британския престолонаследник, който е пламенен еколог. Те са обсъдили от кои растения изработват експериментални тъкани - коприва, хрян, див кервиз.    - казал принцът. -    Така започнало сътрудничеството между член на британското кралско семейство и тези дизайнери, които се описват като \"много пънк\". Колекцията им, изработена от кралска коприва, ще бъде представена довечера в х-л \"Савой\" в Лондон.   Сред най-приятните модели е бежаво палто, което прилича на вълнено, но всъщност е създадено от хиляди стръкчета коприва.   За плата се използва само стволът на копривата, без листата. Обработването им е трудоемко, но не е невъзможно.   Вин и Оми ще представят също облекла от пластмасови боклуци, събрани в реки и океани.   Музеят \"Виктория и Албърт\" в Лондон планира да купи някои от моделите за постоянната си колекция с устойчиви облекла.   Източник: Дир.бг", "date": "2019.09.17", "title": "Тоалети от коприва от имението на принц Чарлз, ще бъдат представени на Лондонската седмица на модата"}
{"url": "http://epicenter.bg/article/Lyatoto-na-2019-g--e-nay-goreshtoto-v-severnoto-polukalbo--otkakto-se-pravyat-izmervaniya/192884/7/0", "text": "Това лято е най-горещото в северното полукълбо, откакто се правят измервания, констатираха учени от Националното управление на САЩ за океаните и атмосферата (НУОА), предаде БТА. В техния доклад, цитиран от ДПА, се казва, че за планетата като цяло периодът от юни до август е бил втори по горещина, след жаркото лято на 2016 г., за 140-те години, в които се събира информация за температурите.  Петте най-знойни лета са били през последните пет години според НУОА, а първите осем месеца на 2019 г. са трети по най-високи температури в съхранената информация.", "date": "2019.09.17", "title": "Лятото на 2019 г. е най-горещото в северното полукълбо, откакто се правят измервания"}
{"url": "http://epicenter.bg/article/Iranski-voenni-sili-v-Siriya-byaha-atakuvani-chrez--quot-neidentifitsirani-quot--vazdushni-udari-/192892/7/0", "text": "Ирански военни сили в сирийския град Абу Камал в провинция Дейр ез-Зор бяха атакувани във вторник от \"неидентифициран самолет\" във вторник, съобщи Сирийската обсерватория за правата на човека, цитирана от БНР. При атака бяха ударени и други проирански сили.    Град Абу Камал е на около 10 километра източно от сирийско-иракската граница.    Атаката идва, след като САЩ заявиха, че Иран най-вероятно стои зад дрон атаката срещу петролни съоръжения на компанията \"Сауди Арамко\" (Saudi Aramco).  Само преди часове обаче американският президент Доналд Тръмп посочи, че Съединените щати не искат война с Иран и че ще отнеме време преди Вашингтон да отговори, тъй като на Саудитска Арабия е необходимо допълнително разследване на въздушната атака през уикенда, която доведе до драстично намаляване наполовина на петролното производство в кралството и до шоков ръст с близо 15% на цените на черното злато на световните стокови борси по време на търговията в понеделник.    Междувременно Рияд потвърди, че оръжията, използвани при нападението на петролната инфраструктура, са ирански, но отбеляза, че не може да се определи с абсолютна сигурност, че Техеран стои зад самите атаки.    Проиранските йеменски бунтовници хуси поеха отговорност за атаките с дронове над две големи петролни рафинерии на Саудитска Арабия.  ", "date": "2019.09.17", "title": "Ирански военни сили в Сирия бяха атакувани чрез \"неидентифицирани\" въздушни удари "}
{"url": "http://epicenter.bg/article/Avigdor-Liberman--Izrael-shte-ima-pravitelstvo-bez-ultra-ortodoksalnite-partii-/192920/7/0", "text": "Лидерът на партията на десните рускоезични ционисти „Наш Дом Израел“ Авигдор Либерман заяви преди да гласува, че след изборите Израел ще има правителство без ултра-ортодоксалните партии и подчерта, че няма да допусне трети предсрочен вот, предава The Times of Israel, цитиран от Агенция \"Фокус\".    „Ще направим правителство без ултра-ортодоксалните. Няма да има трети вот. Със сигурност няма да има 61 гласа за разпускане на Кнесета“, заяви бившият министър на отбраната.    По-рано тази година Либерман отказа да се включи в правителството на премиера Бенямин Нетаняху, освен ако не бъде приет Закон, с който да се задължат ултра-ортодоксалните евреи да служат в армията, но това искане бе категорично отхвърлено от ултра-религиозните коалиционни партньори на „Ликуд“. В крайна сметка това се оказа решаващо за провеждането на нови избори след тези през април.    Според всички проучвания на общественото мнение преди вота във вторник, партията на Либерман ще държи ключа към формирането на ново правителство на Израел. Очаква се той на първо време да поиска формиране на правителство на националното единство.", "date": "2019.09.17", "title": "Авигдор Либерман: Израел ще има правителство без ултра-ортодоксалните партии "}
{"url": "http://epicenter.bg/article/Politico--Nadsmivayki-se-nad-Tramp--Putin-pokani-Riyad-da-kupi-sistemi-za-PVO-ot-Rusiya-/192923/7/0", "text": "В понеделник президентът на Русия Владимир Путин предложи да помогне на Саудитска Арабия да защити своя народ и петролната си инфраструктура като продаде на Кралството зенитно-ракетни системи руско производство. Путин направи този коментар на съвместна пресконференция с президентите на Иран и Турция Хасан Роухани и Реджеп Таийп Ердоган. Направи го, след като американски официални лица заявиха, че атаката срещу две от най-важните саудитски рафинерии може да е осъществена от Иран. Техеран отхвърли тези обвинения, но в отговор американският президент Доналд Тръмп обяви, че САЩ са „в пълна бойна готовност“, пише американската редакция на Politico, цитирана от \"Фокус\".    Ясно е, че изказването на руския президент бе адресирано на първо място към Вашингтон, а не към Рияд. Иранският министър на външните работи Мохамед Джавад Зариф бе явно доволен от подигравката над самоуверения американски президент. По време на изказването на Путин той се смееше от сърце, а очите му заблестяха хитро.    „Готови сме да окажем съответната помощ на Саудитска Арабия... за защитата на нейния народ“, заяви Путин на пресконференцията, състояла се след поредната среща на ръководителите на Русия, Иран и Турция. Тази среща, проведена в рамките на дипломатическия „астанински процес“, имаше за цел постигане на мирно разрешаване на сирийския конфликт.    „Достатъчно е политическото ръководство на Саудитска Арабия да вземе мъдро държавно решение, както направиха преди това ръководителите на Иран, купувайки С-300, и така, както направи президентът Ердоган, закупувайки от Русия най-новите комплекси за ПВО С-400 „Триумф“, продължи Путин. „Този вид системи могат да защитят всяка инфраструктура в Саудитска Арабия от всяко нападение“.    Това беше майсторски тролинг дори по стандартите на Путин, който е добре известен с насмешките над своите противници.    САЩ дълго време се противопоставяха на продажбата на системите С-300 на Иран. Близо 10 година Русия отказваше да ги достави, независимо от сключения през 2007 година договор. Първо тя отстъпваше на натиска на САЩ и Израел, а след това изпълняваше изискванията на санкциите на ООН, въведени заради иранската ядрена програма. Но през 2016 година доставката на тези системи все пак се състоя. Това се случи след подписването на ядреното споразумение, известно като Съвместния всеобхватен план за действие (СВПД), от който Тръмп излезе едностранно миналата година.    По същия начин Вашингтон шумно се оплака от членката на НАТО Турция, която реши да купи по-модерната система С-400 и дори я заплаши с тежко наказание. Администрацията на Тръмп призова Ердоган да купи вместо С-400 комплекси „Пейтриът“, произведени от американската военна компания Raytheon.    Турция все пак придоби руски комплекси и администрацията на Тръмп в отговор я изключи от проекта си за създаване на изтребител F-35. Но сега на Тръмп се предлага да накаже Турция още по-тежко. По-специално, Комитетът по външните работи на Камарата на представителите миналия месец поиска Белият дом да наложи санкции.    Саудитска Арабия е един от най-големите купувачи на американско оръжие и военна техника и Тръмп многократно се хвалеше как съдейства за сключването на големи сделки с Рияд. Той дори наложи вето върху действията на Конгреса на САЩ, когато се опита да блокира доставката на оръжие за Саудитска Арабия като наказание за убийството на журналиста на Washington Post Джамал Хашоги.    След двустранна среща с Роухани в понеделник, Путин подчерта, че Русия продължава да подкрепя СВПД, въпреки решението на Тръмп да се оттегли от него. Освен това лидерите на Иран и Русия говориха за успешни действия за развитие на икономическите връзки между страните.    Русия е на трето място в света по производство на петрол след САЩ и Саудитска Арабия и затова за нея са изгодни всякакви смущения в нефтеното производство на Кралството, както и скокът на световните цени на петрола, настъпил след атаките.    Но тези нападения и реакцията на Тръмп също дават на Путин възможност да демонстрира нагледно как отслабва влиянието на Вашингтон в Близкия Изток и в каква изолация е Тръмп по въпроса за иранската ядрена сделка. ЕС, както и европейските гаранти на СВПД – Франция, Германия и Великобритания, са твърдо намерени да изпълняват този план, независимо от действията на Тръмп. Критиците на американския президент казват, че той е виновен за напрежението, довело до нападенията в Саудитска Арабия, защото е излязъл от ядрената сделка.    Въпреки това Тръмп отдавна настоява, че СВПД, договорен от бившия президент Барак Обама, не е решил проблема с Иран като ключов инициатор на регионалните военни конфликти и като привърженик на тероризма.    Френският президент Еманюел Макрон работи за организиране на среща между Тръмп и Роухани в опит да намали напрежението и да намали риска от война. Тръмп каза, че е готов за преговори, но Техеран сега изключва възможността да се проведе такава среща в кулоарите на Генералната асамблея на ООН, която ще се проведе следващата седмица в Ню Йорк.  ", "date": "2019.09.17", "title": "Politico: Надсмивайки се над Тръмп, Путин покани Рияд да купи системи за ПВО от Русия "}
{"url": "http://epicenter.bg/article/V-Arzhentina-spasiha-shest-kosatki--edna-umrya/192925/7/0", "text": "Спасители и доброволци са спасили шест от седем косатки, които бяха заседнали на аржентински плаж.    Седем косатки, се намираха на Ла Калета близо до Мар дел Плата. Шест от тях бяха изтеглени обратно в морето, а една умря по време на операцията.    Човек забелязал косатките в крайбрежния град Мар Чикита и се обадил на властите в понеделник сутрин. Служители от градските власти, пожарникари и морски биолози се притекли на помощ и успели да изтеглят шест от морските обитатели обратно във водата.    Длъжностните лица казват, че не са сигурни защо косатките са излезли от морския си дом.    Секретарят по туризъм на Мар Чикита Флавия Лагунйе каза, че не изглежда китовете убийци да са били болни. Но властите планират аутопсия на починалата косатка.    Кораб на властите придружи китоподобните, за да не им позволи да се обърнат обратно на сушата.    Смята се, че възможната причина за \"самоубийсгтвената мисия\" може да е загуба на ориентация си, заяви Флавия Лагуние пред в. \"Ла Насион\".    Китовете убийци, които могат да бъдат дълги над 9 метра, са близки родственици с делфините. Те са в състояние да общуват и координират тактиките на лов. Мъжките могат да доживеят 60-годишна възраст, а женските - 90 години.", "date": "2019.09.17", "title": "В Аржентина спасиха шест косатки, една умря"}
{"url": "http://epicenter.bg/article/Kristin-Lagard-poluchi-odobrenieto-na-Evropeyskiya-parlament-za-predsedatel-na-ETsB-/192929/7/0", "text": "Европейският парламент даде зелена светлина за Кристин Лагард в тайно гласуване във вторник. С 394 гласа „за“, срещу 206 гласа „против“ и 49 гласа „въздържал се“, евродепутатите дадоха своята подкрепа за кандидатурата на Кристин Лагард за следващ председател на Европейската централна банка, се казва в съобщение от пресслужбата на ЕП, цитирана от \"Фокус\".    Европейският парламент дава своето необвързващо становище дали кандидатът е подходящ за заемането на длъжността председател на ЕЦБ, като окончателното решение се взема от Европейския съвет. Кристин Лагард трябва да замести настоящия председател на ЕЦБ Марио Драги на 1 ноември.    По-рано днес евродепутатите обсъдиха дали кандидатът отговаря на изискванията за заемане на длъжността.    Кандидатурата на г-жа Лагард ще бъде поставена в дневния ред на заседанието на Европейския съвет през октомври.    Номинацията на Кристин Лагард за председател на ЕЦБ    Кристин Лагард бе номинирана през юли 2019 г. от лидерите на страните в ЕС за наследник на Марио Драги, чийто мандат изтича в края на октомври. Тя беше изпълнителен директор на Международния валутен фонд от 2011 г., а преди това е заемала няколко пъти министерски постове във Франция, включително като министър на икономиката, финансите и промишлеността от 2007 до 2011 г.    Председателите на ЕЦБ се назначават за еднократен мандат от осем години по решение на държавните и правителствените глави в ЕС, но преди това Парламентът трябва да изрази становището си. Мнението на депутатите не е обвързващо за Европейския съвет, но има тежест за легитимността на кандидата, тъй като идва от демократично избрания орган на ЕС.    Ако г-жа Лагард получи поста, тя ще бъде първата жена начело на ЕЦБ. Депутатите в ЕП са заявявали, че искат да видят повече жени на висши позиции в сферата на икономиката и паричната политика.    Европейският парламент и ЕЦБ    Ключов принцип в работата на Европейската централна банка е нейната политическа независимост, което означава, че тя е свободна да преследва зададената й цел да поддържа стабилни цени, без да бъде подлагана на политически натиск.    Въпреки това в интерес на демократичната отчетност председателят на Европейската централна банка се явява на изслушвания на всеки три месеца в комисията на ЕП по икономически и парични въпроси. Целта на т.нар. „диалог по въпорсите на паричната политика“ е банката да обясни своята парична политика и решения пред избраните представители на европейските граждани.    Председателят на ЕЦБ също така представя годишния отчет на банката на пленарно заседание и отговаря в писмена форма на писмено зададени въпроси от депутати.  ", "date": "2019.09.17", "title": "Кристин Лагард получи одобрението на Европейския парламент за председател на ЕЦБ "}
{"url": "http://epicenter.bg/article/Vselenata-mozhe-da-e-s-2-mlrd--godini-po-mlada/192930/7/0", "text": "Нови изчисления показват, че Вселената може да е с два милиарда години по-млада, отколкото приемаха специалистите досега, дори по-млада от предложеното от две други изследвания тази година, които намалиха годините ѝ със стотици милиони, предаде АП.   Тези колебания в изчисленията се дължат на различни подходи към сложния проблем как да се изчисли действителната възраст на Вселената.   \"Съществува голяма несигурност как се движат звездите в галактиката\" - каза ръководителката на изследването Ин Джее от института \"Макс Планк\".   Учените изчисляват възрастта на Вселената по движението на звездите - така измерват колко бързо тя се разширява. Ако Вселената се разширява по-бързо, значи е достигнала сегашния си размер за по-малко време, т.е. трябва да е сравнително по-млада.   Скоростта на разширение, наричана \"константа на Хъбъл\", е едно от най-важните числа в космологията.   Общоприетата възраст на Вселената е 13,7 милиарда години, изчислена на база на \"константа на Хъбъл 70\".   В новото изследване екипът на Ин Джее получава константа на Хъбъл 82,4. Така възрастта на Вселената би трябвало да е около 11,4 милиарда години.   Учените са събрали информация за изчисленията си на базата на гравитационните лещи - когато гравитацията изкривява светлината така, че далечни обекти изглеждат по-близки, и върху промяната в силата на светлината.   Друг подход, използван от европейски учени през 2013 г., е скоростта на разширяване на Вселената да бъде определена по остатъчната радиация от Големия взрив. Така тя е по-бавна от 67. В началото на годината нобелистът Адам Рийс стигна до стойност 74, а друг екип - до 73,3.   Източник: Канал 3", "date": "2019.09.17", "title": "Вселената може да е с 2 млрд. години по-млада"}
{"url": "http://epicenter.bg/article/Apple-kontraatakuva-zapoved-na-Evrokomisiyata/192933/7/0", "text": "Apple предприе контранастъпление срещу Брюксел в съд на ЕС, борейки се срещу знаковата заповед на Европейската комисия производителят на iPhone да възстанови на Ирландия 13 милиарда евро неплатени данъци със задна дата.    Искането на ЕС за данъци, представено през 2016 г., \"е предизвикателство срещу действителността и здравия разум\", заяви адвокатът на Apple Даниел Беърд пред Общия съд на ЕС в Люксембург.    \"Заключението на комисията ... е грешно\", добави той.   Източник: Канал 3", "date": "2019.09.17", "title": "Apple контраатакува заповед на Еврокомисията"}
{"url": "http://epicenter.bg/article/Otchayani-opiti-v-Ispaniya-za-formirane-na-pravitelstvo-predi-iztichaneto-na-krayniya-srok-/192937/7/0", "text": "Четвъртата по големина икономика на еврозоната е в политически вакуум след нерешителните избори през април, в които Социалистическата партия на Санчес спечели най-много места, но не успя да осигури мнозинство    Действащият премиер на Испания Педро Санчес проведе редица телефонни разговори с лидерите на партии в страната във вторник, в опит да излезе от политическия застой и да избегне четвърти парламентарни избори за последните четири години, предават Reuters и Агенция \"Фокус\".    Но неназован източник на британската агенция, запознат с хода на преговорите, се съмнява в шансовете да се постигне договорка.    Четвъртата по големина икономика на еврозоната е в политически вакуум след нерешените избори през април, в които Социалистическата партия на Санчес спечели най-много места, но не успя да осигури мнозинство.    Но тъй като крайният срок за формиране на правителство наближава - и ако парламентът не потвърди Санчес като премиер до следващия понеделник, Испания ще проведе още един вот през ноември – политическото маневриране засили скоростта си, отбелязва „Ройтерс“.    Лидерът на социалистите е позвънил на лидера на дясноцентристката „Сиудаданос“, лидера на ляво-популистката „Унидас Подемос“ Пабло Иглесиас и лидера на дясноцентристката Народна партия Пабло Касадо, за да научи дали има вероятност да подкрепят кандидатурата му да бъде потвърден като министър-председател, съобщава източник от неговата фракция.    „Амбицията на Педро Санчес е да формира законодателната власт, без да се налага да ходи на избори“, каза източникът.    Партийните лидери обаче прекараха повече време публично да се обвиняват един друг за безизходицата, отколкото в преговори през последните месеци, а източникът, близък до разговорите, поставя под съмнение шансовете за сделка в последните дискусии.    „Искаше да покаже, че са се опитвали до края“, казва събеседникът на агенцията.    В хода на телефонния им разговор, Иглесиас е казал на Санчес, че не е променил позицията си и че ако действащият премиер не се съгласи на пълноправна коалиция, той няма да го подкрепи, съобщават източници и от Социалистическата партия и от „Унидас Подемос“.    Санчес от месеци казва, че Подемос ще бъде неговият предпочитан партньор, но отхвърли идеята за подобна коалиция.    Междувременно Касадо отново повтори нежеланието си да подкрепи Санчес като премиер, заяви източник от социалистите.  ", "date": "2019.09.17", "title": "Отчаяни опити в Испания за формиране на правителство преди изтичането на крайния срок "}
{"url": "http://epicenter.bg/article/Loshoto-vreme-v-Nepal-sprya-300-choveka--tragnali-kam-Everest/192939/7/0", "text": "Около 300 души не могат да излетят от летището в град Лукла, разположен източно от Непал, заради лошото време, съобщава вестник \"Himalayan Times\", цитиран от Канал 3.   Лукла е мястото за прекачване на туристи и алпинисти, отправили се към Еверест.    Полетите са спрени още в петък заради гъстата мъгла и липсата на видимост. Отменени са били всички полети, а на следващия ден са изпълнени едва пет рейса от планираните 25. След това всички полети отново са били прекратени.    По информация на службата за въздушно движение, през седмицата са планирани около 35-40 полета на ден.    Авиокомпаниите са обявили, че увеличават броя на рейсовете заради началото на туристическия сезон. Лошото време, обаче, оказало влияние върху полетите Това, разбира се, не е необичайно в тази част на света, където туристите всеки ден се сблъскват с различни препятствия заради непредсказуемото време в района на Лукла.", "date": "2019.09.17", "title": "Лошото време в Непал спря 300 човека, тръгнали към Еверест"}
{"url": "http://epicenter.bg/article/Vladimir-Putin-zayavi--che-schita-Izrael-za-ruskoezichna-darzhava-/192941/7/97", "text": "Почти два милиона рускоезични граждани живеят в Израел и ние в Русия смятаме Израел за рускоезична държава, заяви руският президент Владимир Путин, изказвайки се на конгрес на фондацията „Керен Ха–йесод“, провеждащ се в Москва, цитират думите му РИА Новости и Агенция \"Фокус\".    \"Гражданите на Русия и Израел са свързани чрез семейства, родство, приятелство. Това е такава истинска семейна мрежа, без преувеличение Ви казвам. Почти два милиона рускоезични граждани на Израел живеят в тази страна. Ние считаме Израел за рускоезична държава\", каза Путин.    \"Бих искал да подчертая колко важно е да засилим нашите двустранни търговски и икономически връзки. През 2018 г. търговията между Русия и Израел се увеличи с 9%, абсолютните стойности все още са много скромни някъде около 3 милиарда, но сме сигурни, че в близко бъдеще можем да направим много, за да продължим напред\", заяви руският президент.    Той благодари на еврейските организации за опазването на историята и борбата с изкривяването ѝ, подчертавайки, че почти никой друг не е направил това.    „Когато срещаме негативни явления, опити да се преразгледат резултатите от Втората световна война, да се изкриви историята, от една страна съм доволен, а от друга тревожен, че трябва да отбележа, че почти единствените организации, които публично се противопоставиха на всички тези опити, са еврейски организации в Европа, включително в балтийските страни. Разбира се, винаги мисля за това с благодарност, но е жалко, че са само те\", изрази съжаление Путин.    Той категорично смята, че преразглеждането на резултатите от Втората световна война е неприемливо.    \"Позициите на Русия и Израел са еднакви - считаме за напълно неприемливи всякакви опити за преразглеждане на резултата от войната, изкривяване на истината, оправдаване на фашизма и неговите слуги. Колкото по-далеч от нас са събитията от Втората световна война, толкова по-голяма е нашата отговорност - както държавна, така и лична - да гарантираме, че горчивите й уроци и подвизи никога не са забравени\", заяви Путин.  ", "date": "2019.09.17", "title": "Владимир Путин заяви, че счита Израел за рускоезична държава "}
{"url": "http://epicenter.bg/article/Mazh-zabi-nozhitsa-vav-vrata-na-voynik-v-Milano-s-vikove--Allah-Akbar--/192945/7/0", "text": "Въоръжен с ножица нападател заби оръжието си във врата и гърба на 34-годишен войник на площад „Пиаца Дуча д'Аоста“ пред Централна гара в Милано, Италия, съобщава „Ла Република“, цитирана от Нова тв.    Нападателят е предполагаем чужденец и при задържане от полицията е крещял: „Аллах Акбар!“, предаде Спутник.    Според вестникът, нападателят е забил два пъти ножицата в дежурен на поста си войник, участвал в операция „Безопасни улици“.    Нападателят избягал от местопроизшествието, но скоро бил задържан от полицейски патрул, крещейки \"Аллах Акбар!\".    Войникът е откаран в близката болница с животозастрашаващи наранявания.    В момента се провежда разследване, за да се установи дали нападението е терористична атака.  ", "date": "2019.09.17", "title": "Мъж заби ножица във врата на войник в Милано с викове „Аллах Акбар!“ "}
{"url": "http://epicenter.bg/article/Feysbuk-sprya-chat-bota-na-Netanyahu-do-kraya-na-izborniya-den-/192946/7/0", "text": "Фейсбук спря чат-бота на Бенямин Нетаняху , който контактува с посетителите на страницата на премиера в социалната мрежа - за остатъка от изборния ден, след като той незаконно сподели информация от проучвания, пише англоезичното издание The Times of Israel, цитирано от \"Фокус\".    Припомня се, че противозаконно да се обнародват резултати от проучвания в Израел по време на изборите.    Говорител на Фейсбук каза:    „Ние работим с представители на изборите по целия свят, за да помогнем да се гарантира законността им. В нашата политика изрично се посочва, че разработчиците са длъжни да спазват всички приложими закони в страната, в която е достъпно тяхното приложение. Следователно ние спряхме дейността на бота на Нетаняху, заради нарушаването на местното законодателство, до затварянето на секциите в 22:00 часа във вторник.“    Фейсбук временно спря бота миналата седмица, след като той предупреди посетителите за евентуално „светско слабо ляво правителство, което разчита на арабите, които искат да унищожат всички нас - жени, деца и мъже.“ Нетаняху настоя, че не споделя това мнение за арабите и че съобщението на бота не е написано от него.    Междувременно полицията затвори три избирателни секции в село Ярка, обитавано от друзи, в северната част на Израел, заради подозрения в изборни измами.    „Беше получен сигнал за подозрение за фалшифициране на резултатите в три избирателни секции в село Ярка. Има подозиран опит за внасяне на пликове за гласуване в избирателните секции”, казват от полицията. „В съответствие с инструкция на регионалната избирателна комисия трите избирателни секции са затворени до приключване на разследването.“  ", "date": "2019.09.17", "title": "Фейсбук спря чат-бота на Нетаняху до края на изборния ден "}
{"url": "http://epicenter.bg/article/Ozonovata-dupka-nad-Antarktida-se-smalyava/192954/7/0", "text": "Въпреки изменението на климата, не всички екологични новини са лоши. Като положителен обрат може да се отбележи, че озоновата дупка над Антарктида тази година може да бъде една от най-малките, регистрирани през последните 30 години.   „Обикновено, когато слънчевата светлина се върне в полярния регион след зимата на Антарктида, химикалите, образувани във вихъра по време на полярната нощ, инициират бързо разрушаване на озона“, съобщи службата за наблюдение на атмосферната атмосфера на Коперник (CAMS).   В прессъобщение от 9 септември CAMS установи, че озоновата дупка над Антарктида „може да има най-малката площ от всяка антарктическа озонова дупка от средата на 1980година.“   „Тази година студеният въздух с ниски нива на озон се смесва с по-топъл, по-богат на озон въздух извън вихъра, който вероятно разрежда и деактивира част от озоноразрушаващите химикали във вихъра. Това води до по-малък потенциал за бързо разрушаване на озона, когато пролетното слънце изгрее над Антарктида “, обясни CAMS.   Според прессъобщението озоновата дупка в Антарктида започва да се оформя през август и достига максималния си размер през октомври. Дупката обикновено се затваря през декември. Този месец обаче условията на студения въздух, които обикновено причиняват разрушаване на озон, бяха заменени от по-топли температури.   Източник: БГНЕС", "date": "2019.09.17", "title": "Озоновата дупка над Антарктида се смалява"}
{"url": "http://epicenter.bg/article/Tramp-ne-izklyuchva-amerikanska-voenna-namesa-v-podkrepa-na-Sauditska-Arabiya/192961/7/0", "text": "Остават въпросителните около атаката срещу петролни рафинерии на Саудитска Арабия. Риад ще покани международни експерти, които да участват в разследването. Американските власти показаха сателитни снимки на поразените цели. Официално отговорност за нападението поеха йеменските бунтовници, но Риад и Вашингтон виждат намеса на Техеран.   „Първоначалното разследване показва, че използваните при атаката оръжия са ирански. Дроновете не са излетели от Йемен, както твърдят хутите. Хутите са просто инструмент в ръцете на Ислямската революционна гвардия.\", смята Турки Ал Малики, говорител на водената от Саудитска Арабия коалиция. Американският президент не изключва военна намеса в региона. „Не искам война с никого, но ние сме подготвени най-добре от всички. Аз не искам да влизам в нов конфликт, но понякога се налага”, заяви Доналд Тръмп.   Техеран запазва твърдия тон и отхвърля директни разговори с Вашингтон докато американската страна не се върне към договореното в ядреното споразумение. „Докато не направят това, няма да им никакви преговори на никакво ниво между управляващите в Иран и американците”, заяви аятолах Али Хаменей. Преди ден Доналд Тръмп заяви, че е готов да се срещне в края на месеца с иранския президент по време на генералната асамблея на ООН.   Източник: бТВ", "date": "2019.09.17", "title": "Тръмп не изключва американска военна намеса в подкрепа на Саудитска Арабия"}
{"url": "http://epicenter.bg/article/Grazhdanite-na-ES-mogat-da-poseshtavat-Sankt-Peterburg-s-elektronna-viza-po-oprostena-protsedura-/192965/7/97", "text": "Руският премиер Дмитрий Медведев одобри списък с 53 държави, чиито граждани ще могат да посетят Санкт Петербург и Ленинградска област с електронна виза от 1 октомври, предават РИА Новости и \"Фокус\".    Руският президент Владимир Путин през юли подписа указ за въвеждането на електронен визов режим на територията на Санкт Петербург и Ленинградска област от 1 октомври 2019 г. До този момент правителството трябваше да одобри списък на страните, чиито граждани ще могат да го използват.    Според заповедта, подписана от Медведев, списъкът включва 53 държави, включително всички държави от Европейския съюз. Гражданите на тези страни вече могат да използват същата процедура, когато посещават Калининградска област и Далечния Изток, а от 1 януари 2021 г. чуждестранните туристи ще могат да получават електронни визи за пътувания до всички региони на Русия.    Електронна виза ще бъде издавана на чужд гражданин въз основа на решение на Министерството на външните работи на Руската федерация по заявление, което той ще попълни на уебсайта на министерството не по-късно от четири дни преди датата на влизане в Русия.    Срокът на такава виза е до 30 календарни дни с разрешен период на престой в страната не повече от осем дни. Консулска такса за издаване на електронни визи не се начислява.  ", "date": "2019.09.17", "title": "Гражданите на ЕС могат да посещават Санкт Петербург с електронна виза по опростена процедура "}
{"url": "http://epicenter.bg/article/The-National-Intrerest--Planira-li-Sarbiya-da-kupi-sistemi-S-400-ot-Rusiya--/192970/7/0", "text": "В статия за американското списание The National Interest коментаторът по въпросите за отбраната и националната сигурност Чарли Гао изтъква редици причини, поради които Сърбия би могла да се превърне в следващата държава, закупила руските зенитно-ракетни системи С-400.    Агенция „Фокус“ представя превод на материала с уточнението, че той отразява единствено позицията на автора.    През септември 2019 г. Русия и Сърбия проведоха първото си съвместно учение за противовъздушна отбрана „Славянски щит“. В рамките му сръбските военновъздушни сили научиха как да работят със системата за ПВО С-400, практикувайки нейното използване спрямо различни цели, симулирани и реални. Естествено, това отваря въпроса дали и Сърбия планира да закупи С-400. Погледът назад в историята дава смесени отговори.    Според бившия министър на външните работи на Югославия Живадин Йованович, Социалистическа федерална република Югославия (СФРЮ) се е интересувала от придобиването на С-300 още през 1989 г. Дори са били в ход преговори, когато започва разпадането на страната през 1991 г., паралелно с това на СССР.    След вдигането на оръжейното ембарго с Дейтънското споразумения през 1995 г., новата Федерална република Югославия (състояща се основно от Сърбия и Черна гора) започна отново да разглежда системите за противовъздушна отбрана. Бяха приети планове за закупуване на варианта С-300ВМ заедно с други системи със среден обсег. В Русия дори бяха изпратени югославски войници за обучение за работа със системите.    Но войната в Косово през 1998 г. предотврати възможните доставки. ООН постави още едно ембарго върху Югославия през 1998 г. На войските на противовъздушната отбрана, които тренираха в Русия, не бе разрешено да се върнат в страната. И когато избухна войната в Косово, ПРО на Югославия се състоеше от закупените в Румъния ЗРС С-125 „Нева“.    С отмяната на оръжейното ембарго през 2001 г. новата република Сърбия отново можеше да купува оръжие, но не успя да го направи. Местната промишленост продължи да модернизира С-125, а през 2017 г. от Беларус бяха поръчани две батареи на ЗРС „Бук-МБ“. Но дори и тогава не секнаха съобщенията, че Сърбия иска да купи С-300. Докладите бяха категорично опровергани както от Сърбия, така и от Русия, които подчертаха, че въпросът за С-300 не е част от официалния план за сътрудничество в областта на отбраната и техническото сътрудничество между двете страни.    Включването на Сърбия в ученията „Славянски щит“ през 2019 г. обаче може да подскаже, че приливите и отливите се променят. Възможно е Министерството на отбраната в Белград да е чакало Русия да предложи С-400 на повече страни и сега да смята, че е подходящ момент за сключването на сделката.    От друга страна, спонсорираните от сръбското правителство медии публикуваха поредица от статии на 5 септември, в които бе подчертано, че специалният пратеник на американския президент Донлад Тръмп за Западните Балкани Матю Палмър е предложил „невероятна сделка“ на Сърбия. Тя представляваше ескадрила F-16, 10 милиарда долара и гарантираше членство в ЕС до 2024 г. в замяна на признаването на независимостта на Косово.    Въпреки че е много малко вероятно това да е вярно, тъй като нито един западен източник не го е потвърдил и защото подобно споразумение би било невероятно скъпо, Сърбия се оглежда на Запад при закупуването на оръжие. Белград договори доставката на няколко вертолета Airbus H145M и ракети с малък обсег MBDA Mistral в началото на тази година.    Възможно е, подобно на бившата СФРЮ, Сърбия да маневрира както с Русия, така и със Запада в опит да придобие най-доброто оръжие за своята армия. Ученията с използването на руските С-400 може да е просто още една част от дългата игра на Белград.  ", "date": "2019.09.17", "title": "The National Intrerest: Планира ли Сърбия да купи системи С-400 от Русия? "}
{"url": "http://epicenter.bg/article/Studenti-okupiraha-Belgradskiya-universitet--iskat-ostavkata-na-ministara-na-finansite-/192971/7/51", "text": "Студенти от движението \"Един от пет милиона\" блокират от петък сградата на Ректората на Белградския университет и тази сутрин отново не пуснаха ректорката и преподавателите да влязат в сградата, съобщават сръбските медии, цитирани от БНР.    Студентите са гневни от това, че техните преподаватели мълчат за проблемите в обществото и ги обвиняват, че са допуснали управляващите да нарушат автономията на университета.    Протестиращите искат от ректорката Иванка Попович да предложи на премиера Ана Бърнабич да уволни министъра на финансите Синиша Мали. Причината за това искане е свързана с отговорността му за утвърждаване на средствата за университета и за заплатите на преподавателите.    Ректорът Попович отговори, че не може да го направи.    \"Надявам се разговорите да продължат и сме готови да отговорим на разумни искания, но не можем да отговорим на искания, които не са от наша компетентност като уволнение на министър или утвърждаване на нечия партийна принадлежност\", каза тя.    Студентите заявиха вчера, че няма да започнат преговори за пускане на работещите в сградата докато ректоратът не излезе със съобщение, в което да осъди \"нахуването в Ректората на активисти на управляващата Сръбска прогресивна партия, които нападнаха студентите\".    Премиерът Ана Бърнабич заяви, че не е съгласна с исканията на студентите, а президентът Александър Вучич коментира, че студентите са успели да постигнат това, което той не могъл за седем години - да обърнат срещу себе си всички хора, които демонстрират и които са били на тяхна страна.  ", "date": "2019.09.17", "title": "Студенти окупираха Белградския университет, искат оставката на министъра на финансите "}
{"url": "http://epicenter.bg/article/-quot-Lukoyl-quot--otnovo-oglavyava-reytinga-na-nay-golemite-chastni-firmi-v-Rusiya/192882/4/0", "text": "Петролната компания \"Лукойл\" отново оглавява рейтинга на най-големите частни фирми в Русия, публикуван днес от руското издание на сп. \"Форбс\". Печалбата на компанията за 2018 г. възлиза на 8,036 трилиона рубли, а персоналът наброява над 102 хил. души, посочва изданието, цитирано от ТАСС.    Второто място също заема компания от петролния бранш - \"Сургутнефтегаз\" с печалба от 1,867 трилиона рубли.    На трето място сред частните фирми е \"Икс Пят Ритейл Груп\", която управлява редица търговски вериги за продажби на дребно.    Четвърта е друга компания за продажби на дребно - \"Магнит\", а петото място заема петролната \"Татнефт\".    На шеста позиция е газовата \"Новатек\", на седма - металургичната \"Евраз\". В десетката влизат още НЛМК, \"Норилски никел\" и групировката \"Мегаполис\".    За разлика от миналогодишния рейтинг на \"Форбс\" в топ 10 на големите руски компании не влиза алуминиевият гигант \"Русал\", слязъл на 11-о място.    Най-голям работодател сред частните фирми в Русия според тазгодишния рейтинг е \"Магнит\" с 297,7 хил. служители. На втора позиция е \"Икс Пят Ритейл Груп\", където работят 278 хил. души. Трета е \"Сургутнефтегаз\" с почти 113- хиляден персонал.    (БТА) ", "date": "2019.09.17", "title": "\"Лукойл\" отново оглавява рейтинга на най-големите частни фирми в Русия"}
{"url": "http://epicenter.bg/article/Andrey-Delchev--Gorivata-u-nas-mozhe-da-poskapnat-s-5-do-10-stotinki-za-litar-/192905/4/0", "text": "Възможно е поскъпване на горивата у нас с 5 до 10 стотинки за литър, ако цената на суровия петрол на световните пазари се запази в рамите на 70 долара за барел. Прогнозата в студиото на сутрешния блок на БНТ направи изпълнителният директор на Българската петролна и газова асоциация Андрей Делчев.    Ударите срещу петролните съоръжения в Саудитска Арабия доведоха до скок в цените на световните борси с около 20 % вчера, а вътрешният пазар у нас е тотално зависим от цените на петрола на в световен мащаб.    \"Всичко, което се случи не само около Саудитска Арабия, обвиненията срещу Иран и дрънкането на оръжия около Иран, от много време вече предизвика тревога в световната търговия със суров петрол. Трудно е да се гадае с колко точно би поскъпнал, защото няма аритметична прогресия, която да казва, че 5 долара нагоре в суровия петрол води до 5 стотинки примерно на вътрешния пазар\", обясни експертът.    \"Българският пазар е малък пазар, той изцяло зависи от това, което се случва в европейски план, така че начинът, по който вървят цените в Европа, предопределя и начина, по който се изменят и в България, но да, ако цените на суровия петрол се запазят на тези нива, това ще даде отражение на вътрешния пазар\", коментира още Андрей Делчев.  ", "date": "2019.09.17", "title": "Андрей Делчев: Горивата у нас може да поскъпнат с 5 до 10 стотинки за литър "}
{"url": "http://epicenter.bg/article/TETs-Brikel--Imame-2-varianta-da-izpolzvame-po-chisto-gorivo-v-razrez-s-razreshitelnoto-ili-da-zatvorim/192913/4/0", "text": "    Пред нас има само два варианта - да използваме по-чисто гориво в разрез с разрешителното си или да затворим сега, на момента Биомасата и РДФ горивото са нашият единствен шанс за оцеляване и преход към по-малко замърсяване  Енергийният микс на България е съставен от 40 % ядрена енергия, 40 % енергия, произведена от въглища, и останалите 20 % са енергия от възобновяеми източници и природен газ. В този енергиен микс на държавата ни влиза и производството на „Брикел”. Нашият ТЕЦ е създаден преди деситилетия, както и повечето централи в България, включително и самият АЕЦ Козлодуй. Времена, в които никои не е мислил нито за нисковъглеродна икономика, нито за това, че ще има емисии въглероден диоксид, за чиито емитиране трябва да плащаме, нито за това какво излиза във въздуха от тези централи и как се отразява на хората. Всичко е било в посока държавата да бъде енергийно независима и да използва каквото има като наличен природен ресурс.  В днешни времена нещата са много по-различни. Акцентира се върху важните теми за глобалното затопляне, изменението на климата, както и здравето на населението. Ние сме въглищна централа, която произвежда топло- и електроенергия, подава енергия в т.нар. брикетна фабрика, където правим брикети, предназначени за населението. И, да, ние сме включени в Европейската схема за търговия с емисии и трябва да си купуваме такива, защото замърсяваме. Това, което ни се иска да кажем, тъй като никой друг не го прави, е, че въглищните централи си отиват. Много ни е трудно да го приемем , но знаем че това е пътят, който е начертан, и най-вероятно - правилен. Но за целия този процес има преходен период, както и възможност за т.нар. справедлив преход към нисковъглеродна икономика. Този преход в България обаче удря на камък. Ние не го виждаме. Той реално не съществува. Затова ние решихме, че трябва да търсим за нас този преход.  Знаем как изглежда „Брикел” – той не е толкова мръсен и толкова черен, колкото се опитват да го изкарат, но все пак работи на въглища. При работата с тях производството не е много чисто. Това могат да ви го потвърдят и от която и да е от другите централи.  Та, след като няма справедлив общ преход , „Брикел” реши да търси своя самостоятелен път към него. Така се стигна до биомасата и РДФ горивото.  Относно биомасата, убедени сме, че вече няма човек, който да не е наясно колко екологично е горивото от този тип. Започнахме процедура, свързана с биомасата. Тя е свързана с добавяне към основното гориво – въглища, на биомаса и РДФ гориво, като последното е в рамките на 4 % от общото гориво.  В България една процедура по промяна на комплексно разрешително в най-добрия случай трае минимум една година, в най-лошия никога не приключва. По това време започна да се вдига цената на емисиите и ние разбрахме, че имаме два варианта - да използваме по-чисто гориво в разрез с разрешителното си или да затворим сега, на момента. Ние избрахме варианта да продължим и да бъдем „грозния „Брикел”, който работи.  Да, изгаряме биомаса; да, МОСВ знаят; да, РИОСВ - Стара Загора знаят. И знаят, че това е вариантът, в който да замърсяваме по-малко и плащаме по малко емисии. Всички от тези институции знаят, че това е по-добре за здравето на хората. Само тези, които правят политика в България не знаят... Успяхме с поредица от много писма и план за постоянен мониторинг, както и измервания от Изпълнителната агенция по околна среда, да убедим МОСВ, че трябва да ни даде възможност при много строги и стриктни правила да започнем пробно изгаряне на въглища с РДФ гориво. Държим дебело да подчертаем, че РДФ са отпадъци, минали през специална обработка, за да се превърнат в гориво за централата. Ние не внасяме отпадъци от други държави! За сведение на всички “експерти”, за това гориво ние плащаме, а не плащат на нас. Последните измервания, които са превени с подаване на РДФ към централа, са с много по-добри показатели, от тези, когато изгаряме само въглища. Готови сме да предоставим всички данни на всеки, които иска и се интересува от тях. Ние, „Брикел”, не правим нищо, което да е тайно или незаконно. Опитваме се да работим и да оцелеем, защото в момента се намираме в битка за съществуване. Останалите три централи на територията на Маришкия басейн са в същата хипотеза. Ние не искаме да се оправдаваме, а да кажем на всички, че, колкото и странно да звучи, се опитваме да внедрим и ползваме по-екологични горива, водещи да по-малко замърсяване и емитиране на емисии. И, да, ние сме „мръсния и грозния „Брикел” и се опитваме да променим това.", "date": "2019.09.17", "title": "ТЕЦ-Брикел: Имаме 2 варианта-да използваме по-чисто гориво в разрез с разрешителното или да затворим"}
{"url": "http://epicenter.bg/article/TETs-Bobov-dol--/192914/4/0", "text": "ТЕЦ „Бобов дол” разпространи своята официална позиция по повод последните медийни спекулации, свързани с Дружеството.   Режимът на работа на инсталациите минава през тежка и дълга процедура, включваща институции като общини, РИОСВ, МОСВ и ИАОС.   На площадката на дружеството функционират пречиствателни съоръжения за емисиите в атмосферата, които се считат за най-добри налични техники в ЕС.    Потресени сме от тенденциозните публикации на определени медии и от начина, по който те смятат, че се прави журналистика. Когато бъдем потърсени от тях, ние сме открити и отговаряме на въпросите, които ни се задават. Ненормално и неморално е думите да ни се изопачават и поднасят в друг смисъл и контекст, доукрасени с лъжливи, подвеждащи и неточни факти. Относно т.нар. експерти и представители от неправителствителствени организации със спорна експертиза, които се крият зад каузата „за благото на обществото”, а всъщност изкарват пари от всеки един организиран протест, от всяка една внесена жалба и се занимават основно с т.нар. зелен рекет, насочен към оператори и компании, ТЕЦ „Бобов дол” моли последните да използват спечеленото за правене на професионални проучвания и наемане на кадри, които боравят с точна, проверена и истинна информация. Защото е непрофесионално и в ущърб на обществото да изказваш мнение, което е основано единствено на хипотеза или предположение. Четохме и се наслушахме на всякакви предположения, спекулации, глупости и даже откровени лъжи. Всички наши досегашни, настоящи и бъдещи планове винаги са били насочени към стриктното следване на поставените условия в разрешенията от компетентните институции и екологичното законодателството. За да бъде издадено разрешение за каквато и да е било промяна в режима на работа на инсталация като ТЕЦ „Бобов дол”, се минава през тежка и дълга административна процедура, включваща институции като общини, РИОСВ, МОСВ и Изпълнителна агенция по околна среда.   Процедурата за оползотворяване на отпадъци съвместно с въглища, като съотношението е 99.95 % въглища и 0.05% отпадъци, е започвала преди три години. Повтаряме - ТРИ ГОДИНИ. Всеки, който е искал да се запознае с документите, е можел да направи това. За да може институциите да завършат една такава процедура, инсталацията, която осъществява дейността, трябва да отговаря на общоустановените в рамките на ЕС т.нар. Най-добри налични техники. ТЕЦ „Бобов дол” е с утвърдени такива. Наслушахме се на всякакви спорни личности, които обясняват какви са температурите на горене в нашите енергийни котли. Ако всичко това, което се пише и говори беше така, ние нямаше как да сме с утвърдени документи. Във всички горепосочени институции ние сме предоставили паспортната документация на съоръженията на централата и вярваме, че всеки, който иска, може да ги намери и да се запознае с тях и да разбере, че температурата на изгаряне е достатъчно висока, че са направени промени в инсталацията, които водят до това процесите в нея да отговарят на всички европейски и национални изисквания. В медиите се спекулира много и за това какво е оползотворяване на отпадъци. Процесът не е свързан просто с вземане от депо на отпадък и неговото изгаряне. Отпадъците, които ТЕЦ „Бобов дол” ще приема като алтернативно гориво на въглищата, са такива, които са преработени, за да станат гориво. Те представляват т.нар. чист отпадък, който се подава в инсталации като топлофикацията, която се намира в центъра на Виена, както и в такива, които се намират в Швейцария. Знаете ли, че в Швейцария отпадъците, които се генерират от населението, изцяло са оползотворяват с цел производство на енергия и това е една от причините, поради които те имат по-евтина електро- и топлоенергия. За жалост, в България RDF горивото се оказа благоприятна опорна точка за много политически кръгове и медии. Почти никоя институция или медия не се постара да разясни какво е това кръгова икономика; да осветли, че депонирането на отпадъци се смята за най-лошото нещо в цяла Европа и че там се толерира оползотворяването им с цел получаване на енергия, защото точно тази енергия е най-евтината за потребителите. Ние имаме желание да бъдем част от този процес и то така, както е регламентирано в цяла Европа, с проверки и непрестанен мониторинг. Съществуващата инсталация на ТЕЦ „Бобов дол” отговоря и се класифицира като „Инсталация за съвместно изгаряне”, съобразно изискванията на Наредба за условията и изискванията за изграждане и експлоатацията на инсталации за изгаряне и инсталации за съвместно изгаряне на отпадъци. С цел пълното привеждане в съответствие с изискванията на екологичното законодателство и изпълнение на заложените в комплексното разрешително екологични норми по опазване на компонентите на околната среда, на площадката на дружеството са изградени и се експлоатират пречиствателни съоръжения за емисиите в атмосферата и същите се считат за най-добри налични техники /НДНТ/ за големи горивни инсталации. Инсталацията на централата е оборудвана със средства за извършване на собствени непрекъснати измервания на емисиите в атмосферния въздух, които всеки месец се докладват на институциите. След като се установи, че инсталацията изпълнява всички изисквания, тогава компетентните органи издават ново комплексно разрешително, в което са включени нови алтернативни горива /биомаса и неопасни отпадъци/. Уточняваме, че отпадъците, които са доставяни на площадката на дружеството, са въз основа на сключени договори с български и чужди фирми, притежаващи съответните разрешителни за дейности с отпадъци. Вносът на отпадъци също се извършва при спазването на изискванията на Закона за управление на отпадъците и Регламент 1013/2006 за трансграничен превоз на отпадъци, като контролът е от страна на редица институции - министърът на околната среда и водите, министърът на вътрешните работи, министърът на транспорта, информационните технологии и съобщенията, директорът на Агенция \"Митници\". ТЕЦ „Бобов дол” искрено се надява, че ще се сложи край на разпространяването на всякакви тенденциозни и нелепи твърдения и атаки. Използването на централата за трупане на политически и икономически дивиденти е отпадъчна стратегия, която отдавна трябваше да е изхвърлена на общественото бунище.", "date": "2019.09.17", "title": "ТЕЦ-Бобов дол: Използваме най-добрите в ЕС пречиствателни съоръжения за емисиите в атмосферата"}
{"url": "http://epicenter.bg/article/Dots--Manyu-Moravenov-e-noviyat-izpalnitelen-direktor-na-BFB-/192921/4/0", "text": "Българската фондова борса има нов изпълнителен директор. Това е доц. Маню Моравенов, който влиза в Състава на директорите на институцията, съобщиха от борсата, предаде БНР.    Моравенов заменя на поста Иван Такев, който напуска борсата след 18-годишна кариера в нея.    Причини за рокадата не се съобщават.    От борсата уточняват, че предстои одобрение на новия изпълнителен директор от Комисията за финансов надзор и вписване в Търговския регистър.", "date": "2019.09.17", "title": "Доц. Маню Моравенов заменя Иван Такев начело на БФБ "}
{"url": "http://epicenter.bg/article/Goranov---Informatsionno-obsluzhvane--mozhe-da-poeme-kibersigurnostta-/192942/4/0", "text": "Информационно обслужване да поеме гарантирането на киберсигурността. Това е един от вариантите, които обмисля държавата.  Това стана ясно от думите на финансовия министър Владислав Горанов, който заедно с премиера бе в Петрич, съобщава Дарик.    Горанов уточни, че има поне два сценария за действия за подобряване на киберсигурността и електронното управление.   Единият е свързан с осигуряването на по-високи възнаграждения, адекватни на пазара, коментира той проблема със заплатите на IT специалистите в държавния сектор, за което стана въпрос и на сутрешния форум с участието на премиера Бойко Борисов.    И другият вариант е да се възложи на \"Информационно обслужване\" да поддържа големите държавни системи, по подобие на модела в Австрия и други западни страни.   \"Една голяма държавна компания, която носи отговорност не само за изборите, но и по отношение на критичната инфраструктура, обясни финансовият министър. Финансирането на звеното по киберсигурност ще бъде осигурено от бюджета, каза още Горанов.", "date": "2019.09.17", "title": "Горанов: „Информационно обслужване“ може да поеме киберсигурността "}
{"url": "http://epicenter.bg/article/RIA-Novosti--Balgarskiyat-sad-premahna-prepyatstvieto-pred--Turski-potok--/192959/4/0", "text": "Върховният административен съд на България прекрати производството по избор на изпълнител за изграждане на тръбопровод, който ще получава газ от „Турски поток“ – изпълнител остава консорциумът, ръководен от саудитската компания „Аркад Инженеринг“, предава РИА Новости, цитирана от \"Фокус\".    Върховният административен съд отхвърли жалбата на консорциума „Газово развитие и разширяване в България“ с решение 741 от 2019 г. на Комисията за защита на конкуренцията и прекрати производството “, заяви съдът.    Отбелязва се, че решението е свързано с „липсата на воля за обжалване на решението в консорциума, което е установено във връзка с писмено искане от българския клон на Completions Development, който е член на консорциума“. Разработките са завършени с Руската тръбна металургична компания (TMK).    Проектът \"Турски поток\" включва изграждането на газопровод, състоящ се от две линии с капацитет 15,75 милиарда кубически метра всяка. Първата е предназначена за доставка на руски газ за турските потребители, вторият - за доставките на страните от Южна и Югоизточна Европа (през България до Сърбия и Унгария). Стартирането на първата линия е планирано преди края на 2019 г.    През януари \"Булгартрансгаз\" взе окончателно решение за изграждането на нов газопровод от границата с Турция до Сърбия, който ще получава газ от \"Турски поток\". Последва търг за резервиране на капацитет в новата система за транспортиране на газ, по време на който две компании, включително Газпром, резервираха 100 процента от бъдещите обеми за транзит на газ. България планира да завърши изграждането на балканския клон на „Турски поток“ до края на 2020 г., заяви председателят на българския парламент през юни.    През април компанията обяви, че консорциум, ръководен от „Аркад инженеринг“ с участието на италианската „Аркад ИББ“, стана победител в търга за проектиране и изграждане на газопровода. Консорциумът обеща да изпълни проекта до края на 2020 г. за 1,1 милиарда евро. Като алтернатива той предложи друг вариант: в рамките на осем месеца, тоест до края на тази година, за 1,29 милиарда евро. Резултатите от търга бяха обжалвани от втория му участник - „Газово развитие и разширяване в България“. Тази жалба беше отхвърлена във вторник от местния съд.  ", "date": "2019.09.17", "title": "РИА Новости: Българският съд премахна препятствието пред „Турски поток“ "}
{"url": "http://epicenter.bg/article/Temenuzhka-Petkova--Shte-spazim-srokovete-za-gazoprovoda-ot-Turtsiya-do-Sarbiya-/192969/4/0", "text": "Сътрудничеството между Република България и Руската федерация е дългогодишно и се базира на конструктивния диалог. Страните ще работят за увеличаване на стокообмена между тях, както и във всички области от взаимен интерес. Около това се обединиха енергийният министър Теменужка Петкова и министърът на промишлеността и търговията Денис Мантуров при провелото се във Варна XVII заседание на Междуправителствената българо-руска комисия за икономическо и научно-техническо сътрудничество,    По думите на министър Петкова близо 6% от външноикономическият оборот на страната ни е с Русия. Като перспективни за инвеститорите, както от Република България, така и от Руската федерация бяха очертани области като енергетика, промишленост, селско стопанство, оборудване и технологии за хранителната промишленост, туризъм, инфраструктурни проекти и други. По време на провелия се бизнес форум, организиран от Изпълнителната агенция за малки и средни предприятия, бе подчертано, че отношенията между компаниите от двете страни следва да бъдат засилени.    Сред основните теми по време на заседанието на междуправителствената комисия бе енергийната. България и Русия потвърдиха готовността си за по-нататъшно укрепване и развитие на взаимоизгодните отношения в областта на енергетиката при стриктно спазване на енергийното законодателство.    Страните констатираха продължаването на реализацията на дейностите, залегнали в подписаната през 2017 г. Пътна карта за разширение на газопреносната инфраструктура от турско-българска до българо-сръбска граница. Министър Петкова бе категорична, че българската страна полага всички необходими усилия за реализация на проекта в заложените срокове.    Благодарение на ползотворното сътрудничество между страните във връзка с обслужването и модернизацията на енергоблоковете на АЕЦ \"Козлодуй\", се очаква до няколко седмици Агенцията за ядрено регулиране да издаде лицензия за продължаване живота на VI блок. По този начин се гарантира ефективната работа и на двата енергоблока в рамките на допълнителния срок на експлоатация. Във връзка с процедурата за избор на стратегически инвеститор за АЕЦ \"Белене\" страните подчертаха важността на участието на конструктора и производител на оборудването \"Росатом\" в реализацията на проекта.    В областта на туризма сътрудничеството между Република България и Руската федерация бе положително оценено. Договорено бе разширяването на съвместната работа между регионалните туристически организации и компании. По отношение на селското стопанство страните поеха ангажимент за продължаване на сътрудничеството в областта на животновъдството, растениевъдството, аквакултурите и други. По време на комисията бе обсъдена и възможността за установяване на нова фериботна линия между в Черно море.    По време на комисията бяха подписани меморандум за сътрудничество между \"Интер експо център България\" и изложбено обединение \"Рестек\", както и споразумени за сътрудничество между \"Техноинженеринг груп България\" и Инженерна компания \"Интерблок\" Русия.  ", "date": "2019.09.17", "title": "Теменужка Петкова: Ще спазим сроковете за газопровода от Турция до Сърбия "}
{"url": "http://epicenter.bg/article/Goryasht-tir-blokira-magistrala--quot-Trakiya-quot--pri-Plovdiv-/192883/3/0", "text": "Затруднено остава движението в пловдивския участък на автомагистрала \"Тракия\" в посока Бургас заради инцидента, станал по-рано сутринта с тежкотоварен камион в района на 156-и километър. Пострадали хора няма, предаде БНР.    Има огромна колона от автомобили. Временно трафикът се насочва по обходен маршрут от разклона за Войводиново по източнообходния път към Поповица.    Тир, натоварен с гуми се запалил по време на движение и е успял да премине в аварийната лента. Огънят е тръгнал от двигателя, но бързо се е разпространил към ремаркето с товара.    На мястото са изпратени три пожарни. Полицейски патрули подпомагат движението. Възстановяване на трафика се очаква около обяд.", "date": "2019.09.17", "title": "Горящ тир блокира магистрала \"Тракия\" при Пловдив "}
{"url": "http://epicenter.bg/article/Priklyuchi-proverkata-v-BNR--Ima-danni-za-prestaplenie--izvarsheno-ot-tehnicheskiya-direktor/192885/3/0", "text": "  Материалите се изпращат на Софийска градска прокуратура с оглед на данни за престъпление по служба, извършено от директора на дирекция „Техника“ на БНР Пламен Костов.Това съобщиха от пресцентъра на Прокуратурата на Р България.   Вчера премиерът Борисов заяви, че спирането на програма \"Хоризонт\" е \"саботаж срещу правителството\" с цел \"да се счупи системата\".    в цялата страна в петък. Въпреки че е поставил положителна резолюция, той не е знаел за това намерение на техническият директор на радиото инж. Пламен Костов. Освен това замлъкването на ефира не е било наложително заради технически проблем или ремонти в студията на националното радио.    Самият Костов обясни преди ден пред СЕМ по същия начин действията си, предхождащи изненадващата профилактика, приписвайки цялата орговорност на техническия директор.     Изцяло извън заложения график за извършване на профилактика, на 11.09.2019 г. директорът на дирекция „Техника“ към БНР - Пламен Костов е изготвил писмено уведомление до генералния директор на БНР за „създаден голям технически проблем“, който налага „профилактиране на студийния комплекс на Програма „Хоризонт“ за времето от 6:00 до 11:00 часа на 13.09.2019 г.“. \r\n   \r\n Никъде в това уведомление Костов не е посочил, че ще се извършва спиране на излъчването на програмата и не е довел до знанието на генералния директор такова свое намерение. Генералният директор на БНР Светослав Костов е поставил резолюция „ДА“ на документа. \r\n По повод спирането на излъчването на програма „Хоризонт“ на Българското национално радио на 13 септември 2019 г. (петък), в часовата зона между 06.00 и 11.00 часа, главният прокурор Сотир Цацаров разпореди незабавно извършване на проверка. \r\n Проверката е възложена на ДАНС, СЕМ и Комисията за регулиране на съобщенията (КРС), под прякото ръководство на зам. главния прокурор Иван Гешев. \r\n   \r\n В хода на проверката, възложена на ДАНС са снети писмени обяснения от генералния директор на БНР Светослав Костов, от и. д. директора на програма „Хоризонт“ Николай Кръстев, от директора на дирекция „Техника“ Пламен Костов и други служители националното радио. \r\n   \r\n Обяснения са снети и от ръководни длъжностни лица от „НУРТС България“ ЕАД - разпространител на сигнала на радиото. Изискана е официална писмена и електронна комуникация между ръководни длъжностни лица на БНР, както и между тях и и длъжностни лица на дружеството - разпространител на сигнала. \r\n   \r\n Техническата профилактика на БНР е регламентирана в съвместна Заповед на БНР и „НУРТС България“ ЕАД за поетапна профилактика на предавателите, предвид обстоятелството, че излъчването на националните програми на БНР е с непрекъснат характер. Специфични законови задължения за БНР относно непрекъснатостта на сигнала и готовността на мрежата му произтичат от Закона за радиото и телевизията и Закона за защита от бедствия, с оглед ранното оповестяване и защита на населението. \r\n   \r\n Установено е, че БНР разполага с резервни студия за всяка от програмите си. Когато се налага профилактика/ремонт на тези студия или друга техника на територията на БНР на бул. Драган Цанков № 4, гр. София, засягаща работата им, излъчването /студийната работа по създаване на съдържание, авторски предавания, интервюта, новинарски емисии/ временно се мести в друго свободно студио или ефирът се „запълва“ с музика или друго съдържание. \r\n   \r\n По отношение на техническата профилактика на излъчвателните съоръжения на разпространителя на сигнала на БНР – „НУРТС България“ ЕАД, е установено, че дружеството, съобразно договора си с БНР е задължено да извършва регулярно профилактика на системата, която е планирана. \r\n   \r\n Извършва се минимално два пъти годишно и се съгласува предварително през предходната година с БНР и другите ползватели на предавателите на „НУРТС България“. От приложените материали е установено, че за 13.09.2019 г. „НУРТС България“ е планувало профилактика само на три предавателя на ултракъси вълни /УКВ/ в Белоградчик, Ивайловград и Трещеник. \r\n   \r\n От създаването на „НУРТС България“ ЕАД и БНР до момента не е преустановявано излъчването на която и да е програма на националното радио едновременно на територията на цялата страна поради описаните по-горе специфични задължения и характеристики на националното радио. Профилактика на предавателите на „НУРТС България“ ЕАД се осъществява поетапно, за не повече от осем часа през деня, в различни дни, по един предавател на регион, по възможност в диаметрално противоположни части на страната. \r\n   В хода на извършената от ДАНС проверка е установено:   - не е извършвана каквото и да е профилактика на студийния комплекс на Програма \"Хоризонт\",   - не е съществувал какъвто и да е технически проблем, налагащ прифилактиране  на студийния комплекс на Програма \"Хоризонт\",   - не са същестувал и проблем с преноса на сигнал от студиата на БНР до Централната апаратна,   - не е съществувал технически или друг проблем за предаването на сигнала от Централната апаратна до входната точка на НУРТС.   Същевременно не е била прекъсвана работата на програма \"Хоризонт\", къято се е излъчвала он-лайн и е можела да се слуша в интернет на сайта на БНР.   В хода на извършената от КРС проверка е установено, че за спирането на излъчването на програма \"Хоризонт\" на 13.09.2019 г. за времето от 06.00 ч. до 11.00 ч., Комисията е била уведомена на 13.09.2019 г. в 18.17 г. с електронно писмо от БНР. КРС е установила, че профилактиката на студийния комплекс не е сред обстоятелствата, даващи право на БНР да прекратява излъчването на програми от предавателните станции, тъй като студийният комплекс не е част от електронната съобщителна мрежа на предприятието.   Поради неосигуряване непрекъснатост на излъчването от предавателните станции на БНР, в нарушение на Разрешението на БНР, КРС уведомяват прокуратурата, че ще бъде образувано административно наказателно производство срещу националното радио за административно нарушение по чл. 325 ал. 1 от Закона за електронните съобщения.    В доклада от проверката, възложена на СЕМ са отразени вече описаните факти, както и че СЕМ не е била уведомявана за спирането на излъчването на програма \"Хоризонт\". Изразено е становище, че БНР не е изпълнило задълженията си за непрекъснато радиоразпръскване на територията на страната, което е нарушение на условията на Индивидуалната лицензия на националното радио.    Всички материали от проверките са изпратени на компетентната прокуратура - Софийска градска прокуратура, с оглед евентуално извършено престъпление по служба от длъжностно лице от БНР - директорът на дирекция \"Техника\" Пламен Костов.  ", "date": "2019.09.17", "title": "Прокуратурата потвърди - спирането на БНР не е било за профилактика! Има данни за престъпление"}
{"url": "http://epicenter.bg/article/Mladen-Marinov--Hakerstvoto-zapochna-da-se-prevrashta-v-edna-moda-sred-mladezhite-/192890/3/0", "text": "След удара срещу НАП има и продължава да има подобни опити за проникването от хакери в други институции. Има по-висока бдителност и чувствителност от страна на всички министерства и държавни институции и затова получаваме и повече сигнали. Привлякохме вниманието им. Предават ми по-сериозните сигнали, дори се е случвало да има сигнал, но да се окаже, че не е кибератака. Това е хубаво, защото хората са сензитивни и подават сигнали. Това заяви министърът на вътрешните работи Младен Маринов след форума \"Взаимодействие между публичната и частна сигурност за противодействие на киберзаплахи\", предаде Novini.bg.   \"Хакерството започна да се превръща в една мода сред младежите, обществото има способност да издига престъпници в култ, ако са световно известни. Разбирам го като вид предизвикателство за тях. Да докажат, че могат да пробият някаква система - това е атестация за успех. Има много такива хора. Трябва на подобни форуми да се насочат тези хора в правилната посока и да харчат парите си спокойно. Иначе си играем на котка и мишка и все някога ще паднат в капана.   На определена основа с част от хакерите имаме взаимодействие, над икономическите интереси има и национални, има и морал. Всеки работи за пари, но те имат и морал\", каза още той.    На въпрос за кого работи \"ТАД Груп\" Младенов заяви, че е с цел лично ползване и генериране на финансов ресурс. Да държат информация и да нанасят щети на фирмите, които са пострадали, заяви още Маринов.", "date": "2019.09.17", "title": "Младен Маринов: Хакерството започна да се превръща в мода сред младежите "}
{"url": "http://epicenter.bg/article/Sotir-Tsatsarov--Kompyutarnata-informatsiya-e-stoka--koyato-se-predlaga-na-cherniya-pazar/192902/3/0", "text": "Не е моя работа да давам съвети на държавната администрация, че следва да преосмисли цялата система за защита на компютърните си мрежи и базите си от данни. Това каза главният прокурор Сотир Цацаров по време на форум „Киберсигурност и злоупотреба с търговска тайна и търговски марки“, предаде Агенция „Фокус“.   „Не от протоколна любезност, ще започна с думи на благодарност към нашите домакини от КРИБ. Ще бъда кратък, защото считам, че общата ни цел не е провеждането само на дискусия, а предложения за практически решения и действия. Темата, която най-общо определяме с термина „киберсигурност“ е повече от актуална. Една от причините за нейната болезнена актуалност са настъпили наскоро събития, свързани с разкриване и разследване на компютърни и други по-тежки престъпления, досъдебно производство, провеждано от Специализираната прокуратура и силния обществен и медиен отзвук от всичко това.   Какво показа това разследване извън конкретиката, която е свързана с обвиняемите лица, която е свързана с компанията, за която те легално и в нарушение на закона са работили и извън да споменаваме огромния кръг от засегнати физически и юридически лица. Показа ни за пореден път, че компютърната информация е стока, която се предлага на черния пазар за продажба в обеми, съдържание и цени, които ние самите не сме предполагали. Тази информация може да бъде използвана за дестабилизиране на държавната система, за създаване на паника сред населението и така за постигане на определени политически цели, които очевидно тези, които се стремят да постигнат, не могат да постигнат по нормалния начин“, заяви Цацаров.   Той припомни, че по нормалния начин това се случва чрез избори.   „Освен в тази насока информацията може да бъде ползвана в частно-правната система за кражба на клиенти, за придобиване на търговска информация, дори за по-префинено, дори директно изнудване на търговски компании. Едва ли казаното от мен дотук е новина за вас. Повтарям тези общо известни неща с една определена цел – да ви призова за общи усилия към бърза, но в същото време много добре обмислена промяна на нормите, които гарантиран наказателно -правната защита срещу такива престъпни посегателства. Не е моя работа да давам съвети на държавната администрация, че следва да преосмисли цялата система за защита на своите компютърни мрежи и своите бази данни. В интерес на истината това задължение в пълна мяра важи и за съдебната власт\", подчерта Цацаров.   Наказателният кодекс се нуждае от спешно преразглеждане и ремонт по отношение на компютърните престъпления, каза още главният прокурор.    „Не е моя работа да давам съвети на представителите на бизнеса как и защо трябва да пазят търговската си информация. Моя работа е като представител на обвинителната власт да кажа следното: гл. 9а от особената част на Наказателният кодекс, главата „Компютърни престъпления“ се нуждае от спешно преразглеждане и ремонт“, посочи Цацаров.    Според него трябва да има ново дефиниране на изпълнителните деяния на компютърните престъпления, на цялата използвана терминология с цел привеждането им в крак с времето с целия спектър от нови форми на посегателство по отношение на информационните системи, мрежи и компютърни данни. Цацаров отчете, че са необходими нови състави на престъпления, които да криминализират нелегалното използване на търговска информация, придобита чрез компютърни престъпления.  „На трето място – завишаване на санкциите за такива престъпления. Обикновено сме свикнали, че прокуратурата претендира за завишаване на санкциите и в много от случаите това се възприема като самоцел на държавното обвинение“, допълни още Цацаров. Главният прокурор посочи, че за осъществяване на неправомерен достъп до информационна система по сега действащият закон се наказва с лишаване от свобода до две години и то в немаловажни случаи.    „Това е чл. 319 а, ал 1 от НК. Неправомерното копиране, използване, променяне, унищожаване на компютърни данни в информационна система – чл. 319 б, ал. 1 от НК, се наказва с лишаване от свобода до 2 години и глоба до 3000 лв. също в немаловажни случаи“, посочи още Цацаров. Според него, ако кръглата маса завърши с общо, макар и неформално решение за иницииране на такива промени в Наказателния кодекс и за експертна помощ в тази насока, ще бъде направена силна крачка напред. „Точно към това ви призовавам с тези думи“, допълни още главният прокурор.   ", "date": "2019.09.17", "title": "Сотир Цацаров: Компютърната информация е стока, която се предлага на черния пазар"}
{"url": "http://epicenter.bg/article/Ivan-Geshev--Do-hakerskata-ataka-sreshtu-NAP-darzhavata-podtsenyavashe-tozi-problem-/192908/3/0", "text": "До хакерската атака срещу НАП държавата подценяваше този проблем. Това каза заместник главният прокурор Иван Гешев по време на форум „Киберсигурност и злоупотреба с търговска тайна и търговски марки“, предаде репортер на Агенция „Фокус“.    „Трябва съвсем откровено да си кажем, че от този случай може категорично да се каже, че в някаква степен държавата до момента в лицето на всичките власти, е подценявала този проблем. Затова смятам за особено важно присъствието ни днес тук на това място. Какво имам предвид? При разговор с представители на асоциацията на банките, един неин представител каза следното, което оцених, че е точно. То беше, че се радва, че е \"осъществена“ такава масирана атака срещу НАП, която е един от устоите на държавата, защото може би държавата нямаше да реагира по този начин и толкова бързо, ако беше атакувано едно частно дружество. Този поглед на ситуацията до момента не бях го обмислял, но осъзнах, че има известна доза истина“, допълни Иван Гешев.    По думите такава атака срещу едно структуроопределящо предприятие в държавата, срещу една банка, може да доведе до последствия, дори и по-тежки, които са били потенциално възможни в случая с НАП.    „Ако до преди две-три години за една банка е била атакувана по този начин по два-три, четири пъти на ден, за някои банки и други търговски дружества, се стига до няколко хиляди атаки в момента в България. Сигурен съм, че ситуацията не е по-различна в други сегменти на бизнеса. Това представлява сериозна опасност не само и единствено за съответното предприятие или бизнес, а сериозна опасност за цялата държава и за нас като общество. За това поне моите изводи и тези на колегите са, че мерките, които трябва да се предприемат и то в спешен порядък, са на първо място законодателни промени“, изтъкна още Гешев.    По думите му безспорен факт е, че този размер на наказания за компютърни престъпления към момента не може да реши проблема, нито може да послужи за превенция.    \"Вторият компонент на някакво решаване на този проблем е в полето на изпълнителната власт, разгръщане на потенциал за разследване на такива случаи\", изтъкна още Гешев.    Според него третият елемент са срещи с различни бизнес организации, чиято цел е сключване на съответни меморандуми с различни асоциации на бизнеса.    \"Една от целите на които е по-бърза реакция и обмен на информация в такива случаи, които са от особен интерес както за бизнеса, така и за държавата\", посочи още Гешев.  ", "date": "2019.09.17", "title": "Иван Гешев: До хакерската атака срещу НАП държавата подценяваше този проблем "}
{"url": "http://epicenter.bg/article/Tsatsarov--Shte-glasuvam-za-Geshev-i-vtori-pat--ako-tryabva--toy-e-dobar-izbor-za-balgarskata-prokuratura/192924/3/0", "text": "Иван Гешев има моята подкрепа, ще дам своя глас, и ако се налага да гласувам втори път, пак ще го дам. Това е добър избор за българската прокуратура. Това заяви пред журналисти главният прокурор Сотир Цацаров, който участва в кръглата маса по киберсигурност, организирана от КРИБ, предаде Dariknews.bg.    Той бе помолен да коментира хипотезата, ако президентът откаже да подпише указа за избора на зам.-главния прокурор.    \"Нека подхождаме така – всяка от институциите има своите конституционни правомощия. Право на ВСС е да гласува, да избере. Всъщност, изборът е форма на предложение към президента. Негово право е да вземе решение, каквото прецени. Положително или отрицателно решение, то е на президента. В това не трябва да се търси някаква трагедия, разнобой между институциите\", коментира Цацаров, предаде Дарик.    \"Всеки отговаря за знаците, които дава. Ще подкрепя Гешев, ще го подкрепя и втори път\", потвърди главният прокурор.    Той коментира вече огласените резултати от проверката на БНР за спирането на сигнала на радиото миналия петък, 13 септември. Тогава Цацаров разпореди да се проверят причините за това от страна на ДАНС, СЕМ и КРС. Цацаров повтори, че БНР не е имало техническа причина да спре излъчването на програмата, а директорът му не е знаел, че това ще се случи. Той е бил предупреден само за извършване на профилактика.    \"Установено е, че на първо място е имало пълна неограничена реална техническа възможност за излъчване. На второ място - не се е налагало каквото и да е извършване на профилактика. На трето място - ген. директор е бил уведомен за вътрешно студийна профилактика и той е писал „да“. Но в него няма и дума за прекъсване на предаването. Крайният извод е ,че не е била излъчвана програма, но техническа възможност е имало. Радиото е имало пълната техническа възможност да излъчва, просто е нямало програма\", обясни Цацаров.    В отговор на въпрос за шефа на ВКС, главният прокурор заяви: \"Не ми е било цел да се преборя. Ако беше, щях да съм се преборил. Когато магистратите не могат друго, не им остава нищо друго, освен да политизират. На съдията не му трябва гръб, трябва му гръбнак. Но да не влизаме в сферата на нападките.", "date": "2019.09.17", "title": "Цацаров: Ще гласувам за Гешев и втори път, ако трябва, той е добър избор за българската прокуратура"}
{"url": "http://epicenter.bg/article/GDBOP-i-Prokuraturata-udariha-banda-sklonyavala-balgarki-kam-prostitutsiya/192926/3/0", "text": "Четири лица са с повдигнати обвинения за участие в организирана престъпна група за трафик на жени. Това каза директорът на Специализираната прокуратура на брифинг във връзка с разбита организирана престъпна група за трафик на жени, предаде Агенция „Фокус.   Групата е работила на територията на България и Федерална Република Германия. Градовете в България, в които е била най-активна, са София, Ямбол, Силистра, Бургас. Методиката на набиране на жените са два: първият - чрез използване на скъпоструващи автомобили. Участниците в групата са обикаляли заведения по морето, запознавали са се с определено момиче, симулирали са любов и въз основа на тези взаимоотношения момичето е било изпращано в Германия, където е принуждавано да проституира.   Другият начин е бил след случаен полов акт, който е бил контролиран и записан, след което момичетата са били принуждавани да проституират със заплахи, че записът ще бъде разпространен. Иззето е голямо количество пари, банкови нареждания за над 500 000 лева. Жертвите са пълнолетни, като на територията на България са установени пет момичета, жертви на престъпната групировка.", "date": "2019.09.17", "title": "ГДБОП и спецпрокуратурата удариха банда склонявала българки към проституция"}
{"url": "http://epicenter.bg/article/Sadiyskata-kolegiya-na-VSS-nalozhi-dve-nakazaniya-na-Metodi-Lalov-/192934/3/0", "text": "Развитие по казуса със столичния съдия Методи Лалов. Две наказания „забележка“ му наложи Съдийската колегия на Висшия съдебен съвет. Това стана след почти шестчасови дебати, предаде Нова тв.    По-рано представляващият ВСС Боян Магдалинчев съобщи, че магистратът в оставка е отказал да реши и второ дело за мярка за неотклонение. Предстои кадровиците да се занимават и със сигнал на ВМРО, според който Лалов е извършил политическа агитация, която е забранена за съдии, какъвто все още е той. Последно ще разгледат и оставката му.    Районният съдия Методи Лалов, който скоро официално ще стане водач на листата на коалицията от \"Да, България\", ДСБ и Зелено движение, се изяви с поредна провокация към Съдийската колегия на Висшия съдебен съвет (ВСС) и опита да накара кадровиците да нарушат закона, за да му осигурят трибуна за политическа агитация, пише \"Правесн свят\".    Казусът с районния съдия е вече известен. Той е обект на две дисциплинарни производства, които по-късно бяха обединени в едно дело, по което вече има резултат. Отделно на 1 август, непосредствено след старта на отпуските на членовете на Съдийската колегия, Лалов поиска да бъде освободен от съдебната система, за да се впусне регламентирано в политическия живот на страната. Междувременно, председателят на Върховния касационен съд (ВКС) Лозан Панов на три пъти, в нарушение на Закона за съдебната власт (ЗСВ), упорито настояваше районният съдия скорострелно да бъде освободен.    \"Режимът на спешност\" се оказа толкова голям, че Панов \"пропусна\" и при трите насрочвания на извънредни заседания на Колегията през лятото да внесе оставката на Лалов в ресорната Комисия по атестирането и конкурсите (КАК), както повелява законът. Все пак Съдийската колегия отчете пропуска на председателя на ВКС и изпрати оставката на Лалов в КАК.    През това време обаче районният съдия, който посочи, че с или без одобрението на кадровиците, вече се чувства свободен от системата, се яви в студиото на една от националните телвизии и все още в качеството си на магистрат публично агитира гражданите да подкрепят конкретна политическа сила при предстоящия местен вот. Това мотивира представители на ВМРО да изпратят сигнал до кадровия орган за нарушения в Изборния кодекс, тъй като Лалов все още е съдия.    Всички тези събития около Методи Лалов влязоха в дневния ред на Съдийската колегия към ВСС във вторник и въпреки, че гласуването на оставката му бе на една ръка разстояние, районният съдия отново се изкуши да провокира кадровиците. Той дори се яви лично в сградата на ВСС по повод дисциплинарката срещу него и преди заседанието на Колегията заплаши членовете й с разправа в съда.    Още преди гласуването на дневния ред на Колегията, говорителят на Методи Лалов в съдебната система – Лозан Панов – докладва, че съдията е поискал включеното като 1-ва точка в дневния ред обсъждане на решението по дисциплинарното производство срещу него да бъде излъчено публично. Макар че Панов е ръководител не на кой да е орган на съдебната власт, а именно на ВКС, очевидно се оказа необходимо колегите му да му напомнят, че такава възможност в закона не фигурира.    Георги Чолаков пръв поясни, че законът и правилникът за дейността на Съдийската колегия не допускат подобна възможност. \"По нито едно дисциплинарно дело не сме заседавали при включени монитори, не смятам, че по това дело трябва да правим изключение\", поясни Чолаков. Цветинка Пашкунова, Даниела Марчева и Боян Магдалинчев се присъединиха към тази теза.    Все пак Пашкунова направи един последен опит да обслужи интересите на Лалов и предложи – дневният ред да бъде разместен, първо да бъде разгледан въпросът с оставката на съдията, той да бъде освободен, а след това да се прецени да се дебатира ли по дисциплинарното му производство. Предложението на Пашкунова изглежда странно по две причини. Първо – ако Съдийската колегия освободи Лалов, то тога се обезмисля дебатирането и взимането на решение по дисциплинарката срещу него. Второ – налагането на дисциплинарно наказание на Лалов, по дело с предложение за дисциплинарно уволнение, има опасност да го лиши от обезщетение от близо 100 000 лв. за 16 години стаж и неизползвани 395 дни отпуск.    Мнозинството в Съдийската колегия отхвърли искането на Пашкунова, както и това на Лалов, след което започна да заседава по предварително обявения дневен ред – първо дисциплинарното произвдоство, след което предложението на ВМРО, а накрая – мечтаната оставка.    Припомняме, че предложението на дисциплинарния състав по делото срещу Лалов бе за едното му провинение – неизпълнение на служебните му задължения като председател на Софийски районен съд наказание - \"понижаване в ранг за срок от 1 година\", a за второто - заради унизителното отношение на Лалов спрямо служителката от съда Ганка Иванова, на която бе крещял и заплашвал, че ще я снима в неокосената трева край сградата на съда на бул. \"Цар Борис III\" – \"забележка\".  ", "date": "2019.09.17", "title": "Съдийската колегия на ВСС наложи две наказания на Методи Лалов и го пусна на избори"}
{"url": "http://epicenter.bg/article/Eto-bogatstvoto-na-brutalnite-sutenyori-ot-Burgas-i-Sofiya-ot-gnusna-eksploatatsiya-na-momicheta--VIDEO-/192938/3/0", "text": "8 автомобила на обща стойност над 1,5 милиона лева, произведени 2018 и 2019 г., маркови часовници за хиляди евро, злато, бижута и скъпо и прескъпо обзавеждане на палатите, половин милион на сметка и т.н. - това богатство натрупала бандата от четирима сводници, задържани в акция на спецпрокуратурата в София и в бургаския квартал \"Меден рудник\".    Организираната престъпна група за трафик на жени с цел сексуална експлоатация действала не само у нас, но и в Австрия и Германия, разкриха на пресконференция шефът на спецпрокуратурата Димитър Франтишек Петров и директорът на ГДБОП Ивайло Спиридонов.    \"Извършените процесуално-следствени действия са на територията на град София, град Бургас – основно, град Ямбол и град Силистра. В хода на тези процесуално-следствени действия са задържани основно към настоящия момент четири лица, на които са повдигнати обвинения за участие в организирана престъпна група“, обяви прокурор Франтишек.    Момичетата били подмамвани от сутеньорите, които ги лъжели, че са влюбени в тях. Те били записвани по време на сексуален акт, след което били шантажирани да проституират срещу заплаха записите да се излъчат публично.    \"Обикаляли са заведения по морето. Запознавали се с определено момиче. Симулирало се чувства, любов между тях, като въз основа на тези вече изградени отношения момичето е било изпращано в Германия, където под натиск, отделено от близки и роднини, е принуждавано да проституира\", описа похватите на сводниците прокурор Франтишек.    \"Другият начин, подобен на първия - след случаен полов контакт, който е бил контролиран – записвани са половите актове, след което момичетата са били принуждавани да проституират под угроза на това, че въпросният запис ще бъде разпространен и те ще бъдат, така да кажем, публично опозорени“, обясни Димитър Франтишек.    Иззети са голямо количество пари, банкови нареждания и такива по системи за бързо плащане за над 500 хил. лв. Това са сумите, които групата генерирала от сексуалната експлоатация на жените.    Ивайло Спиридонов обясни, че оперативната работа по тази група започнала през юни т.г. Съмненията дошли заради луксозния начин на живот на заподозрените. Жените били принуждавани да проституират освен в Германия, но и в Австрия. Парите са инвестирани в скъпи часовници и нови модели изключително скъпи автомобили.    \"Мога да кажа, че паричната сума, на която възлизат тези автомобили - осем автомобила са иззети, са над 1,5 млн. лв. Намерени са част от платежните нареждания“, каза Ивайло Спиридонов. Според него това е поредна изключително успешна акция. Той поздрави разследващите, тъй като трафикът на жени с цел сексуална експлоатация било нещо \"изключително гнусно“ и то било приоритет за колегите му.    Димитър Франтишек обяви, че са установени пет експлоатирани жени на територията на България. Това обаче била по-малката част. Останалите били в Германия. Жените били пълнолетни.    Някои от тях \"се откачали“ от сутеньорите, по думите на Ивайло Спиридонов, и водели вече съвсем различен начин на живот. Те също щели да бъдат разпитани. Мерки за неотклонение се очаква да бъдат гледани в съда утре.    Много малка част от печалбите оставали в момичетата. Те били настанявани в квартири, наети от сутеньорите.  Жените не били наясно какво с какво разполагат в банковите им сметки. Една от тях, например, не знаела, че в сметката й в Германия има 67 000 евро.    \"А е разполагала само с 200 евро и си е купила маратонки, примерно. Изключително оскъдно са разполагали с финансови средства. Всичките финансови средства са били взимани от въпросните лица, които са ги склонявали, и влагани по съответния начин“, добави Ивайло Спиридонов.    Димитър Франтишек подчерта, че производството е в много ранен етап. При повдигане на съответно обвинение щяла да бъде уведомена и КПКОНПИ.  ", "date": "2019.09.17", "title": "Ето богатството на бруталните сутеньори от Бургас и София (Видео+Снимки)"}
{"url": "http://epicenter.bg/article/Metodi-Lalov-veche-ne-e-sadiya-/192943/3/0", "text": "Методи Лалов вече не е съдия. Това реши Съдийската колегия на Висшия съдебен съвет, с което сложи край на сагата, продължила над месец, и му даде зелена светлина да се впусне в политиката. Точката беше включена като допълнителна в дневния ред на кадровиците. Членове на Колегията, които са против освобождаването, все пак имаше. Това бяха Стефан Гроздев, Севдалин Мавров, Боян Магдалинчев и Вероника Имова, предава \"Правен свят\".    \"Ще гласувам против. Ние нямаме право да обсъждаме мотивите за отставката, но ЗСВ въвежда изискване магистратът да е изписал всички съдебни актове. В конкретния случай от материалите е видно, че съдия Лалов не се е произнесъл по две мерки за неотклонение. Когато той ги изпише, аз съм готов да гласувам \"за\" оставката му. Освен това решение на КС, което постоянно се цитира в случая на Методи Лалов, има и друго решение, с други аргументи\", заяви представляващият ВСС Боян Магдалинчев.    Председателят на ВАС Георги Чолаков опонира. \"Той никога няма да напише тези две определения, не можем да го държим насила в съдебната система\".    \"Ние не стимулираме ли недобросъвестните колеги да продължават, да си получават на 100% възнагражденията и накрая делата им да бъдат разпределени на други колеги, които вършат съвестно задълженията си\", възрази Магдалинчев.    След като мнозинството в Колегията одобри оставката му, Лалов, вече официално може да стане водач на листата на коалицията от \"Да, България\", ДСБ и Зелено движение. В началото на заседанието на Съдийската колегия, което бе обагрено от няколко казуса, свързани с вече бившия районен съдия, той се изяви с поредна провокация към кадровиците и опита да ги накара да нарушат закона, за да му осигурят трибуна за политическа агитация още преди да е дошъл редът за гласуване на оставката му.    Историята около Методи Лалов е вече добре известна. Той е обект на две дисциплинарни производства, които по-късно бяха обединени в едно дело, по което вече има резултат. Отделно на 1 август, непосредствено след старта на отпуските на членовете на Съдийската колегия, Лалов поиска да бъде освободен от съдебната система, за да се впусне регламентирано в политическия живот на страната. Междувременно, председателят на Върховния касационен съд (ВКС) Лозан Панов на три пъти, в нарушение на Закона за съдебната власт (ЗСВ), упорито настояваше районният съдия скорострелно да бъде освободен.    \"Режимът на спешност\" се оказа толкова голям, че Панов \"пропусна\" и при трите насрочвания на извънредни заседания на Колегията през лятото да внесе оставката на Лалов в ресорната Комисия по атестирането и конкурсите (КАК), както повелява законът. Все пак Съдийската колегия отчете пропуска на председателя на ВКС и изпрати оставката на Лалов в КАК. През това време обаче районният съдия, който посочи, че с или без одобрението на кадровиците, вече се чувства свободен от системата, се яви в студиото на една от националните телевизии и все още в качеството си на магистрат публично агитира гражданите да подкрепят конкретна политическа сила при предстоящия местен вот. Това мотивира представители на ВМРО да изпратят сигнал до кадровия орган за нарушения в Изборния кодекс, тъй като Лалов все още е съдия.    Всички тези събития около Методи Лалов влязоха в дневния ред на Съдийската колегия към ВСС във вторник и въпреки, че гласуването на оставката му бе на една ръка разстояние, районният съдия отново се изкуши да провокира кадровиците. Той дори се яви лично в сградата на ВСС по повод дисциплинарката срещу него и преди заседанието на Колегията заплаши членовете й с разправа в съда.    Още преди гласуването на дневния ред на Колегията, в самото начало на заседанието, говорителят на Методи Лалов в съдебната система – Лозан Панов – докладва, че съдията е поискал включеното като 1-ва точка в дневния ред обсъждане на решението по дисциплинарното производство срещу него да бъде излъчено публично. Макар че, Панов е ръководител не на кой да е орган на съдебната власт, а именно на ВКС, очевидно се оказа необходимо колегите му да му напомнят, че такава възможност в закона не фигурира.    Георги Чолаков пръв поясни, че законът и правилникът за дейността на Съдийската колегия не допускат подобна възможност. \"По нито едно дисциплинарно дело не сме заседавали при включени монитори, не смятам, че по това дело трябва да правим изключение\", поясни Чолаков. Цветинка Пашкунова, Даниела Марчева и Боян Магдалинчев се присъединиха към тази теза.    Все пак Пашкунова направи един последен опит да обслужи интересите на Лалов и предложи – дневният ред да бъде разместен, първо да бъде разгледан въпросът с оставката на съдията, той да бъде освободен, а след това да се прецени да се дебатира ли по дисциплинарното му производство. Предложението на Пашкунова изглежда странно по две причини. Първо – ако Съдийската колегия освободи Лалов, то тога се обезмисля дебатирането и взимането на решение по дисциплинарката срещу него. Второ – налагането на дисциплинарно наказание на Лалов, по дело с предложение за дисциплинарно уволнение, има опасност да го лиши от обезщетение от близо 100 000 лв. за 16 години стаж и неизползвани 395 дни отпуск.    Мнозинството в Съдийската колегия отхвърли искането на Пашкунова, както и това на Лалов, след което започна да заседава по предварително обявения дневен ред – първо дисциплинарното произвдоство, след което предложението на ВМРО, а накрая – мечтаната оставка.    Припомняме, че предложението на дисциплинарния състав по делото срещу Лалов бе за едното му провинение – неизпълнение на служебните му задължения като председател на Софийски районен съд наказание - \"понижаване в ранг за срок от 1 година\", a за второто - заради унизителното отношение на Лалов спрямо служителката от съда Ганка Иванова, на която бе крещял и заплашвал, че ще я снима в неокосената трева край сградата на съда на бул. \"Цар Борис III\" – \"забележка\".    След продължило близо 6 часа изслушване и дебат относно дисциплинарката на Лалов, Съдийската колегия реши, че ще го накаже с две \"забележки\".  ", "date": "2019.09.17", "title": "Методи Лалов вече не е съдия, става водач на листата на \"Да.България\""}
{"url": "http://epicenter.bg/article/Etichnata-komisiya--Ivan-Geshev-pritezhava-moralnite-i-nravstvenite-kachestva-za-glaven-prokuror-/192950/3/0", "text": "Иван Гешев притежава моралните и нравствени качества да заеме поста главен прокурор. Това гласи докладът на Етичната комисия към Прокурорската колегия на Висшия съдебен съвет (ВСС). В понеделник Комисията по атестирането и конкурсите (КАК) от своя страна прие, че зам.-главния прокурор е и на необходимото професионално ниво, за да стане следващият \"обвинител № 1\", .    В доклада на Етичната комисия към Прокурорската колегия, кандидатът е описан като \"етичен, колегиален, толерантен, диалогичен\". Такова е становището и на ресорната комисия към Върховна касационна прокуратура (ВКП), както и на мнозинството от колегите му прокурори и следователи. Отзивите за неговите нравствени качества и от страна на Инспектората на ВСС също са положителни.    \"Демонстрира уважение към правото и не допуска привилегироване и дискриминации в каквото и да било отношение. Проявява обективност и безпристрастност, с което създава отлична атмосфера в структурите, които е ръководил. Не е известно да се е възползвал от служебното си положение или да е имал поведение, което да урони престижа на съдебната власт. Иван Гешев има безупречна репутация и с поведението си отговаря на обществените изисквания за длъжността \"главен прокурор\". Демонстрира лоялност и с поведението си е пример за морал и почтеност\", гласи още докадът на Комисията.    В документа, освен позитивните констатации, фигурират и сигналите на част от \"протестиращите\" срещу номинацията на Иван Гешев, в лицето на осъдената на 20 години затвор за корупция Десислава Иванчева, подсъдимият за фалита на КТБ и укриващ се от българското правосъдие Цветан Василев, от провалилия се министър на правосъдието Христо Иванов и свързаните с тях адвокати и поддръжници.    В сигналите им се съдържат интерпретации на реплика на Иван Гешев в първото му интервю за националната телевизия като кандидат за главен прокурор, според които той \"не отговаря на изискванията за главен прокурор, защото не признава разделението на властите\". Становището на Комисията в тази връзка е, че думите му са извадени от контекста.    След представянето на доклада, зам.-главният прокурор, който присъства лично на заседанието, бе помолен да обясни обстоятелствата около цитираната в сигналите срещу него реплика относно разделението на властите.    \"Едно мое изречение в интервю в обществената телевизия беше извадено от контекста целенасочено и очаквано. Каквото и да бях казал в това интервю, нещо щеше да бъде извадено. Държавната власт произтича от суверена – народа. Таза власт се осъществява от три независими системи от органи. Като обаче те се намират във взаимна връзка. Това на всеки юрист е ясно. Това съм посочил в това интервю, макар и по-накратко. В редица решения на КС за разделението на властите се говори за сътрудничество, координация. Моето мнение винаги е било, че ние нямаме проблем с разделението, а с другата страна на монетата – взаимодействието и контролът. Мнението ми винаги е било, че трябва да се изграждат мостове, а не да се рушат стени\", отговори Иван Гешев.    Той бе попитан и за мнението му на какво се дължат атаките срещу него, както и срещу цялата процедура за избор на следващ главен прокурор изобщо.    \"Това се дължи на работата на прокуратурата от последните години, която засегна политически, икономически и чисто криминални интереси. Всички сигнали, които са ми известни, са приключили. Казвал съм го и продължавам да твърдя, че това е само началото – ще бъдат активирани и други сигнали, ще има големи публикации. Това е начинът за компрометиране на процедурата. Независимо кой е кандидатът. Това, което мога да кажа, е, че гражданите и обществото имат право да изложат своето мнение, стига да не се нарушава законът, включително и тези, които депозират сигналите и пишат публикациите. Не се притеснявам от каквито и да е сигнали, нямам причини да се притеснявам. Всеки, който е бил прокурор или следовател, е наясно, че това е ежедневие. Част от тези атаки са към процедурата като цяло. Трябва съвсем ясно да се каже, че това е една от най-прозрачните и демократични процедури в ЕС. Който иска може да се запознае с едно изследване на Институт \"Отворено общество\". Твърденията, че тази процедура не е демократична, не отговарят на истината\", заяви Гешев на финала и отново благодари на всички, които са го подкрепили в битката за главен прокурор, както и на тези, които не са.    Изводът, който накрая прие Комисията бе - Иван Гешев спазва изискванията, регламентирани в Кодекса за етично поведение на българските магистрати, и притежава нужните нравствени качества да заеме поста зам.-главен прокурор.    Докладите на двете комисии - КАК и КПЕ - ще бъдат обсъдени от Прокурорската колегия на 9 октомври, когато кадровиците ще се произнесат и относно допустимостта на кандидатурата му.  ", "date": "2019.09.17", "title": "Етичната комисия: Иван Гешев притежава моралните и нравствените качества за главен прокурор "}
{"url": "http://epicenter.bg/article/Pozhar-e-obhvanal-60-dka-iglolistna-gora-nad-Velingrad/192958/3/0", "text": "Пожарникари, лесничеи и доброволци гасят пожар в горски масив над квартал „Анезица“ във Велинград. Това съобщи говорителят на ОДМВР – Пазарджик Мирослав Стоянов, цитиран от агенция „Фокус“ – Пазарджик. Той уточни, че сигнал за пожара е получен около 14.40 часа този следобед на телефона за спешни повиквания - 112. „Към мястото са насочени два противопожарни автомобила и един микробус с общо 14 пожарникари от РСПБЗН-Велинград. На мястото са и служители на местното горско стопанство с високопроходими автомобили, както и доброволци. Огънят е обхванал около 60 декара иглолистна гора, пожарът е низов, гаси се по-трудно заради пресечения терен“, допълни Стоянов.   На този етап няма опасност за живеещите в квартал „Анезица“, осигурен е екип от пожарникари, който е в края на квартала и следи пожарът да не тръгне към къщите. Работата по гасенето продължава.", "date": "2019.09.17", "title": "Пожар е обхванал 60 дка иглолистна гора над Велинград"}
{"url": "http://epicenter.bg/article/Ivan-Geshev--Protestite-sreshtu-men-sa-sledstvie-ot-rabotata-mi-/192964/3/0", "text": "Заместник-главният прокурор Иван Гешев, който е единствен кандидат за мястото на Сотир Цацаров, чийто мандат изтича, смята, че протестите срещу него са следствие от работата му, засегнала политически, икономически и криминални интереси, и допълни, че друга причина са негови медийни изказвания.    Гешев беше изслушан от \"Етичната комисия към прокурорската колегия, като това е част от цялата процедура за избор на нов главен прокурор. По думите му гражданите имат право да изложат своето мнение, стига да не нарушават закона.    Той допълни, че никой не го е карал да участва в процедурата за нов главен прокурор или да работи като обвинител и атаките срещу него са част от работата. В доклада си Етичната комисия прие, че Гешев отговаря на изискванията, и че не е накърнил общественото доверие в независимостта на съдебната власт.    Кандидатът за главен прокурор оцени процедурата като една от най-откритие и честни в Европейския съюз и се позова на изследване по темата проведено от Институт \"Отворено общество\".   ", "date": "2019.09.17", "title": "Иван Гешев: Протестите срещу мен са следствие от работата ми "}
{"url": "http://epicenter.bg/article/Yavor-Kolev--Poluchavame-stotitsi-signali-za-porno-otmashteniya-v-internet-/192968/3/0", "text": "Трябва да се спре със създаването на романтичен образ на хакерите. Те са инструмент на престъпни групировки и тоталитарни държави, а не положителни герои. Това заяви началникът на отдел „Киберпрестъпност” в ГДБОП Явор Колев в студиото на „Лице в лице” по бТВ.    Според него медиите романтизират хакерите, а това не трябва да се прави.    „Убеден съм, че това са хората, които са извършили и подтикнали кибератаката срещу НАП”, заяви Колев, имайки предвид Кристиян Бойков и собственика на „ТАД Груп” Иван Тодоров.    Въпреки че заплатите на хората, които се борят с киберпрестъпленията, не са високи, те са достатъчно мотивирани, а животът им често е застрашен, заяви Колев.    Основен проблем в борбата с киберпрестъпността Явор Колев вижда в настоящия Наказателен кодекс, който трябва да бъде променен, за да може да бъде изпозлван целият инструментариум в противодействие на хакерите.    „Не можем да ползваме СРС и да искаме данни от интернет доставчици, тъй като за тези престъпления се предвижда наказание до 5 години затвор”, отбеляза началникът на отдел „Киберпрестъпност” към ГДБОП.    „Получаваме стотици сигнали за порно отмъщения”, разкри Явор Колев и отбеляза, че е хубаво наличието на обществена нетърпимост към подобен тип действия, какъвто е случая с разпространението на снимки на приятелката на един кандидат-кметовете на София.    Този тип киберотмъщения, при които бивши партньори публикуват интимни видеа на жени, са изключително опасни и техните жертви стават обект на тормоз, изпадат в много тежко състояние и могат да бъдат докарани до самоубийство, заяви Колев.    Изключително важно е да се възпитават децата на „киберхигиена”, за да не се стига до подобни случаи.    „Така, както ги възпитаваме да се държат прилично в реалния свят, трябва да ги научим, че и онлайн поведението им има последствия”, каза началникът на отдел „Киберпрестъпност” към ГДБОП.  ", "date": "2019.09.17", "title": "Явор Колев: Получаваме стотици сигнали за порно отмъщения в интернет "}
{"url": "http://epicenter.bg/article/Agentsiyata-za-bezopasnost-na-dvizhenieto-publikuva-proektoreglament-za-e-trotinetkite-/192972/3/0", "text": "Държавната агенция „Безопасност на движението по пътищата“ предлага регламент за движението на електрически тротинетки. Целта е да се въведат минимални изисквания за безопасност, предава БНР.    Предложението на агенцията приравнява е-тротинетките към категорията на велосипедите в Закона за движение по пътищата. Тротинетките трябва да имат предни и задни светлини и да се движат по велоалеи, а при липса на велосипедна инфраструктура трябва да се движат възможно най-вдясно на пътното платно.    Задължително е да се ползват светлоотразителни елементи по дрехите. Максималната скорост на тротинетките трябва да е до 25 км/ч, а минималната възраст за управление е 16 години, се посочва още в регламент на Агенцията за безопасност на движението.    Предлага се също така всяка община да може да въведе собствени правила за движението на е-тротинетки.    Предложението е качено за обществено обсъждане на сайта на агенцията.  ", "date": "2019.09.17", "title": "Агенцията за безопасност на движението публикува проекторегламент за е-тротинетките "}
{"url": "http://epicenter.bg/article/Vasil-Vasilev--za-balgarskoto-obrazovanie-dnes-mozhe-da-se-govori-samo-sas-sazhalenie/192948/2/0", "text": "За съжаление, за българското образование днес може да се говори само със съжаление. Във Франция, Русия, Гърция, Съединените щати училищата произвеждат французи, руснаци, гърци, американци. У нас подготвят европейци, космополити, граждани на света или иначе казано - безродници. Тук деца пишат на английски безупречно и на български - с грешки. Познават Джеферсън, но не са чували за Бенковски. Пеят Хепи бъртдей, но не знаят Мила Родино. Наясно ли сте, че вече в училище не учат ‘’ Балканджи Йово’’ и ‘’ Майце си ‘’. От учебниците изчезнаха ‘’ Опълченците на Шипка ‘’ и “ Кочо ‘’. Няма я “ Ралица “ на Пенчо Славейков, няма го “ Серафим “ на Йовков, няма я “ Цветарка’’-та на Смирненски. Махнали са ги. Ненужни, излишни са. Плява. В учебниците няма турско робство, няма зверствата в Клисура и Перущица, замазани са Баташкото и Старозагорското кланета, няма набиване на кол или групово бесене, изнасилване и сечене на глави. Няма кръвен данък, няма зъбен данък, няма го изборът между потурчването и дръвника. Вместо това има боза, захаросан сироп на мирно съжителство, кротко османско присъствие, идилична размяна на думи, песни и танци между поробените българи и присъстващите турци.  Вие знаете ли, че на учителите настойчиво им препоръчват, да не кажем забраняват, да пишат двойки. Не знае, не учи, мързи го, не може да чете, да пише - минава.. За какво да четеш, като учиш - не учиш, пак ще минеш.    Що за логика ? Къде е общественият интерес ? В какво е по-различен учителят от съдията ? Да не би ролята му в обществото да е по-маловажна ? Не можело учителите да пишат двойки. Могат ли да кажат на съдията: няма да вкарваш никого в затвора. Крал, пребивал, изнасилвал, убивал - само условно. Няма решетки. И тук - бягаш от училище, не учиш, не пишеш домашни, държиш се грубо, арогантно, каквото и да правиш - тройка и минаваш.    Училището отстъпи от функцията си да просвещава, то престана и да възпитава. И така, стъпка по стъпка, все по надолу и надолу, докато се заковем на позицията - най-неграмотният народ на Европа. Да, всички тези политически примадони, от женски и мъжки пол, които ходят и пърхат с купешкия израз : ‘’Образованието ни е приоритет’’ ни доведоха до там, че вече сме първата по неграмотност страна в Европа. От държава , в която неграмотността бе ликвидирана, изпаднахме в другата крайност.   _______________________________________________________________ Представете си следната сценка: приготвяте вечерята и на вратата се чука. Отваряте - полицаи и непознати цивилни. Показват ви някаква хартия, обясняват ви, че са социални работници, получили са анонимен сигнал срещу начина, по който отглеждате детето си. Нахълтват грабват детето или децата ви и ги отвеждат в неизвестна посока. Повече не ги виждате.    Това не е филм на ужасите. Това може да се случи на всеки български родител, може би твърде скоро. Първите стъпки вече са направени - това е Постановление 100 на МС от 8 юни 2018 г. Въз основа на него на 26 юли т.г. МОН взе решение за създаване на нови шпицкоманди - наричат ги ‘’ екипи за обхват ‘’ с полицаи, социални работници и общински служители. От Нова година тези екипи имат право да нахлуят у Вас и да Ви съсипят живота.    Екипите за обхват са първа стъпка към прилагане на зловещата практика за отнемане на деца от родителите им, развита от Норвегия и позната като идеологията Барневерн. Според нея ако социалните служби преценят, че децата не се отглеждат според наложените правила, те могат да ги отнемат със сила, да ги настанят за отглеждане в домове или при т.нар. приемни родители и биологичните майка и баща да не ги видят никога повече. Нещо като кръвен данък, но още по-извратен. Защото децата могат да попаднат при т.нар. еднополови приемни родители.    Норвегия, богата държава, която не е член на ЕС, подкупва чрез т.нар норвежки финансов механизъм лабилни правителства на по-слаби държави да прилагат нейните норми за отглеждане и възпитание на децата. Там не само еднополовите бракове са разрешени, но и сексуалните извращения изглеждат норма. Това е същата държава, в която един обикновен норвежец Андерш Брейвик изби преди няколко години 77 деца - разстреля ги едно по едно и сега спокойно пише книги в затвора. Това е държава от скандинавския свят, в който вече не само обикновени извратеняци, но и видни депутати предлагат узаконяване на кръвосмешенията между родители и деца. Норвегия не смята за необходимо да има посолство в България, закри го преди няколко години, но плаща, за да ни манипулира.    Фашизъм или ново еничарство ? Не, по-гадно, защото жертвите са деца. Никой не знае какво ще стане с тези, до които се докопат, дали няма да ги вкарат в своднически и педофилски мрежи. Как ще растат, откъснати от живи, здрави и любещи родители, що за хора ще станат, освен душевно, няма ли да бъдат осакатени и физически ? И какво е това ранно сексуално ограмотяване и ранно мастурбиране? Това ли трябва да се учи в детската градина ? Манипулираните от Норвегия опити може да се окажат по-гнусни и от Истанбулската конвенция, с която изглеждат органично свързани.    Постановление 100 на МС изглежда насочено към циганите с цел да вкара децата им в училище. Добре, но Вие представяте ли си как социалните финтифлюшки ще отидат в гетото и какво ще стане, ако отмъкнат и едно дете. Какви крясъци, писъци, клетви ще изригнат, какви побоища ще пламнат. У нас няма сила, която да накара циганите да си плащат тока и водата, та ще ги задължат да пращат децата си на училище или ще им ги вземат. Абсурд.    Тогава защо е тази безумна драматургия ? Не е ли ако сте неудобен на властта, ако много приказвате, но няма как да ви запушат устата, не могат да ви пратят данъчни, защото сте на заплата, не могат да ви уволнят, защото не сте на държавна служба, няма как да ви смачкат и ето : Еврика ! Един анонимен донос и ще паднете на колене. Ще молите милост, ще обещавате верноподаничество, само и само да ви върнат детето. Харесва ли ви тази перспектива ?  _________________________________________________________________  Понеже с историята много се спекулира, нека си представим какво щеше да стане със страната ни, ако вместо да се окаже в състояние на война със СССР, България бе сключила сепаративен мир с англоамериканците. Знаем, че през август и септември 1944 г. в Кайро се водят интензивни преговори между официалните представители на тогавашното българско правителство Стойчо Мошанов и полк. Желязков и представители на САЩ и Англия. Това е един от най-ключовите моменти в нашата нова история. Какво щеше да се случи, ако София беше капитулирала пред западните съюзници, приемайки техните условия.    Тук са щели да навлязат английски и турски войски, за да ни окупират и да пресекат пътя на Съветската армия, както е искал Чърчил. България, вероятно, е щяла да остане в западната зона на влияние. Както чухме току-що, само Гърция е искала от нас 1 млрд. долара репарации. Един милиард и сега са много. Преди 75 години обаче те са били чудовищно много    Но това не е всичко. Чърчил, воден от дългогодишната си омраза към България, настоявал и пълно разоръжаване на българската армия. Т.е. разоръжена, тя нямаше да има възможност да участва в заключителната фаза на войната на страната на антихитлеристката коалиция. А това, заедно с партизанското движение, беше основният ни коз да бъдем приети като воюваща срещу Райха страна. Благодарение именно на това - на въоръжената съпротива и на участието ни във войната срещу нацизма на Парижката МК са отхвърлени всички териториални претенции към нас и ние не губим територия. А претенциите не са били никак малки. Освен милиарда долари, Гърция е искала значителна част от Югозападна България, изворите на Арда, Мадан, голяма част от Родопите, като границата минава до Асеновград. Турция, както чухме, е била готова да нахлуе и надали някой се съмнява, че ако беше влязла, нямаше кой да я изгони. Колкото отстъпи от Кипър, толкова щеше да се оттегли и от завзетите от България територии.    Узнал условията на капитулацията, Мошанов ги отхвърля, зарязва преговорите и се връща в България. Той обаче не знае, че има още апетити. Тито също има претенции. Той е искал не само Македония, но и границата да минава на 10 км от София. Като имаме предвид, че негов пръв съветник е Рандолф Чърчил, син на британския министър-председател, който е ненавиждал България и българите и е искал да превърне София в картофено поле, можем да си представим какво щеше да остане от България ако в нея бяха навлезли юанглийски и турски войски, а не Червената армия. Може би щяхме да останем в западната сфера на влияние, като Турция и Гърция, но с много по-малко територия и население, с много по-малко природни богатства и полезни изкопаеми и с един колосален дълг, който никога нямаше да можем да изплатим. Сложете двата варианта на везните и преценете кой би бил по-добър, не за един или друг, а за нас като народ и за нашата държава.", "date": "2019.09.17", "title": "Васил Василев: За българското образование днес може да се говори само със съжаление"}
{"url": "http://epicenter.bg/article/Fandakova-posochi-Irina-Savina-da-ya-zamestva-dokato-teche-predizbornata-kampaniya-/192951/2/0", "text": "Зам.-кметът по направление \"Инвестиции и строителство\" в Столичната община Ирина Савина ще поеме кметския пост, докато тече предизборната кампания за местните избори. Това поясни кметът на София и кандидат за нов мандат Йорданка Фандъкова.   \"По закон се изисква това да е човек от моя екип, някой от заместник-кметовете. Надявам се, че Ирина Савина ще продължи да работи с останалите колеги по същия начин. Градът няма почивен ден. Решаването на проблемите и проектите трябва да продължат. Очаквам тя, като опитен колега, да продължи да координира процеса и да поема основните предизвикателства в града през този период\", каза Фандъкова.  ", "date": "2019.09.17", "title": "Фандъкова посочи Ирина Савина да я замества, докато тече предизборната кампания "}
{"url": "http://epicenter.bg/article/Prof--Aleksandar-Marinov--Ochakvam-osporvani-izbori-v-Sofiya--Plovdiv-i-Varna-/192952/2/0", "text": "Интригата при изборите ще бъде в София, Пловдив и вероятно във Варна, каза пред БНР проф. Александър Маринов. Според него Цветан Цветанов доста ще липсва на ГЕРБ.    „Остава да видим какво ще каже избирателят. Тези избори са рубиконът за ГЕРБ. Според мен това е вододелът, от който започва спускането или падането надолу. Тази партия много дълго време беше на власт, много власт консумира. Консумира я по един доста груб и неприемлив начин. Оттук нататък започва спадът й. Усеща се в София и на други места в страната – усеща се желание за промяна. Парадоксът е, че ГЕРБ постепенно губи влиянието си в големите градове, откъдето тръгна, и започна да прехвърля доминацията си в малките населени места“, коментира проф. Маринов в предаването „Нещо повече“. Той очаква оспорвана кампания в повечето големи градове.    Доц. Даниел Смилов обаче все още не отписва ГЕРБ като партия. Той подчерта, че и БСП има сериозни слабости.    „В София двете големи партии като че ли са основните претенденти, но много зависи какво ще се случи с гласовете на останалите участници и специално на „Демократична България“. Повечето анализатори смятат, че градската десница ще има решаващ глас в столицата. По отношение на страната – нещата стоят по-различно. БСП е в добра позиция от гледна точка на това, че падна толкова ниско на предните местни избори, че едва ли може да отиде по-надолу от този резултат. Дори всяка една тяхна победа би могла да бъде интерпретирана като успех. Те са тръгнали с по-голяма кошница за 5 областни града – дали ще имат сили за това, предстои да видим“, коментира доц. Даниел Смилов.    Според него ГЕРБ ще намери заместител на Цветанов по отношение на практиките за набиране на гласове по време на изборите, но неговата липса все пак ще се усети.    Партиите трудно ще мобилизират висока активност за предстоящия местен вот, смята още политологът.  ", "date": "2019.09.17", "title": "Проф. Александър Маринов: Очаквам оспорвани избори в София, Пловдив и Варна "}
{"url": "http://epicenter.bg/article/Manolova-sedna-v-invalidna-kolichka--za-da-izrazi-saprichastnostta-si-kam-horata-s-uvrezhdaniya/192953/2/0", "text": "Знам колко враждебна е средата в София към хората с увреждания, как изглеждат социалните служби, колко са достъпни улиците и тротоарите, които доста често липсват, както и проблемите, които имат с градския транспорт. Това заяви пред журналисти пред Съдебната палата кандидатът за кмет на столицата Мая Манолова, която се срещна с граждани в неравностойно положение, предаде Novini.bg.   Манолова седна в инвалидна количка, за да изрази съпричастността си към хората с увреждания и да демонстрира колко трудно е тяхното придвижване из града.    ,,С майките на деца с увреждания през миналата година постигнахме успех – започнахме заедно реформата в политиките за хората с увреждания, но това е само началото. Реално за средата не сме направили нищо, защото и Националният фонд, който трябваше да бъде създаден, чрез който трябваше да се осигури достъпна среда и в частните сгради, все още не функционира. Има още много какво да се направи. През времето, в което бях омбудсман и сега като кандидат за кмет си давам сметка, че това зависи от сърцата на хората, които са в Общината – какво ще направят за хората с увреждания и как ще направят средата по-достъпна. Мисля си, че това е в нашите ръце'', сподели Мая Манолова.    Хората споделиха, че нямат подходяща инфраструктура да се придвижват дори до социалните служби.  ", "date": "2019.09.17", "title": "Манолова седна в инвалидна количка, за да изрази съпричастността си към хората с увреждания (ВИДЕО)"}
{"url": "http://epicenter.bg/article/Svetoslav-Kostov--Kogato-ima-kriza--nay-lesniyat-nachin-e-da-si-tragnesh--No-dali-e-nay-dostoyniyat--/192955/2/0", "text": "Не мисля, че нечия оставка би решила една криза, заяви пред БНР генералният директор Светослав Костов.    „Когато се стигне до напрежение и криза, най-лесният начин е да си тръгнеш – дали е най-достойният, не съм убеден. В дните от петък до понеделник каквото и да беше изказано, щеше да бъде интерпретирано по най-различни начини. За мен е по-важно да се възстанови нормалната спокойна обстановка за работа. Предстои ни нещо изключително важно – едни местни избори, които, както се оказва, няма да бъдат изобщо леки. Аз до момента не съм виждал една такава кампания, която започна толкова рано под една или друга форма“, коментира Костов в интервю за предаването „12+3“.        Не съм допуснал натиск, увери генералният директор на радиото. Той заяви категорично, че причина за случилото се не е натиск отвън.    „Ако някой бъде натискан, аз пак ще ви го гарантирам, както и на всички работещи в радиото, че няма да позволя този натиск да бъде упражняван и аз ще застана между тях и този натиск“, гарантира Светослав Костов.    Взетите решения, предизвикали кризата в радиото, той обясни:        Костов обясни и защо не е откликнал на поканите за участие в предаванията на „Хоризонт“:            В момента ситуацията с техническото състояние не е особено добра, декларира директорът на БНР и добави:          \"Не мога да кажа, че някой има вина. Ако трябва да търсим вината, може би трябва да я търсим някъде по-назад, в хората, които евентуално са доставяли различна техника, хората, които евентуално са работили по техническото изграждане. Мисля, че е по-добре да разберем къде е проблемът, за да бъде решен и за да не стават такива неща\", коментира генералният директор на БНР.    Той отново благодари на Мартин Минков, че е поел програма \"Хоризонт\" в тази тежка ситуация:      В момента се изработват критериите за обявяване на подбор за директор на програма \"Хоризонт\", каза още Костов. Той каза още, че не знае за подписка в негова подкрепа.    Не искам да се стига до противопоставяне, посочи генералният директор на БНР.  ", "date": "2019.09.17", "title": "Светослав Костов: Когато има криза, най-лесният начин е да си тръгнеш. Но дали е най-достойният? "}
{"url": "http://epicenter.bg/article/Kostadin-Kostadinov-se-registrira-kato-kandidat-za-kmet-na-Varna-/192957/2/0", "text": "Лидерът на партия \"Възраждане\" Костадин Костадинов се регистрира като кандидат за кмет на Варна в Общинската избирателна комисия, съобщиха от партията.    \"Възраждане\" ще регистрира и пълна листа с кандидати за общински съветници, както и кандидати за кметове във всички варненски райони.  ", "date": "2019.09.17", "title": "Костадин Костадинов се регистрира като кандидат за кмет на Варна "}
{"url": "http://epicenter.bg/article/-quot-Kmet-na-godinata-2019-quot--Momchilgrad-poluchava-nagrada--quot-Smart-City-quot--/192960/2/0", "text": "Момчилград е отличен в категорията \"Smart City\" в тазгодишния национален конкурс \"Кмет на годината-2019\", който се организира от портала на българските общини \"Кмета БГ\",      Наградата се връчва за цялостно внедряване на нови технологии в градовете за улеснение на гражданите и привличане на туристи. Кметът на общината Сунай Хасан ще получи приза на официалната церемония, която ще се състои на 18 септември в Зала 6 на НДК.    \"Наградата е за целия екип на Община Момчилград. В продължение на 4 години ние сме работили с лице към хората и сме се стремели да бъдем в тяхна услуга\", заяви кметът на общината Сунай Хасан.  ", "date": "2019.09.17", "title": "\"Кмет на годината-2019\": Момчилград получава награда \"Smart City\" "}
{"url": "http://epicenter.bg/article/Maya-Manolova--Bitkata-shte-bade-mnogo-trudna--Upravlenieto-na-Sofiya-e-zadkulisno-i-obraslo-s-koruptsiya-/192962/2/0", "text": "Битката ще бъде много трудна, управлението се е окопало сериозно през последните 14 години, така че подкрепата на всеки един гражданин ще е много важна. Това каза в предаването \"Лице в лице\" по БТВ независимият кандидат за кмет на София Мая Манолова.    Приемам съвсем сериозно подкрепата на БСП, добави тя, като добави, че не е имала разговори за подкрепа с нито една партийна централа.    Управлението на София не е ляво или дясно, то е задкулисно, то е обрасло с корупция. Тези, които харчат парите ни, го правят по начин, който обижда с безразличието си. Макар всички да плащат данъци, хората в кварталите са забравени от управляващите. В центъра пък постоянно се прави ремонт на ремонта, обществени поръчки за огромни суми са в полза на приятелския кръг на управляващите. Това е, което хората искат да се промени – искат зелена София, искат тротоари, по които могат да се движат хорта, а не да са пълни с коли, искат детски площадки, искат чист въздух, подчерта Манолова.    Ако стана кмет, всеки ще може да проследи в реално време как се харчи всеки един лев публични пари. Досега прозрачността и публичността беше абсолютно пренебрегната от Столична община. Нагласените обществени поръчки се виждат буквално върху плочките на тротоара, както и в междублоковите пространства, добави тя.    Ако стана кмет, ще бъдат поставени станции за измерване на чистотата на въздуха във възловите места, където наистина има проблем, а не в парковете. Трябва да бъде стимулирано използването на градския транспорт, използването на електрически превозни средства, заяви независимият кандидат за кмет на София.    Благодарение на правителството, от една година нямам служебен автомобил и се сблъсках с всички предимства и недостатъци на градския транспорт. Той може да се подобри, но трябва да се подходи умно и смело, посочи Мая Манолова.    Според нея част от парите от синята и зелената зона трябва да отидат за изграждане на паркинги.    Тя коментира и изказване на премиера Борисов, в което той заяви, че е помагал много на Манолова, докато тя бе омбудсман. Борисов се опита да представи отпускането на средства за каузи, които защитавам, все едно дава лично на мен пари. Това е много жалко, това е един много неадекватен начин на мислене, когато става въпрос за разпределяне на обществени пари, заяви Манолова.    Самохвалството на премиера е в повече, защото получих 129 гласа \"за\" и не е премиерът, който избира омбудсмана. Премиерът каза, че няма да гласува за мен. Допускам, че някои от колегите от ГЕРБ са гласували за мен. Благодаря на всички гласували за мен за подкрепата, коментира Мая Манолова.    В момента, в който стана ясно, че властта ще блокира всяко действие срещу мен, всяка една от каузите, зад които стоя, няма да има положителен завършек, реших да се кандидатирам за кмет на София. Аз не се боря за власт, искам да помагам на хората и понеже повече не мога да го правя като омбудсман, се кандидатирах за кмет, заяви Манолова, като съобщи, че понеделник ще представи управленската си програма.", "date": "2019.09.17", "title": "Мая Манолова: Битката ще бъде много трудна. Управлението на София е задкулисно и обрасло с корупция "}
{"url": "http://epicenter.bg/article/Elen-Gerdzhikov--Maya-Manolova-e-oponent--koyto-zasluzhava-uvazhenie--Tya-e-ochakvan-oponent-/192963/2/0", "text": "Крайната оценка на нашата работа ще я дадат избирателите. Моята лична равносметка е, че това беше един доста труден мандат, с много трудни конкретни казуси, които трябваше да бъдат решавани – конкретен имот, конкретно междублоково пространство, конкретна градинка, която инвеститори искат да застроят. Това каза в предаването \"Още от деня\" по БНТ председателят на Столичния общински съвет Елен Герджиков.    Това е един непрестанен процес, добави той.    Трябва да има ясен план за новите предизвикателства, които стоят пред София през следващите години. Темите в София са много. Преди повече от 10 години се захванахме с тях и смея да твърдя, че много от тези теми в София, са вече в историята, заяви Герджиков.    Нашите критерии и взискателност се качват толкова повече, колкото повече се качва и качеството на живот. Това е нормално и положително, каза той в отговор на въпрос за критиките към управлението на столицата.    Хората, а оттам и общината вдигнаха критериите си и за градска среда, и за темпове на развитието, добави шефът на СОС.    По думите му новите предизвикателства пред града изискват нови хора и нова експертиза в екипа на Йорданка Фандъкова.    Мая Манолова е опонент, който заслужава уважение. Тя е очакван опонент, заяви Елен Герджиков.    По думите му коалицията със СДС е на принципна основа. Това е подкрепата, която може да бъде наречена принципна, за разлика от политическите антоними, които се събират около някои други кандидати, коментира още Герджиков.", "date": "2019.09.17", "title": "Eлен Герджиков: Мая Манолова е опонент, който заслужава уважение. Тя е очакван опонент "}
{"url": "http://epicenter.bg/article/Inzh--Stoyan-Bratoev--Nay-dobriyat-kmet-na-Sofiya-e-tozi--koyto-e-napravil-nay-mnogo-za-metroto--VIDEO--/192967/2/0", "text": "Най-добрият кмет на София е този, който е направил най-много за метрото. Когато някой опита да прави негативна кампания чрез метрото, това не е добре за него. Това заяви в \"Денят на живо с Наделина Анева\" по Канал 3 инж. Стоян Братоев, изпълнителен директор на \"Метрополитен\".    \"Много често виждам в метрото и депутати, министри, журналисти - по-удобно им е да пътуват с метрото. За нас всички те са пътници в метрото\", изтъкна инж. Братоев.    С нескрита гордост той посочи някои от големите предимства на метрополитена за столицата. \"Едно голямо предимство на метрото е, че човек оставя автомобила си. При сегашното метро с 2 линии близо 70 000 автомобила по-малко се движат в София на ден, близо 75 000 тона вредни вещества по-малко се изхвърлят в атмосферата годишно\", каза Стоян Братоев.    \"Другото предимство - средната скорост на надземния обществен транспорт е 14-15 км/ч, с автомобил - 20, максимум 24 км/ч, в пикови часове - по-малко. А на метрото максималната му е 80 км/ч, средната е 34 км/ч, независимо дали вали, дали има трафик. Което води до 25% редукция на трафика в града.    С новата трета линия пътниците в метрото ще икономисват 200 000 човекочаса, които всеки може да ползва за каквото си иска като лично време. Ето ви и косвен ефект - повече свободно време за хората\", изброи инж. Братоев и добави: \"В изграждането на метрото не работят обикновени хора, там работят мъже, защото всеки друг в тези условия ще се откаже!\"     ", "date": "2019.09.17", "title": "Инж. Стоян Братоев: Най-добрият кмет на София е този, който е направил най-много за метрото (ВИДЕО) "}
