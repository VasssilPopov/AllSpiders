{"url": "http://epicenter.bg/article/GERB-sa-sklonni-da-preosmislyat-reshenieto-si-za-preferentsiite--namekna-Danail-Kirilov/175465/2/0", "text": "  Очевидно целта е сега да се създаде имиджов проблем. Образно казано ние отнасяме критиките. Стремиш се до сега да си бил симпатичен и нека има преференции, но не правиш целенасочени кампании, да излезеш пред другите. По-честно е да кажеш “да, аз разчитам на себе си” , каза още той.   Ние зачетохме волята на ДПС. Виждате, че не сме коментирали техните предложения, които не са поставени за пръв път. Би следвало политическата ни култура да започне да ги приема като например пропагандата на чужд език. Те не казват, че трябва да го има винаги, а когато има изявление, да може то да бъде преведено и на чужди езици. Аз мисля, че все повече се отваряме и все повече хора работят в чужбина и разчитаме много да се върнат и да се развиват тук. Нищо лошо няма в това да се развиваме, заяви Кирилов.      Нещо, което разкри тази сутрин и председателят на ПГ на ГЕРБ Цветан Цветанов. ", "date": "2019.02.16", "title": "ГЕРБ може да дадат заден за преференциите, намекна Данаил Кирилов"}
{"url": "http://epicenter.bg/article/Tsvetanov--Darzhim-da-ostane-preferentsiyata--no-tryabva-konsensus-/175413/2/0", "text": "     Това беше желанието и на НФСБ, които също искат преференциите да не участват в решаването и пренареждането на листите”, разкри заяви в предаването „Събуди се” Цветанов.   философски обобщи  драматизма на ситуацията зам.председателят на ГЕРБ.  „НФСБ е част от Обединени патриоти, парламентарната им тежест е равна на тази на ВМРО. В политиката не винаги можеш да поставяш ултиматум”, коментира още Цветанов.   \"Не сме ограничили възможността на българските граждани да упражнят конституционното си право да гласуват”, коментира още зам.-председателят на ГЕРБ.   \"Когато някой излиза и започва да говори - ГЕРБ и ДПС са в съглашателство, нека погледнем нещата така - става дума за утвърждаването на европейски ценности, за прилагане стандартите на НАТО...  казва Цветанов.   Ние запазваме една дясна политика, която дава възможност на младите и компетентни хора да получават високи доходи, които да харчат тук, а не да отиват по Европа и по света.   .  разкри Цветанов.   „Знаете, че преди година-две се направи възможността да има много облекчена процедура за инициативни комитети и за всички онези, които искат да участват мажоритарно във всички избори“, обясни Цветанов.   В България има политическа система за гласуване и тя е пропорционалната система. Тя е решение, което е взето още 90-те години. В началото имаше и мажоритарна, и пропорционална, от 91-ва година тя е само пропорционална.    И в момента сме на пропорционална система. Единственото - през последните години се въведе преференцията. Ние сме стимулирали този процес, защото знаем, че тя е една възможност за избирателя да предпочетат някой, който е в листата... В политиката изкуството е да намериш този баланс, за да продължиш напред\", заяви вторият човек в ГЕРБ.   \"  Тя подаде сигнал, че има двойни дъна, фалшиви бюлетини... Спомняте ли си деня за размисъл преди аферата \"Костинброд\" - той беше опорочен, след това - денят за изборите - опорочен. Така че не ми давайте за пример Мая Манолова за изборното законодателство. Въпреки това, което се случи тогава, ГЕРБ успяхме да победим... За да избегнем всякакво внушение и спекулации, трябва да си припомняме историята. Както каза премиерът Борисов - ние сме доказали, че можем да участваме по всякакви правила.    Защо не зададохте тогава въпроса защо не се осъществи това? Политическа партия ГЕРБ е единствената, която участва активно в дебата с гражданите и има обратна връзка с гражданите\".    \"В момента започва изграждането на автомагистрала \"Хемус\" до Велико Търново. Това са политиките... Винаги трябва да се търси баланс в дискусията\".   На въпрос за Изборния кодекс - дали ще се намеси премиерът Борисов, Цветанов отговори: \"Ще се намеси президентът най-вероятно.   Но когато не си на \"терен\"... Динамиката в парламента беше изключително голяма. И нямаше как да комуникираме непрекъснато. Но за всичко той беше информиран.    „Ние винаги сме били за намаляване на прага на преференцията, но в миналия парламент остана на 7%”.  По думите му другото условие на ДПС е било машинното гласуване.   \"В момента ситуацията е такава, че и премиерът, и всеки мислещ за Русия възприема Черно море като нейна територия. А нека да кажем, че Черно море е международна територия. И Русия с анексирането на Крим, с увеличаването на военното си присъствие в Черно море доведе до ситуацията, която е сега\", заяви гостът.   Според Цветанов противопоставянето на \"хибридната атака на Русия\" е благодарение на съвместните действия на страната ни с британските служби. По случая \"Гебрев\" е работено с тях. \"Русия с това присъствие на Федотов три пъти и с други действия, които са засечени..., за голямо съжаление хибридната атака към България не е спирала от средата на 2015 година. ", "date": "2019.02.16", "title": "Цветанов: Аз се съгласих с ДПС за преференцията в името на стабилността на управлението"}
{"url": "http://epicenter.bg/article/Tomislav-Donchev--Fakt-e--che-poluchavame-podkrrepa-ot-DPS/175419/2/0", "text": "През 2015 година имаше опити за намеса в българските избори, както и опити за саботиране. Това беше поредица от злонамерени хакерски атаки на сайтовете на външно министерство, ЦИК и други. Това, в което не мога да съм толкова категоричен – кой стои зад тези атаки. Мога само да дам предположения, мога да имам хипотези, но съм сериозен човек, който работи с документи.   Това заяви вицепремиерът Томислав Дончев в сутрешния блок на bTV.   \"Беше направено доста, за да се локализира източникът. Има данни кои хакерски групировки стоят зад атаката, но с коя държава са свързани те, не мога да кажа. Ние полагаме усилия всеки изборен процес да сме по-подготвени и по-защитени\", добави той.   \"За мен победата в едни избори зависи от участието на качествени и стойностни кандидати, зависи от посланието\", каза още Дончев.   \"С ДПС не сме управлявали, не сме били в коалиция. Но е факт, че има моменти, когато получаваме подкрепа от тях. Те имат ясно изразени позиции за външната политика, членство на България в ЕС - по тези теми също сме получавали подкрепа\", допълни той.", "date": "2019.02.16", "title": "Томислав Дончев: Факт е, че получаваме подкрепа от ДПС, но не сме в коалиция с тях"}
{"url": "http://epicenter.bg/article/Ministar-Kralev-i-kmetat-Nikolov-obsadiha-vazmozhnostite-za-izgrazhdane-na-nov-stadion-v-Burgas/175438/2/0", "text": "Министърът на младежта и спорта Красен Кралев проведе работна среща с кмета на Бургас Димитър Николов. Това съобщиха от пресцентъра на Община Бургас. По време на срещата Димитър Николов представи предложения на Общината за подходящи терени, на които би могло да се изгради футболен стадион, който да отговаря на критериите за провеждането на големи международни първенства.   Според министър Красен Кралев в момента България подготвя кандидатурата си заедно със Сърбия, Гърция и Румъния за евентуално домакинство на Световно и Европейско първенство по футбол. Той добави, че Бургас е един от градовете, които имат предвид, тъй като има отлична инфраструктура – има летище, добра пътна и транспортна инфраструктура, голяма хотелска база. Процесът все още е в самото начало, но те трябва да са наясно какви са възможностите, защото за участие в тази кандидатура, трябва да се предложат и изградят 4 нови стадиона с капацитет 40 000 души.   По време на работната среща присъстваше и главният архитект на Общината Веселина Илиева.   Според кмета Димитър Николов първият терен, който се смята за подходящ, е бивше военно поделение, което се намира на входа на Бургас. Другият е стадион „Черноморец“ в квартал „Акациите“, който може да бъде изцяло престроен.   Министър Кралев определи сътрудничеството с кмета на Бургас като отлично и изрази увереност тази година да бъде приключен най-големият проект, който министерството има в Община Бургас – многофункционалната спортна зала „Арена Бургас“.   „Това ще бъде още едно бижу за града. Смятам, че кметовете, които работят, обичат спорта и отделят от ресурсите на Общината, сме длъжни да ги подкрепяме с държавни проекти“, добави той.   По време на работното си посещение Красен Кралев, заедно с кмета на Бургас, посетиха и закрития плувен басейн с олимпийски размери „Парк Арена ОЗК“, където се провежда втория квалификационен кръг от първенството по водна топка за мъже.   Спортният министър и Димитър Николов изгледаха срещата между Черноморец - Бургас и Аква Спорт - Варна, която завърши с резултат 12:14, в полза на Варна. След нея Красен Кралев даде старт на двубоя между варненските отбори Комодор - Варна и Черно море.  ", "date": "2019.02.16", "title": "Министър Кралев и кметът Николов обсъдиха възможностите за изграждане на нов стадион в Бургас"}
{"url": "http://epicenter.bg/article/Okrazhniyat-prokuror-na-Plovdiv--Mashinistite-ot-derayliraliya-vlak-sa-s-otritsatelni-probi-za-alkohol/175439/2/0", "text": "  Дерайлиралият водещ локомотив на товарната влакова композиция в Пловдив е същият, който е бил и при неприятния инцидент в Хитрино. Това каза пред журналисти главният прокурор на Пловдив Румен Попов, предаде репортер на Радио „Фокус“ – Пловдив. На въпрос дали и машинистите са били същите, които са управлявали композицията при трагичния инцидент в Хитрино, Попов отговори, че няма такива сведения.   Окръжният прокурор на Пловдив посочи, че всички институции работят по случая. „По разпореждане на главния прокурор след извършване на първоначалния оглед, се очаква на място да пристигне екип от следователи от Националната следствена служба, специализирали в разследване на подобни случаи и инциденти“, каза Румен Попов.     Трима са били машинистите в дерайлиралата товарна влакова композиция при Централна гара в Пловдив, уточни той и посочи, че са взети проби за алкохол и наркотици на машинистите, като те са отрицателни.   „Тримата са в добро състояние, без травматични увреждания. Към момента се провеждат техни разпити“, каза Румен Попов.   Окръжният прокурор посочи, че по случая е образувано досъдебно производство, по което се извършват активни действия и разпити на свидетели.   Локомотивите и цистерните от дерайлиралата товарна влакова композиция в Пловдив ще бъдат вдигнати след приключване на огледите. Това каза пред журналисти главен комисар Николай Николов, директор на Главна дирекция „Пожарна безопасност и защита на населението“.   Той посочи, че се очаква на място да дойдат кранове от София, които да вдигнат локомотивите и цистерните.   „След приключване на огледите ще ни трябват поне 3 часа, за да приключим действията и движението по линиите да бъде възстановено. Няма опасност от изтичане на газ, операцията е рутинна. Ще се работи с кранове, хидравлични инструменти, трябва да се вдигне голяма маса, тоест преди всичко механични дейности“, каза главен комисар Николай Николов.   Той посочи, че реакцията на МВР при настъпване на инцидента е била мигновена. „Не е имало изтичане на газ, извършва се непрекъснат контрол върху средата. Няма никаква опасност за служителите и за населението“, подчерта Николов.", "date": "2019.02.16", "title": "Окръжният прокурор на Пловдив: Дерайлиралият водещ локомотив е същият от инцидента в Хитрино"}
{"url": "http://epicenter.bg/article/Osem-dushi-sa-s-uslozhneniya-ot-morbili/175441/2/0", "text": " Осем души са с усложнения от морбили. 9-годишно дете и мъж на 27 години са били приети по спешност в реанимацията на благоевградската болница. Състоянието на мъжа вече се е подобрило, но детето продължава да бъде с дихателна недостатъчност, предаде Нова телевизия.   При някои от децата има развити пневмонии, а при едно от тях, което е било настанено в инфекциозното отделение в петък, много бързо са се развили симптомите на болестта. Настъпила е дихателна недостатъчност и се е наложило детето да бъде преместено в реанимация.   „Приведено в Отделението за анестезиология и интензивно лечение с тежка дихателна недостатъчност. Засега е стабилизирано. Едно от децата с пневмония е на 2 години. При големите болестта протича по-леко, като единият е приведен в ОАИЛ също беше с тежка дихателна недостатъчност, но се подобрява”, заяви д-р Елена Лазарова от Инфекциозно отделение – Благоевград.   Тежестта, с която протича заболяването, според лекарите, не зависи от възрастта, а от имунитета на пациентите. В болницата в Разлог са взети всички мерки срещу разпространението на морбили. Детското отделение там вече е затворено.   „В момента са спрени всички визитации в цялата болница. Към момента няма да има затваряния на нови отделения”, допълни директор на РЗИ - Благоевград д-р Калоян Калоянов.   От болницата в Благоевград увериха, че разполагат с достатъчно база да приемат пациенти от региона на Разлог, след като тамошното детско отделение вече е затворено.   Все още се издирват контактни лица, за които се предполага, че може да са заболели от морбили.", "date": "2019.02.16", "title": "Осем души са с усложнения от морбили"}
{"url": "http://epicenter.bg/article/MVnR-predupredi-za-risk-ot-teroristichni-ataki-v-Makedoniya/175442/2/0", "text": "Българските граждани, посещаващи Република Северна Македония в следващите дни, да отчитат съобщенията за повишен риск от терористични атаки. Това съобщават от пресцентъра на Министерство на външните работи.   Посолството на Р България в Скопие информира, че на 15 февруари 2019 г. около 20.00 часа МВР на Република Северна Македония /РСМ/ публикува съобщение, което гласи:   \"Полицията на РСМ проведе оперативно-технически мерки и обиски на няколко обекти, свързвани с потенциални планове и намерения за извършване на терористични актове на територията на РСМ от страна на радикални структури, поддръжници на групировката \"Ислямска държава“.   Два часа по-късно американското посолство в Скопие обяви публично съобщение, че е налице повишен риск от терористични атаки, подтикнати от екстремистки идеологии на територията на РСМ и с препоръки към своите граждани да избягват посещенията на обекти и мероприятия, определяни като \"меки цели“.   По този повод МВнР на Република България препоръчва на българските граждани, посещаващи Република Северна Македония в следващите дни, да отчитат съобщенията за повишен риск от терористични атаки.    ", "date": "2019.02.16", "title": "МВнР предупреди за риск от терористични атаки в Северна Македония"}
{"url": "http://epicenter.bg/article/Tsvetanov--Za-poreden-pat-Ninova-i-BSP-opitvat-da-rodyat-falshiva-novina-za-nyakakvi-novi-koalitsii-v-NS/175444/2/0", "text": "За пореден път Корнелия Нинова и БСП опитват да родят и тиражират фалшива новина. Поредният опит е за някакви нови коалиции в парламента. Това написа председателят на ПГ на ГЕРБ и зам.-председател на партията Цветан Цветанов в профила си в социалната мрежа „Фейсбук“.   „Държа да подчертая за пореден път, че в настоящия парламент по теми извън управленската програма на коалицията, Услужливо ще припомня на г-жа Нинова, че когато е било в името на националния интерес, от ГЕРБ сме подкрепяли и гласували и предложения на БСП.   Ще припомня само промените в Закона за лечебните заведения, с които се разширява кръгът лечебни заведения, които се финансират от МЗ; промяната в Изборния кодекс за отпадането на втория оригинал на протокола; както и промените в ГПК, касаещи подсъдността на застрахователните искове за всички щети.   Приемането на тези предложения означава ли, че сме в коалиция с БСП, г-жо Нинова? Не, нали!?   защото това са теми, по които от ГЕРБ бихме приели подкрепа от всяка партия, изповядваща евроатлантическите ценности“, пише още Цветанов.   „Странно защо БСП се занимават с подобни фалшиви новини, а не казват нищо за постигнатите успехи от българските евродепутати Андрей Новаков и Ева Майдел, касаещи увеличението на европейския бюджет за България с 4 млрд. евро, намаляването на таксите за банковите преводи и блокирането на пакета „Мобилност“. Не чувам и коментарите на БСП за данните на ЕК за очакван икономическия растеж на България от 3,6% при среден растеж за ЕС от 1,8%“, добавя Цветанов.   „  заявява Цветанов.   ", "date": "2019.02.16", "title": "Цветанов:  Нямаме коалиция с ДПС! За пореден път Нинова и БСП опитват да родят фалшива новина"}
{"url": "http://epicenter.bg/article/Mityo-Ochite-e-v-aresta-na-Natsionalnata-sledstvena-sluzhba-/175414/3/0", "text": "Турция предаде на българските власти Димитър Желязков – Митьо Очите. Той вече се намира в ареста на Националната следствена служба. Соченият за наркобос Желязков беше екстрадиран у нас снощи с полет от Истанбул, съобщи Нова телевизия.  С белезници и конвоиран от Съдебна охрана, Димитър Желязков беше върнат в България.  На 2 август миналата година службите арестуваха в Бургас и региона група за рекет, физически тормоз и разпространение на наркотици. Арестуваните се оказаха приближени на Митьо Очите. Той беше обявен за издирване, а ден по-късно - задържан в хотел в Истанбул. Обвиненията му са същите като на задържаните в България.  В Истанбул заедно с Митьо – Очите беше задържан и заместник-председателят на общинския съвет от БСП в Бургас Бенчо Бенчев. С тях бил и бившият депутат от ДПС Несрин Узун, който, според твърденията на прокуратурата, е направил резервациите за стаите в хотела. Отново според прокуратурата, Митьо Очите стигнал до Турция два дни преди залавянето му с микробус, собственост на фирма на Бенчев.  „Просто така се случи, че бях на неудобно място с неудобни хора”, заяви тогава Бенчев.  А Несрин Узун разказа какво се е случило във вечерта на арестите. Тогава по думите му бил на вечеря с Бенчев.  „След вечерята, аз вместо да го оставя да се прибере с такси, го взех с моята кола, за да го оставя. Като пристигнахме и видяхме, че беше арестуван въпросният български гражданин, които са го търсили с Интерпол”, заяви тогава Несрин Узун.  Узун отрича той и Бенчев да са били задържани и казва, че са оказали пълно съдействие на местните власти. Нашите власти пък казаха, че очакват Димитър Желязков на българска земя.  Още този уикенд Специализираният съд в София ще гледа мярката за неотклонение на Димитър Желязков.", "date": "2019.02.16", "title": "Митьо Очите е в ареста на Националната следствена служба (Видео)"}
{"url": "http://epicenter.bg/article/Harsev--Izvodite-ot-sluchaya-s-venetsuelskite-pari-sa-polozhitelni-za-pravnata-i-bankovata-sistema-u-nas/175430/4/0", "text": "Положителни за правната и банковата система и надзор в България са изводите от ситуацията с венецуелските парични преводи. Това каза за седмичното обзорно предаване „Метроном“ на Радио „Фокус“ финансистът Емил Хърсев.   Той коментира, че канален ред са постъпили парите от Венецуела, българските служби са знаели за трансфера преди повече от година. „Тези пари всъщност точно погледнато дословно никога не са влизали в България. Те не са докарани с камион, с каруца, с влак. Те са си седели винаги там, където си стоят сумите в евро – в еврозоната. Ние тук само си водим записки за парите, които физически са във Франкфурт. Този трансфер преди да достигне до българската банка е обработен освен от венецуелската банка, която обслужва национална петролна компания, още от кореспондента на тази на банка в еврозоната и от банката кореспондент на българската банка в еврозоната. Ние не сме членове на еврозоната, както и да сме, българските банки нямат сметки в Европейската централна банка. За да работят с евро и да обслужват плащания на своите клиенти с евро те използват услугите на банки кореспонденти“, уточни Емил Хърсев.   Той каза още, че информацията, изнесена от посланика на САЩ гласи, че според американското правителство е извършено престъпление, обект на което са тези пари, като уточни, че българските власти не са знаели единствено тази част от информацията. Българската банка е изпълнила нареждането на прокуратурата, налагайки възбрана за разпореждане с паричните средства, добави Емил Хърсев.   Всяка сума на трансфер подлежи на контрол, на около два кораба с нефт се равняват преведените от Венецуела към българската банка пари, каза финансистът.   “Сума над 30 хил. лв. Подлежи на задължително обявяване, уведомяване за трансфера и събиране на данни за него с декларации за произход и предназначение. Ако става въпрос за операция в брой, т.е. теглене и внасяне е над 10 хил. лв.”, уточни той.   Венецуела е страната с най-големи запаси петролни запаси, за която тези средства не представляват голяма сума, обясни той. При случая с паричните трансакции от Венецуела, които ДАНС проверява, не става въпрос за малка българска банка, а за стабилна и добре развиваща се, която е в десетката на финансовите институции, уточни Емил Хърсев.   „Има трайна тенденция от поне 1991 г. България да бъде определяна като малка страна незначителна, при положение, че тя е една от големите европейски страни. Ние сме точно по средата по територия и население на страните в ЕС и в никакъв случай не сме малка държава. Малка страна е Лихтенщайн, Люксембург. Българските банки в десетката на финансовите институции в никакъв случай не могат да бъдат определени като малки, особено пък в сравнение с финансовата система на България и никакъв случай не може да се отнасяме към тях пренебрежително.   Напротив, те са много добри конкурентноспособни финансови институции със своето вече доказано място в региона.   Изключително често, поне от 10 години насам, има случи на изнасяне на фирми от съседни страни, специално в България, точно, за да имат нормално банково обслужване.   Непрекъснато има поток от клиенти от съседните страни, които предпочитат включително да пътуват, известно разстояние, но да бъдат облажвани от български банки, а не от гръцки, турски, в това число и за румънските банки имаме същият проблем“, коментира финансистът.   По думите му българската банкова система е стабилна и е нормално страна като Венецуела, която възнамерява да извършва покупки хранителни стоки в региона, да работи в България.     Предстоящите стрес тестове за банките са пътната карта на България към еврозоната, каза още финансистът Хърсев. Той изрази оптимизъм, че проверките ще бъдат положителни.   По думите му стрес тестовете са илюзия и метод за блъфиране.   „Предишния стрес тест започна декември месец на едната и резултатите бяха оповестени през юни на следващата. Около 5-6 месеца е необходимият технически период за провеждането на такава стандартна проверка. Българските банки са по-компактни и нещата се случват по-бързо. Предишният път нашите банки се справиха за около 3 месеца. Извършените проверки и анализи са два различни типа, като стрес тестът е по-лесен. По-труден е прегледът на качеството на активите.   Предполагам, че Европейската централна банка отново ще извърши същата проверка. Качеството на активите сигурно се е подобрило, печалбата и собственият капитал на банките в България са се увеличили“, обясни Емил Хърсев.   Според него България няма да се присъедини към еврозоната на 1 януари 2023 година и периодът, в който страната ни ще бъде част от европейския механизъм, ще продължи по-дълго.   Около 5 години ще трае процесът на събиране на кураж от европейските страни за пристъпване към следваща разширение на еврозоната с вероятното участие на България и Румъния, добави финансистът.  ", "date": "2019.02.16", "title": "Хърсев: Изводите от случая с венецуелските пари са положителни за правната и банковата система у нас"}
{"url": "http://epicenter.bg/article/Botyo-Botev--Mityo---Ochite-e-svarzan-s-transkontinentalna-deynost/175415/3/0", "text": "„Преекспонира се историята около екстрадицията на Очите. Това е една нормална процедура. Не е тайна, че Очите е свързан с трансконтинентална дейност, особено с Турция. Събирането на оперативна информация е от интерес на службите”. Така криминалистът Ботьо Ботев коментира в предаването „Събуди се” екстрадицията на Димитър Желязков – Митьо Очите и защо тя се забави толкова.   „Категорично няма полицейски чадър над Очите, нито политически“, казва криминалистът. Според него събирането на оперативна операция е причината да се забави екстрадицията на Очите.   По думите му навремето Митьо е бил едно обикновено момче. „Ситуацията, която се развиваше по онова време, особено в „Слънчев бряг” беше интересна за оформящите се групировки. Разпределяха се територии. Очите се е появи доста по-късно на хоризонта на организираната престъпност в България”, каза още Ботьо Ботев. Според него той е непредсказуем в действията си.   „Съдбата е благосклонна към него. Въпреки, че доста пъти е бил обект на нападения, той винаги оцелява. Митьо неведнъж е бил на прага на живота и смъртта. Самият той трябва да преосмисли много неща, свързани с дейността си”, каза още Ботьо Ботев.", "date": "2019.02.16", "title": "Ботьо Ботев: Митьо - Очите е свързан с трансконтинентална дейност, над него няма политически чадър"}
{"url": "http://epicenter.bg/article/Kiril-Kadiyski-do-Boil-Banov--Opozorihte-se--Hayde--izvadete-ya-ot-dzhoba-taya-pusta-ostavka-/175422/6/0", "text": "Писателят е кавалер на френския Орден за Изкуство и Литература, лауреат на наградата Макс Жакоб, член-кореспондент на академия Маларме, почетен гражданин на Монмартърската република, бивш директор на Българския културен институт, Париж.   \r\n Топорчите се, че не сте от страхливите, пък една оставка не смеете да подадете. Не се заблуждавайте, че в битността си на министър сте по-защитен за това, което предстои да ви се случи. А и какво ли по-страшно може да бъде то от това вече да си се опозорил. Хайде, извадете я от джоба тая пуста оставка. Подпишете я, Боиле Банов. Боилите са били храбри хора! Бановете – също!, пише той. \r\n   \r\n \r\n   \r\n До Министъра на Културата \r\n      г-н БОИЛ БАНОВ \r\n   \r\n Относно: \r\n Конкурса за директор \r\n на Българския културен институт Париж \r\n   \r\n \r\n   \r\n Получих отговора Ви на моето възражение от 4 януари т.г. \r\n Самият отговор, дело вероятно на някой от членовете на въпросната комисия издава неубедителна симулация на обективност и е опит да се подмине основния въпрос: МАНИПУЛИРАНЕТО НА КОНКУРСА. Ако това е недостатъчно ясно за онзи, който евентуално ще пише следващия ваш отговор до мен (за какъвто не настоявам, тъй като вашите юристи ще могат да се обяснят с моя адвокат в съда), ще поясня: \r\n   \r\n Става въпрос за императивното ви указание кой от кандидатите да бъде на първо място   и кой да бъде оставен наказателно на последно място  \r\n   \r\n Недопустимо е един министър на културата да принизява Българските културни институти по света до предприятия от средния и дребен бизнес, за каквито е квалификацията на въпросната „калинка”-мениджър. Иначе, в културата тя е никоя. \r\n   \r\n В кулоарите, по време на така наречения конкурс, – не без угризението, че може би съм пропуснал да разбера коя е – имах наивността да я попитам коя е сферета, в която тя е силна: музиката, театъра, киното, изобразителните изкуства. Тя ми се усмихна чаровно и леко ехидно отвърна: – Аз съм силна в други сфери! \r\n   \r\n Остава недоумението: отплащате (отплащат) ли й се за някоя „добре свършена работа”, или очаквате (очакват) тя да ви (им) се отплати на някой по-скромен обект, но по-близък до брюкселската хранилка. С НДК не се получи някак – „малката с късата поличка” (думи от интервю с Христо Друмев, на чийто стол са я курдисали – също като вас императивно, и дори без конкурс, макар и бутафорен – също като вашия) не успява все пак да съсипе набелязания за приватизиране апетитен обект. Не може да не знаете и това, че вашият предшественик по-късно я е изхвърлил за несправяне с работата. Така че, не възлагате ли прекалени надежди (за каквото и да било)?! \r\n   \r\n И втория – вече съпътстващ, но произтичащ от първия – въпрос е за тримесечното забавяне на финалния етап на конкурса, нещо, което няма прилично обяснение, освен че сте действали или в нечия угода, или под някаква принуда. Чия обаче? Спокойно – не сте длъжен да отговаряте, това последното се нарича риторичен въпрос. Някои – не са прави – наивно смятат, че машинацията била сегашната директорка да може да закръгли десетгодишен мандат. Не е логично: няма как да се достигне, а още по-малко да се подобри рекорда на директора във Виена – зет на някогашния зам. министър на културата Явор Милушев и на народната артистка Цветана Манева. Но надежда има – примерът с Будапеща. Може да възразите, че три месеца е нищо време, но пък повече от достатъчно, за да изтече истинската информация – нещо обичайно в повереното ви ведомство. \r\n   \r\n Много течове, г-н министър! Да бяха от водопровода, булеварда отвън да сте вече залели. Недай си боже пък да е било от канализацията. Но вие и така овоняхте българското културно пространство. \r\n   \r\n Ето причината моят апел да бъде – и не само за случая! – така категоричен: подобен род конкурси да се провеждат от специално назначени комисии от авторитетни външни – НЕЗАВИСИМИ! – представители – интелектуалци и специалисти – а не от министерски ПОДВЛАСТНИ вам служители. \r\n   \r\n Никъде в моето възражение не се твърди, че въпросната бутафорна комисия не е конструирана според „изискванията на Кодекса на труда, на Закона за закрила и развитие...” и т.н. до края на абзаца. Нито пък, че е назначена не от Вас, още по-малко без заповед. Тази нейна „изрядност” нищо не значи, за да бъде ядрото на вашия отговор. \r\n   \r\n Категоричните ми възражения са, че комисията е не само ЗАВИСИМА, но и некомпетентна, тъй като отдавна е публична тайна, че ръководеното от вас министерство няма необходимия интелектуален ресурс. Нещо, което вие съзнателно не променяте, за да не разваляте добрия климат за машинациите, вече донесли ви незавидната слава, която дълги години още ще ви следва като втора сянка по петите. Иначе не би се стигало до смехотворни ситуации, каквато имаме дори в обявата за въпросния конкурс: желателно било кандидатите да владеят и други ЧУЖДЕСТРАННИ езици. \r\n   \r\n Ето ви още едно – най-невинното – доказателство, че няма как вашите сътрудници и служители да са КОМПЕТЕНТНИ; хора, които не владеят родния си език, не могат да преценняват доколко един кандидат за такъв висок пост може да си служи с един или друг ЧУЖДЕСТРАНЕН език. За езика на дипло-мацията да не говорим! \r\n   \r\n В тази стилистика, г-н министър, трябва да имате НАпредвид (отново израз на ваш служител, а може би и член на тази или друга комисия), че освен „преценката” на комисията за „професионалните и деловите качества на кандидатите” по време на така наречения конкурс парпалелно тече и друга една оценка – тази на кандидатите – и не само относно „необходимата професионална квалификация и опит”, но и за интелектуалните възможности на редовната според формалните изисквания комисия – и поотделно, и в цялост. \r\n   \r\n И тази оценка не само не може да послужи като атестат за участие в една такава отговорна селекция, но не е достатъчна дори за класирането на повечето от подвластните ви служители за чиновническа работа в едно министерство, още повече на културата. Не може културата да се ръководи от полуграмотни хора (случаят не е изолиран). Не е оправдание, че политическата сила, която е на власт, не разполага с интелектуален ресурс по-голям от този на своята върхушка. \r\n   \r\n Вашият незадоволителен отговор и най-вече ако е истина, че „резултатите са обективирани в протокол” – ето двете причини, които ме задължават да апелирам да ми бъде предоставен (или да бъде публикуван) въпросният протокол – стига междувременно да не е фалшифициран – доказана практика при вас – или изготвен постфактум. Както и да бъдат публикувани самите концепции на кандидатите, с цел да се сравни тяхната автентичност, тъй като за никого не е тайна, че у нас има цели бюра, които изготвят всевъзможни концепции срещу заплащане. Това би било по-убедително за представяне на истинската картина при манипулиранато на конкурса, отколкото фарсовото филмиране и публикуване на детайли от неговата симулация. \r\n   \r\n И понеже вие, г-н Банов, си позволявате дръзкото самочувствие да обявявате публично доказателствата за вашето лошо управление на министерството, за вашето самовластно и подвластно на кукловодите ви поведение, стигащо до подбудителство на ваши подчинени да фалшифицират документи – та, казвам, понеже си позволявате да представяте това за посегателство срещу самата култура, аз ви питам: посегателство срещу какво е да ме изправяте пред репортерки от провинциални кабеларки да „извършват преценка” на моите интелектуални качества. \r\n   \r\n Не е ли малко прекалено за фарса, наречен конкурс, да осигурявате на своята (тяхната) фаворитка миманс от творци и интелектуалци като Кирил Кадийски и всички останали кандидати, не по-малко достойни за една обективна оценка. Да се надяваме, че като кукловод – и дори директор на куклен театър – сте разбрали поне метафорите с кукловодите и миманса. Жалкото е, че не сте разбрали друго: докато куклите в кукления театър ги прибират грижливо, понеже ще са необходими и за следващия спектакъл, куклите на конци, макар и бивши кукловоди, ги захвърлят веднага след като си изиграят ролята; и колкото по-мръсна е тя – толкова по-скоро! За тях следващ спектакъл няма! \r\n   \r\n \r\n \r\n \r\n   \r\n 7 февруари 2019 г. \r\n \r\n", "date": "2019.02.16", "title": "Кирил Кадийски до Боил Банов: Опозорихте се! Хайде, извадете я от джоба тая пуста оставка!"}
{"url": "http://epicenter.bg/article/Petima-tsivilni-sa-zhertvite-na-masovata-strelbata-v-Ilinoys--petima-politsai-sa-raneni/175411/7/0", "text": "  Нападателят - 45-годишния Гари Мартин, е застрелян от силите на реда, след като открил огън във фабрика.  Вчера той е бил уволнен от фирмата за производство на вентили и друго индустриално оборудване \"Хенри Прат\", където е работил 15 години Говорител на общината съобщи, че състоянието на просреляните униформени е стабилно. Местните власти алармираха към жителите на градчето да избягват района, където била извършена атаката. \r\n \r\n \r\n \r\n \r\n   \r\n Районът на атаката в града, разположен на около 40 км западно от Чикаго, е отцепен от десетки полицейски екипи. На мястото има и шест пожарни. \r\n \r\n \r\n \r\n В Twitter американският президент похвали добрата работа на силите за сигурност в критичната ситуация и изказа съболезнования на близките на жертвите. \r\n \"Америка е с вас\", написа държавният глава в профила си в социалната мрежа. \r\n \r\n \r\n \r\n", "date": "2019.02.16", "title": "Петима цивилни са жертвите на масовата стрелба в Илинойс, петима полицаи са ранени"}
{"url": "http://epicenter.bg/article/Lyubo-Penev--Ne-se-pritesnyavame--ne-ni-e-strah---VIDEO-/175461/8/0", "text": "  Треньорът на ЦСКА Любослав Пенев изрази оптимизъм след загубата с 0:2 при гостуването на \"Черно море\" в първия мач след подновяването на родното първенство. Според треньора на \"червените\", който дебютира начело на тима за трети път, няма място за отпускане, предаде  bTV .   Пенев обясни липсата на Мауридес с проблеми с документите.   \"Да, загубихме днес, не играхме по начина, по който искахме и по начина, по който тренирахме през седмицата. Ще продължим да тренираме между мачовете и момчетата ще научат това, което изисквам от тях. Ние дойдохме с 20 футболисти, което означава, че двама отпаднаха. Не съм съгласен, че играхме слабо. Имаше моменти, в които не можахме да играем както искахме, но в други моменти се получи. Разполагахме с няколко положения, но не бяхме достатъчно убедителни, за да затворим положенията с гол. Ние ще работим във всяка една насока от футболната игра - има много елементи, както в нападение, така и в защита, изграждането на атаката. Всичко това ще се получи в движение, лесно няма да стане, нямаме много време, но това е ситуацията. Нито се притесняваме, нито ни е страх. Подготвяме се за следващите мачове. Този приключи днес, анализираме го.\", каза Пенев след края на двубоя във Варна.   \"Армейците\" не успяха да се възползват от равенството на \"Лудогорец\" срещу \"Верея\" и остават на седем точки от \"орлите\".  ", "date": "2019.02.16", "title": "Любо Пенев: Не се притесняваме, не ни е страх! (ВИДЕО)"}
{"url": "http://epicenter.bg/article/Emanuela-i-Iliyan---spetsialni-izpalniteli-v-MEGA-MEGAMI--Love-Crimes/175426/10/0", "text": "Над 2000 души събра в нощта на 14 февруари концертната и парти зала EFE на хотел Marinela за грандиозното парти MEGA MEGAMI: Love Crimes.   Много романтика, любовни емоции и забавление на световно ниво – това предложи единственото по рода си събитие в нощта на Св. Валентин и Трифон Зарезан. Специални гост изпълнители на партито бяха Емануела и Илиян, а в шоуто се включиха професионалистите от балет Megami със секси пърформънс, земна и въздушна акробатика, танц с обръчи, топлес шоу и други.   Както обикновено, партито впечатли хилядите гости с ефектна мултимедия и светлинно шоу. Емануела и Илиян изпълниха най-големите се хитове, а празникът завърши с любими парчета от DJ Maxy и DJ Spirit.", "date": "2019.02.16", "title": "Емануела и Илиян -  специални изпълнители в MEGA MEGAMI:  Love Crimes"}
{"url": "http://epicenter.bg/article/Svetlana-Tilkova-Alena--2019-e-izklyuchitelno-podhodyashta-za-pateshestviya/175428/10/0", "text": "В австрийската столица от 11 ноември до Големите великденски пости виенчани валсират в 450 различни бала, като кулминацията им е през февруари.В цифрово изражение това са 2000 часа валсове. Всяка професионална гилдия си има собствена танцова забава – на юристите, на собствениците на кафенета, на филхармониците, на цветарите, на зъболекарите, на сладкарите, на хора на виенските момчета … Тази година за седми път сурови моркови ще сервират и веганите, които в страната на виенския шницел са около 25 000.   При нас Виенският бал може да е само един, но пък винаги успява да се превърне в светското събитие на сезона. През 2019-а – за 19 път. И за да не си мислите, че 300-те гости само се въртят на дансинга и си угаждат с австрийските специалитети на специално пристигналия готвач Готфрид Ганстерер, разпитах секретаря на Виенския клуб Светлана Тилкова-Алена за благотворителните им инициативи и каузи, които не свършват и не започват с бляскавото соаре.   Да имам на гости прочут астролог и да не я разпитам на кой астрален знак най му се услажда скитнята, би било криминално престъпление. Успокоих се! Щом известен астролог като Светлана Тилкова-Алена казва, че за пътешественическата  лудост е виновна зодията ми – Дева, вече имам официално оправдание. А в добавка тя прогласи, че 2019 година е подходяща за пътешествия. Какво чакаме?   Настанете се удобно. Настройте се на екзотична вълна и наострете уши. Ще ви водя до Оман. Омайният Оман!   В султаната Оман всяко камъче е история, а там камъните са в изобилие. Дивата и величествена красота на скалните зъбери обезличава човешкото въображение. То простоне е в състояние да измисли такава палитраот драстични контрасти - столицата Мускат прилича богато декорирана сватбена торта, поставена в средата на каменна  кариера.   Сгушеният в Близкия Изток Оман мери ръст с най-развитите държави. За близо 80 години султанатът е препуснал с шеметен галоп от феодалиъзм до утопичен социализъм, представен под формата на абсолютна монархия. В Оман здравеопазването и образованието са напълно безплатни. И в най-затънтената област има модерни гимназии и болници.Няма град без младежки стадион. Всеки, отличил се в учението, може да замине със стипендия в чужбина.   През 2001 година с джамията „Султан Кабуз“ народът отбелязва 30-ата година от възкачването на престола на оманския владетел, дал му всички тези блага.     Целият молитвен комплекс се простира върху 416 000 кв. м с водоскоци и цветни градини. Основната джамия с 5 минарета е със застроена площ 40 000 кв. м.  600 ирански жени в продължение на 27 месеца са тъкали ръчно килима с размери 60 на 70 метра, тежък 21 тона и съдържащ 1 милиард и700 милиона възелчета. Твърдят, че бил колкото три футболни игрища. А аз се разходих из цялото това великолепие като гигантски омлет, защото нямах подходящо покривало и заех от хотела одеяло, което се оказа яркожълто на цвят.   Друга атракция на столицата Мускат е покритият пазар„Мутрах”, вписан в съкровищницата на ЮНЕСКО. Магазинчетатаса разделени на сектори – подправки, филигранно сребро,златари. На покрития пазар „Мутрах“ любопитните могат да вдъхнат аромата на прочутия омански тамян, който се прави от смолата на специална акация, вирееща в покрайнините на областта Салала. Могат също да близнат екзотични подправки и да си купят сувенири от чисто сребро на зашеметяващи цени. Престъпно високи - нарочно! Защото в Оман не развиват масов туризъм и пазят природата си. Идеята им е не да дойдат 300 000 туристи,  които да оставят по 300 долара. Предпочитат да пристигнат само 300 гости, които да похарчат по 300 000 долара.   Едно от най-желаните за посещение места в Оман е заливът Рас ал-Хад. Там 4 пъти годишно женски костенурки с огромни като танкове коруби идват да снесат яйцата си нощем. Те изпълзяват от морето и с широките си плавници изравят дупка в пясъка.  В един миг пясъкът се раздвижва като жив. Малки, колкото кибритени кутийки, новоизлюпени костенурчета с още меки черупки хукват инстинктивно към морето. Право в зъбите на хищните риби да ги хрускат като бонбончета. От 1000 снесени яйца оцеляват едва 1-2 костенурчета. Но оцелелите дочакват половата си зрялост и точно след 35 години сезавръщат в Залива на костенурките, за да снесат яйцата си. 47 000 животни за 5 години идват на родния си плаж. През останалото време обхождат бреговете на Йемен. Какво ги води към залива, който са видели един-единствен път при раждането си е неясно, но вътрешният им маяк очевидно е силен, колкото природата.   Мнозина познават Клара Армандова от ролите й в театрите „Сълза и смях“, „София“ и 199, други са слушали нейните плочи с приказки и сефарадски песни. По-големите късметлии са гледали постановките й като режисьор във Великобритания. Макар да е утвърдена актриса, Клара заминава да прави магистратура по драматичен и музикален театър в Университета в Лийдс, и  още с първата си професионална постановка е удостоена с наградата за най-добър режисьор на Международния театрален фестивал в Единбург. При това за спектакъла „Ромео и Жулиета“!   Освен театрални представления в Англия и Америка, прави и поредица кратки филми. Един от тях - „Трохите на щастието“ е представен в прегледа на късометражното кино на международния фестивал в Кан.    В момента Клара Армандова работи върху пиесата „Мелодия“ в Нов театър в НДК. Преди да ни разкрие тънките разлики между британския, американския и българския начин на работа в театъра, я разпитах за предстоящия спектакъл и неговата премиера.   На пръв поглед връзката между нашумелия филм „Роди се звезда“ и пиесата „Мелодия“ в Нов театър НДК е почти несъществуваща. Но си струва човек да погледне втори път! И ще я открие. Лентата с Лейди Гага и Брадли Купър разказва за истинската любов, и в постановката на Клара Армандова любовта е водеща. Музиката свързва душите на главните герои, чрез нея те изразяват чувствата си.  И в двата случая сюжетът не е сложен, но е докосващ.   Клара Армандова е постановчик с 45 спектакъла във Великобритания и три в САЩ, а на 5 март е официалната премиера на режисираната от нея пиеса „Мелодия“ в Нов театър НДК.  ", "date": "2019.02.16", "title": "Светлана Тилкова-Алена: 2019 е изключително подходяща за пътешествия"}
{"url": "http://epicenter.bg/article/Samoletat-na-Dzhenifar-Anistan-i-Kortni-Koks-katsna-avariyno/175453/10/0", "text": "Частният самолет на Дженифър Анистън и Кортни Кокс се наложи да кацне аварийно около 30 минути след излитането си. Пилотът на самолета забелязал, че едната от гумите на колесника липсва.   Холивудските актриси заедно с група приятели, излетели от Международното летище в Лос Анджелис за луксозния мексикански курорт Кабо Сан Лукас, за да празнуват 50-я юбилей на Анистън, предаде БНТ.   Техническата повреда била установена, когато машината била в мексиканското въздушно пространство.   Всички пътници на борда са невредими. ", "date": "2019.02.16", "title": "Самолетът на Дженифър Анистън и Кортни Кокс кацна аварийно"}
{"url": "http://epicenter.bg/article/Georgi-Markov-/175409/2/0", "text": "\"Аз преживях “Костинброд-1”, който ни беше скроен от Мая Манолова, БСП и една сюрия други. Станах тогава от ГЕРБ - погнусен от опита да им бъде скроен този номер и да бъдат победени служебно. Сега ГЕРБ сам си скрои “Костинброд”. Това ще е “Костинброд-2”.   Това казва бившият конституционен съдия и настоящ депутат от ГЕРБ Георги Марков пред \"24 часа\" по повод скандалните поправки в Избирателния кодекс, които предизвикват всеобщо недоволство.   \"Вече виждам президента Радев в празнична парадна униформа - той ще стане герой, той ще стане борец за честни избори, той ще наложи вето и това ще бъде първото му успешно вето. За какво ни беше това? Нито една от тези промени не е нещо, без което да не можеше да се проведат тези евроизбори! ГЕРБ се вкара в капан. Горе-долу нещата наподобяват Истанбулската конвенция. Тогава лично при вас аз имах смелостта и най-вече честността да бия камбаната до г-н Борисов, че е подведен жестоко. Резултатът е печално известен!\", подчертава Георги Марков.   Георги Марков призовава:  “Приятелю Бойко, намеси се, както можеш, да спрем и предотвратим това чудо! Да го прегласуваме още в сряда и всичко да остане така, както беше!”   Народният представител, който е от гражданската квота обяснява, че лично е посочен Борисов за депутат да му казва истината: \"Защото съм единственият от ВНС, имам опит, от гражданската квота съм и не завися от партийна йерархия. Пратен съм от него да му казвам истината\".   Георги Марков предупреждава, че така гласуваните поправки в Изборния кодекс създават усещането за нагласени избори, които могат да бъдат оспорени.   \"Не трябва да създаваме впечатление, че променяме правилата на играта за едни избори, които и без това ще спечелим, и да създаваме ситуация те да бъдат оспорвани - да се олае цяла Европа, Азия, Африка. Това ще подмени темата на евровота - тя няма да е каква Европа искаме, а какви да са изборните правила\", предупреждава Марков.  ", "date": "2019.02.16", "title": "Георги Марков: Да отменим изборните поправки! ГЕРБ сам си скрои “Костинброд - 2”. Бойко, намеси се!"}
{"url": "http://epicenter.bg/article/Ananiev-prizova--Roditelite-da-vaksinirat-detsata-si-/175417/2/0", "text": "Създадена е необходимата организация, за да се овладее заразата с морбили, увери здравният министър Кирил Ананиев. Той посочи, че са изпратени подробни указания на районните здравни инспекции и са осигурени необходимите ваксини, ако се налага извънредна имунизация.   Министър Ананиев призова родителите да ваксинират децата си. „Ваксината не е враг за децата, ваксината предпазва децата от остри заболявания, които могат да дадат ефект по-късно, когато пораснат“, каза здравният министър Кирил Ананиев пред БНТ.   Вчера бяха потвърдени 21 случаи на морбили у нас. Повечето от тях са на деца от Благоевградска област, които не са били ваксинирани срещу болестта.", "date": "2019.02.16", "title": "Кирил Ананиев: Родителите да ваксинират децата си!"}
{"url": "http://epicenter.bg/article/Danail-Kirilov--Temata-s-Izborniya-kodeks-eskalira-pod-davlenie-na-opozitsiyata/175418/2/0", "text": "След горещите парламентарни дебати и скандали в пленарна зала, промените в Изборния кодекс бяха приети окончателно. Редно ли беше това да се случи само броени седмици преди евровота, ограничава ли се тотално преференциалното гласуване и как законотворците приемат очакваното вето на президента върху поправките – тези въпроси коментира в студиото на \"Денят започва\" с Георги Любенов - председателят на правната комисия и депутат от ГЕРБ Данаил Кирилов.   Работата по Изборния кодекс започна в началото на декември, така че отворихме прозорец от повече от два месеца, за да може всички заинтересувани да изразят становище и да има време за обсъждания и дебати, обясни Кирилов.   Не си спомням случай, в който Изборния кодекс или друг парламентарен кодекс да не е изисквал повече парламентарно време. Очевидно е, че темата ескалира под давление на опозицията, очевидно това съответства на техните планове за дестабилизация и създаване на напрежение непосредствено преди изборния процес, каза председател на правната комисия в НС.   По въпроса за ветото на президента върху промените, Кирилов коментира, че това е инструмент, който е предвиден в Конституцията, за да има законодателят възможност за самостоятелна ревизия.   Смятам, че най-вероятно дотогава заявленията на омбудсмана да сезира Конституционния съд ще бъдат осъществени, така че ще обсъждаме, каза Кирилов.   Няма основания да се твърди, че общественият интерес е засегнат по един или друг начин. Направихме невъзможното за машинното гласуване, категоричен е Кирилов.   Не бива преференцията да се бърка с мажоритарното гласуване. Трябва да намерим точния баланс между индивидуалните предпочитания и преференциалната система, коментира още председателят на правната комисия.   Предстоят два вида избори - европейските с мандат с най-висока цена - например 100 000 гласа и местните, където ще избираме общински съветници и кметове в най-малките общини. Там преференция от десет гласа пренарежда листата, поясни председателят на правната комисия в НС.   Искането на ДПС за агитация на майчин език е основателно. В политическия живот на България това обаче е едно сериозно предубеждение и няма как да се постигне консенсус по този въпрос, допълни Кирилов.   Той коментира и готвените промени в Закона за съдебната власт и това дали може да бъде наложен импийчмънт на главния прокурор.   Коментираме режима за предсрочно прекратяване пълномощията на тримата големи в съдебната власт, надявам се обсъжданията да започнат скоро, след Изборния кодекс, допълни той.  ", "date": "2019.02.16", "title": "Данаил Кирилов: Темата за Изборния кодекс ескалира под давление на опозицията"}
{"url": "http://epicenter.bg/article/Prodalzhava-Myunhenskata-konferentsiya-po-sigurnostta/175420/2/0", "text": "  Мюнхенската конференция по сигурността продължава и днес. В рамките на форума министър-председателят Бойко Борисов ще се срещне с европейския комисар по бюджет и човешки ресурси Гюнтер Йотингер и с премиера на Бавария Маркус Зьодер, съобщи БНР.     „Това, което говоря сега с Локхийд Мартин е за така наречената допълнителна помощ или какво още може да се изградят като ние винаги поставяме завод за ремонт на самолетите. Казвам, при положение, че се подпише договор, в България да се развие, колкото се може повече тази промишленост“, заяви премиерът в Мюнхен.  ", "date": "2019.02.16", "title": "Очаква се днес Борисов да разговаря и с вицепрезидента на САЩ Майк Пенс"}
{"url": "http://epicenter.bg/article/VMRO--Porednite-tsiganski-posegatelstva-sochat--che-ima-speshna-nuzhda-ot-darzhavna-kontseptsiya-po-problema/175421/2/0", "text": "Случаите от последните дни на циганска престъпност срещу медици и обикновени хора в малките населени места са поредните примери, които показват, че има спешна нужда от концепция на държавата за справяне с проблема. Затова и ВМРО – Българско национално движение призовава заинтересованите и служебно ангажирани лица за действия в спешен порядък.   Вчера вечерта евродепутатът и заместник-председател на ВМРО Ангел Джамбазки написа в своята   гневен текст по повод поредния случай на циганско нападение в покрайнините на град Враца. Отново нападнат човек, у дома си. Джамбазки казва:   Отвратително. Гнусно. Нагло. Вчера във Фейсбук страницата си споменах за поредния епизод на циганската престъпност, при която циганин нападна медик в Нова Загора. Днес виждаме поредния епизод от наглата сага във филма „Циганският въпрос“.   Мерките, предложени преди повече от седмица вицепремиера Красимир Каракачанов, са широко дискутирани и от политиците, и в обществото. Много граждани и организации писаха на Каракачанов с предложения за допълнения към т.нар. Концепция за промени в политиката за интеграция на циганския (ромския) етнос в Република България.   Документът е предоставен и на ресорните министри. След като те внесат своите предложения, предстои Концепцията да бъде поставена за обсъждане и приемане от Министерския съвет.   За осъществяване на мерките, които са залегнали в стратегията, вицепремиерът Красимир Каракачанов ще поиска законодателни промени - въвеждане на административни наказания „безвъзмезден труд в полза на обществото“ и „задържане под стража“ в структурите на МВР за извършени административни нарушения. Ще предложи на депутатите също да бъде разширен обхватът на неизбежната отбрана, както и създаването на доброволни отряди по места.     - Повишаване на контрола на изкупуването на метали и др. суровини с неизяснен произход.   - Проследяване на процесите на радикализация, вкл. религиозна, и други външни влияния, застрашаващи националната сигурност със специален фокус гетата.   - Мерки за преустановяване на саморазправата при инциденти, вкл. превантивни кампании за създаване на навици сред циганското (ромското) население да се търсят правоохранителните органи (полиция) при възникване на инциденти.   - Разграждане на клановите структури и намаляване на влиянието на главатарите им върху процесите в гетата – икономически, социални, криминални, политически и пр.   - Стриктно прилагане на действащите санкционните механизми по отношение на продажбите на деца, телефонните измами, джебчийските кражби, просията и други престъпения, вкл. механизмите за установяване на произхода на средствата за придобиване на големи недвижими имоти и друго имущество от лица, без декларирани доходи.   - Приобщаване на почтени и образовани лица от циганската (ромската) общност към дейността по опазване на обществения ред.   Ето защо държавата ни има спешна нужда от т.нар. Концепция за промени в политиката за интеграция на циганския (ромския) етнос в Република България. Ние от ВМРО няма да спрем да настояваме за нея, защото тези престъпления, които станаха ежедневие трябва да спрат.", "date": "2019.02.16", "title": "ВМРО: Поредните цигански посегателства сочат, че има спешна нужда от държавна концепция по проблема"}
{"url": "http://epicenter.bg/article/Korneliya-Ninova--Tsvetanov-opovesti-istinata-za-nova-upravlyavashta-koalitsiya-GERB--DPS--OP/175424/2/0", "text": "„Днес лъсна истината за нова управляваща коалиция ГЕРБ, ДПС и ОП. Тя беше оповестена от г-н Цветанов“. Това написа председателят на БСП Корнелия Нинова във Facebooк. Тя цитира изказване на Цветанов, според което ГЕРБ се съгласили да отпаднат преференциите при гласуването по искане на ДПС.   „Но забележете защо: „в името на запазване на стабилността на управлението“.   „Вече е ясно кой крепи правителството на Борисов. Само и само да останат на власт с подкрепата на ДПС, посегнаха на правото ви да избирате личности, като размествате партийните листи“, подчерта тя.   Според нея е интересно и изречението на Цветанов: „съгласих се от името на ГЕРБ“. „Да не би ГЕРБ да са свалили Борисов от лидерския пост и да са избрали Цветанов и да не сме разбрали?\", попита Нинова.         философски обобщи  драматизма на ситуацията зам.-председателят на ГЕРБ.   ", "date": "2019.02.16", "title": "Корнелия Нинова: Цветанов оповести истината за нова управляваща коалиция ГЕРБ-ДПС-ОП"}
{"url": "http://epicenter.bg/article/Radev--Ot-dnes-dokumentite-za-grazhdansko-sastoyanie-shte-se-priznavat-v-tseliya-ES--bez-zaverka-i-apostil/175425/2/0", "text": "От днес влиза в сила нов европейски регламент, който опростява изискванията за официални документи за гражданско състояние между държавите-членки на Европейския съюз. Това съобщиха от пресцентъра на ПП ГЕРБ.   „Вече няма да се налага апостил или легализация за голяма част от документите, които най-често се използват от гражданите в ЕС като акт за раждане, акт за смърт, удостоверения за брак, семейно положение и развод, осиновяване, както и удостоверения, свързани с местоживеене или доказващи липсата на съдебно минало. Успяхме да направим използването на всички тези официални документи в различните държави-членки по-лесно и по-евтино”, коментира българският евродепутат Емил Радев, който предствляваше Европейската народна партия при договарянето на окончателния текст на регламента, приет през 2016 г.   “Постигнатият регламент ще улесни милиони хора, които работят, учат и живеят в друга държава-членка на ЕС. Промяната е изключително важна и в контекста на предстоящите избори, тъй като обхваща и документите, които гражданите на ЕС са задължени да представят при гласуване или кандидатиране в избори за Европейски парламент или на местни избори”, изтъкна още Радев.   По думите му, вместо досегашната заверка, документите в обхвата на регламента ще бъдат придружавани от многоезични стандартни формуляри и по този начин ще се призвават за автентични. „Това ще доведе и до драстично намаляване на разходите за преводи. Такива биха могли да бъдат изисквани само в изключителни случаи. Времето, необходимо на едно лице да предостави искания му официален документ, също значително ще намалее. Ще се облекчи и самият бюрократичен процес”, увери евродепутатът от ГЕРБ/ЕНП.   „Радвам се, че успяхме да договорим две години след прилагането на регламента, т.е. до февруари 2021 г., Европейската комисия да проучи възможностите за включване в приложното поле и документите, свързани със статута и представителството на фирмите, дипломите и квалификациите, както и документи, удостоверяващи официално признато увреждане”, разясни Емил Радев.   Той допълни, че в новия регламент са предвидени защитни мерки, които при съмнения за измама дават възможност на получаващия документа орган да направи проверка в съответната институция на дадена държава от ЕС чрез съществуваща платформа – Информационната система за вътрешния пазар. ", "date": "2019.02.16", "title": "Радев: От днес документите за гражданско състояние ще се признават в целия ЕС, без заверка и апостил"}
{"url": "http://epicenter.bg/article/Premierat-Boyko-Borisov-provede-sreshta-s-izpalnitelniya-direktor-na-Evropol-Katrin-de-Bol-v-Myunhen/175427/2/0", "text": "Премиерът Бойко Борисов проведе среща с изпълнителния директор на Европол Катрин де Бол в Мюнхен. Това съобщиха от Правителствената информационна служба.   Двамата обсъдиха доброто сътрудничество между европейската служба за борба с престъпността и българските служби за сигурност. Във фокуса на разговора бяха борбата с тероризма, разкриването на организирани престъпни групи, както и киберпрестъпността.   “България ще продължи да укрепва сътрудничеството си с Европол. Службата винаги е била надежден партньор на страната ни в борбата с миграционния натиск, с контрабандата на горива и цигари и при злоупотребата с разплащателни средства“, подчерта министър-председателят.   Изпълнителният директор на европейската служба за борба с престъпността Катрин де Бол заяви, че високо оценява работата на българските служби за сигурност. Тя подчерта и че Европол винаги си сътрудничи отлично с тях.   Министър-председателят Бойко Борисов и изпълнителният директор на Европол Катрин де Бол разговаряха в рамките на Мюнхенската конференция по сигурността.  ", "date": "2019.02.16", "title": "Премиерът Бойко Борисов разговаря с изпълнителния директор на Европол Катрин де Бол в Мюнхен"}
{"url": "http://epicenter.bg/article/Derayliraliyat-vlak-v-Plovdiv-i-katastrofiraliyat-v-Hitrino-sa-na-edin-sobstvenik/175431/2/0", "text": "Товарен влак с вагони с пропан-бутан излезе от релсите тази сутрин на гара Пловдив.  Композицията е на фирма \"Булмаркет\" – собственик и на катастрофиралия влак на гара Хитрино, съобщи bTV.  Инцидентът става сутринта в 04:16 ч., когато товарна композиция с пропан-бутан, идваща от Сърбия, дерайлира на втори коловоз.  „С нормална скорост са се движели машинистите, при ограничение 40 км/ч. влизат с 35 км/ч. Дерайлирали са 2 локомотива и 3 вагона”, каза Петър Ганев, управител на „Булмаркет”.  По думите му първоначалният оглед показал проблем със стрелката.  Веднага след инцидента контактната мрежа е изключена от напрежението, много от влаковете закъсняват.  Вагоните с пропан-бутана бяха изтеглени. Започна акция по изправяне на дерайлиралите локомотиви.", "date": "2019.02.16", "title": "Дерайлиралият влак в Пловдив и катастрофиралият в Хитрино са на един собственик"}
{"url": "http://epicenter.bg/article/-Bulmarket-Reyl-Kargo-Prichina-za-derayliraneto-na-vlaka-v-Plovdiv-e--losho-sastoyanie-na-zhelezniya-pat/175434/2/0", "text": "Причината за дерайлирането на влака в Пловдив е лошото състояние на железния път. Това съобщиха от компанията „Булмаркет Рейл Карго”, която е собственик на композицията.   Влакът на „Булмаркет Рейл Карго” с 2 локомотива и 25 вагона с пропан-бутан се е движел от Илиянци към Пловдив. Около 4.15 часа тази сутрин на гара Пловдив (пътническа) при преминаването транзит, дерайлират двата локомотива и първите три вагона. Няма ранени граждани и служители, няма изтичане на газ и повредена арматура на вагоните.   Според ДжиПиЕс системата за контрол на локомотива, влакът се е движел със скорост 33 км в час при максимално разрешена 40 километра. Установена е счупена стрелка на приемно-отправен коловоз.   Фирмата превозвач е категорична, че причината за дерайлирането е лошото състояние на железния път.   Звеното за разследване на произшествия в железопътния транспорт към Министерството на транспорта е започнало разследване по случая. В момента се извършва оглед от пловдивски следователи.   През ноември 2018 година Европейската комисия обяви, че е внесла иск в Съда на ЕС срещу България заради неизпълнения на правилата относно безопасността на железопътния транспорт. Според Европейската комисия българското законодателство не гарантира, че разследванията на тежки произшествия и инциденти се извърша от независим орган. И в момента такъв независим орган в България не съществува.", "date": "2019.02.16", "title": "„Булмаркет Рейл Карго”:Причина за дерайлирането на влака в Пловдив е -лошо състояние на железния път"}
{"url": "http://epicenter.bg/article/SASht-poiskaha-sreshta-s-Borisov--premierat-shte-razgovarya-s-Mayk-Pens-/175435/2/0", "text": "Съединените щатите са поискали среща с българския премиер Бойко Борисов.  Това стана ясно в Мюнхен, където продължава конференцията по сигурността. Очаква се българският премиер Бойко Борисов да разговаря с вицепрезидента на САЩ Майк Пенс.  Срещата между двамата ще е около 15:00 часа българско време. Подробности не се съобщават. Очаква се разговорите да са свързани с доставката на нови изтребители за България, предаде Канал 3.", "date": "2019.02.16", "title": "САЩ поискаха среща с Борисов, премиерът ще разговаря с Майк Пенс "}
{"url": "http://epicenter.bg/article/Borisov-v-Myunhen--Iskame-da-sme-ambitsiozni---togava-ni-e-neobhodim-i-ambitsiozen-byudzhet-na-ES/175436/2/0", "text": "Министър-председателят Бойко Борисов проведе двустранна среща с еврокомисаря по бюджет и човешки ресурси Гюнтер Йотингер в рамките на Мюнхенската конференция по сигурността. Това съобщиха от Правителствената информационна служба. Във фокуса на разговора им бяха преговорите по Многогодишната финансова рамка (МФР) за периода 2021-2027 г.   „Искаме да сме амбициозни - то тогава ни е необходим и амбициозен бюджет. От това зависи и бъдещото ни развитие, както и да покажем, че ЕС може да действа единно в трудни времена и да излезе още по-силен от кризите“, заяви българският министър-председател пред еврокомисаря Йотингер.   Премиерът Борисов посочи, че България подкрепя аргументите и позицията на ЕК за приключване на преговорите по МФР до октомври 2019 г. „Надявам се, че ще можем да постигнем споразумение навреме, за да няма забавяне в програмите, да отговорим на очакванията и да си върнем доверието на нашите граждани“, каза министър-председателят Борисов. Той посочи пред Йотингер, че от нас се изисква да намерим баланса между политиката за растеж и новите приоритети.   „България, като външна граница на ЕС, добре разбира необходимостта от осигуряване на достатъчно средства за новите предизвикателства, особено в областта на сигурността, миграцията и отбраната. Но също толкова важно е бюджетът на ЕС да инвестира в растеж, заетост, конкурентоспособност и конвергенция“, подчерта премиерът Борисов.   Той заяви, че за страната ни кохезионната политика и общата селскостопанска политика са от приоритетно значение и са доказали своята добавена стойност за целия ЕС. „Изключително необходимо е допълнително засилване на фокуса върху нуждите на най-слабо развитите региони. Само така ще избегнем задълбочаването на изоставането и ще подпомогнем засилването на икономическото и социалното развитие и на ЕС като цяло“, каза още премиерът Бойко Борисов.   Българският министър-председател и еврокомисарят се обединиха около позицията, че балансирано постижение по МФР, отчитащо нуждите на държавите членки, е постижима цел.  ", "date": "2019.02.16", "title": "Борисов към Йотингер: Искаме да сме амбициозни – тогава ни е необходим и амбициозен бюджет на ЕС"}
{"url": "http://epicenter.bg/article/Ognyan-Minchev--Vazmozhno-li-e-sporazumenie-mezhdu-balgarskite-partii-ot-ENP--GERB-nyama-da-otkazhat/175437/2/0", "text": "  Предупреждението е много на място - в един момент точно това ще се случи, режим на добре познатите от близкото и по-далечно минало позитански мутанти. Но ако се занимаваме с политика, констатирането на все по-вероятни развития не е достатъчно. Пък и нека с констатации се занимават анализаторите - и те са хора, и те да свършат нещо.   Политиците в тази ситуация би било добре да правят два типа неща. Първо, да поддържат достатъчно активна политическа конкуренция, ограничаваща всевластието на управляващите. Второ, да се опитват да задават такива условия на политически диалог, който да води до полезни резултати не само чрез съперничество, но и чрез сътрудничество.   Политическата конкуренция в сравнителен план е това, с което демократичната общност се справя по-добре от двете. То няма и особени тайни за какво може да бъде атакувана властта в настоящия й формат. Все пак, трябва да се има предвид, че в политиката всяко съперничество изхожда от предпоставката за собствената сила - потенциал да бъдеш алтернатива.   Нарцисизмът на неизбежната собствена правота на 100 процента тук върши лоша услуга. Особено когато е комбиниран с инстинкта за самозадоволяване в собствената социална и културна общност - референтна среда на демократичната общност.   Нарцисизмът на затворената в правотата си общност осъжда една политическа формация на популярност, атакуваща прага за влизане в парламента.   А политиката е изкуството да убеждаваш другите, не себе си. Най-трудно се убеждават тези, които са най-близко до тебе, но искат да останат различни. В случая с демократичната общност това са многобройните крилца и перца от някога мощната \"птица\" на демократичната общност, разпаднала се под диктата на вътрешната си нарцистична несъвместимост. (Спомнете си кои двама нарциси успяха да убедят Иван Костов да излезе от СДС и да създаде ДСБ, въпреки че години след загубата от юни 2001 г. в СДС нямаше авторитет, способен да застане срещу Костов. Спомнете си и другите нарциси - Надка, Софиянчето, Багерчето, главичките на миловидни преживни животни..., които съсипаха демократичната общност от гола некадърност или прекомерна алчност.)   Част от тези крилца и перца днес - както обикновено - очакват да бъдат закупени на безценица от ГЕРБ, а други - да бъдат поканени в едно все още крехко обединение - това на Демократична България. И в двата случая, става дума за малки политически групички, които в своята съвкупност обаче бележат разликата между 150 и 300 хиляди гласа на демократичната общност - обединена или обособена около 2-3 центъра.   И нека обърнем страницата и към другата възможност - тази на политическото сътрудничество - то пак е част от политическата конкуренция, но спада към по-висшия й пилотаж.   Преди няколко дни група български евродепутати излязоха с обща позиция срещу евроскептичния популизъм, набиращ сила в ЕС. Те бяха с различна партийна принадлежност. Не е ли възможно по инициатива на демократичната общност да бъде постигнато публично споразумение между българските партии от ЕНП за подкрепа на основни ценности, политики и стратегии в рамките на ЕС?   Да бъде очертана геополитическата рамка на българската политика, чиито \"червени линии\" не бива да се пресичат.   Да бъдат формулирани основните направления в развитието на ЕС, от които България няма да отстъпи от позицията на своите принципи и интереси. (Което означава и да осъзнаем принципите и интересите си.)   Струва ми се, че за ГЕРБ няма да бъде лесно да откаже едно подобно предложение.   А ако то се реализира, легитимацията, която ще получи самата демократична общност ще бъде по-мощна от десетки други възможности за самоидентификация. Все пак, очакват ни избори за Европейски парламент - нека се опитаме мнозинството депутати в него да приемат мандата си с ясно очертана рамка и мисия.", "date": "2019.02.16", "title": "Огнян Минчев: Възможно ли е споразумение между българските партии от ЕНП? ГЕРБ няма да откажат"}
{"url": "http://epicenter.bg/article/V-Makedoniya-e-bilo-osueteno-teroristichno-napadenie-ot--quot-Islyamska-darzhava-quot-/175412/7/0", "text": "Полицията е претърсила помещения в редица населени места и е конфискувала предмети и устройства \r\n В Македония е било осуетено терористично нападение, планирано от привърженици на групировката \"Ислямска държава\", съобщи вътрешното министерство, цитирано от Франс прес и Ройтерс. \r\n   \r\n След обмен на информация с партньорски държави за \"потенциални планове и намерения за извършване на терористична проява на територията\" на страната, вътрешното министерство е започнало операция по идентифициране на организаторите и потенциалните извършители, се казва в изявление на министерството. \r\n   \r\n По официални данни към края на 2016 г. около 150 македонски граждани са се присъединили към ислямистите в Ирак и Сирия. Повечето от тях са вербувани сред албанското мюсюлманско малцинство, което съставлява около една четвърт от населението на страната. \r\n   \r\n Полицията е претърсила помещения в редица населени места и е конфискувала предмети и устройства, които биха могли да се използват за нападение. \r\n Посолството на САЩ в Скопие издаде предупреждение към пътуващите в Македония американци за \"повишен риск от терористични нападения, вдъхновени от екстремистка идеология\". \r\n   \r\n По-голямата част от двумилионното население на Македония са православни християни. Мюсюлманите са около 35% от населението. \r\n", "date": "2019.02.16", "title": "В Македония е било осуетено терористично нападение от \"Ислямска държава\""}
{"url": "http://epicenter.bg/article/Dzhon-Boltan--Generali-na-Maduro-pregovaryat-tayno-s-opozitsiyata/175429/7/0", "text": "Съветникът на американския президент по националната сигурност Джон Болтън, заяви, че представители от командването на венецуелската армия водят тайно преговори с опозицията, съобщи ТАСС.   „Мога да кажа, че ключови генерали, и водещи фигури, които подкрепят Мадуро, водят постоянни преговри с опозицията. Президентът не го забелязва, то не става очевидно, но въпреки това те преговарят“, каза Болтън в интервю за телевизия Фокс нюз, предаде БНР.   Според него корупцията във Венецуела в голяма степен е поразила именно върхушката в армията. Като пример той посочи, че в страната има 2 хиляди генерали и това е повече от всички страни в НАТО, взети заедно.   Фокс нюз отбелязва, че президентът Тръмп не е посмял да рискува и да заповяда да се пристъпи към подготовката на планове за провеждане на военна операция срещу Венецуела. Телевизията обаче смята, че възможността за едностранна американска интервенция остава висока.    ", "date": "2019.02.16", "title": "Джон Болтън: Генерали на Мадуро преговарят тайно с опозицията"}
{"url": "http://epicenter.bg/article/Lavrov--Nyama-nikakvi-dokazatelstva-za-ruska-namesa-vav-vatreshnite-raboti-na-Makedoniya/175446/7/0", "text": "Не бяха представени доказателства за намесата на Русия по въпроса за промяната на името на Македония, заяви в събота руският външен министър Сергей Лавров на 55-та Конференция по сигурността в Мюнхен, предава TACC, цитира агенция „Фокус“.   \"Бяхме обвинени, че се намесваме в проблема с промяната на името на Македония, но не ни представиха никакви доказателства \", подчерта той.   Отношенията между Русия и Запада имаха всички шансове за успех, но изборът бе направен в полза на натоцентризма, коментира руският външен министър.   \"След края на Студената война тези благородни намерения (за развитие на отношенията с Русия) имаха всички шансове за успешна реализация. Но, за съжаление, те останаха добронамерени пожелания,\" каза министърът. \"Изборът бе направен в полза на\" „натоцентризма \"и\" логиката , водещи -подчинени. \"   \"Незаконните бомбардировки на Югославия, нейното разчленяване и едностранното признаване на независимостта на Косово, което за първи път след Втората световна война, промени държавните граници на континента, подкрепа за въоръжения преврат в Киев, разширяване на НАТО и разполагането на американска противоракетна отбрана в Европа, решението на Европейския съюз да се откаже от взаимно договорения отказ от визов режим, дискриминацията на руските депутати в ПАСЕ, \"изброява той. - Всичко това са звена на една верига.\"   В същото време Лавров обърна внимание, че между Руската федерация и ЕС съществуват пътни карти за формирането на четири общи пространства, които вече са почти забравени. \"Същото може да се каже и за задължението да не засилваме сигурността си за сметка на другите, което беше одобрено на най-високо ниво в документите на ОССЕ и Съвета Русия-НАТО и сега е грубо нарушено\", каза той.   Западът се стреми да използва собствените си правила за тълкуване на Конвенцията за химическите оръжия, заяви руският външен министър Сергей Лавров по повод приетите промени в устава на Организацията за забрана на химическите оръжия (ОЗХО), като на нея й се придадоха функции да посочва виновника за извършени химически атаки.  ", "date": "2019.02.16", "title": "Лавров в  Мюнхен: Няма никакви доказателства за руска намеса във вътрешните работи на Македония"}
{"url": "http://epicenter.bg/article/Pens-kam-NATO--Kak-da-opazim-mira--kato-kupuvate-orazhiya-ot-iztok/175449/7/0", "text": "Министър-председателят Бойко Борисов започна разговора си с Майк Пенс в рамките на Мюнхенската конференция по сигурността. Двамата разговарят по актуални политически въпроси, се казва в съобщение на МС.   САЩ не могат да стоят безучастно, докато съюзници от Алианса купуват оръжия от изток, заяви вицепрезидентът Майк Пенс в изказването си на Мюнхенската конференция по сигурността, предаде Ройтерс, на която се позова БТА.   \"Ние няма просто да гледаме как наши съюзници купуват оръжие от наши противници\", предупреди вицепрезидентът на САЩ, цитиран от ТАСС.   \"Няма да можем да гарантираме мира на Запад, ако наши съюзници зависят от Изтока\", подчерта Пенс.   Вицепрезидентът на САЩ призова освен това ЕС да признае председателя на венецуелския парламент Хуан Гуаидо за \"единствения легитимен президент на Венецуела\".   Пенс отправи своя апел не просто към отделните страни членки на Европейския съюз, а към блока като цяло, отбеляза Ройтерс.   Гуаидо, който се самопровъзгласи за президент на Венецуела и бе подкрепен от Съединените щати и други страни, заслужава \"останалата част на света\" да го признае, каза вицепрезидентът на САЩ. Той нарече венецуелския президент Николас Мадуро \"диктатор, който трябва да се оттегли\".   Пенс настоя европейските страни да се оттеглят от ядреното споразумение с Иран и да се отнесат сериозно към заплахата, каквато представлява използването на телекомуникационни съоръжения, доставяни от китайската компания Хуауей (Huawei), отбеляза АП.   САЩ ще продължат да преследват \"останалите джихадисти от \"Ислямска държава\" въпреки предстоящото изтегляне на техните военни части от Сирия, заяви Пенс на конференцията в Мюнхен, цитиран от АФП.   \"САЩ ще запазят силно присъствие в района и ще продължат да преследват останките от \"Ислямска държава\" навсякъде и винаги, когато си подадат мръсната глава\", заяви Пенс на форума в Мюнхен.    ", "date": "2019.02.16", "title": "Пенс към НАТО: Как да опазим мира, като купувате оръжия от изток"}
{"url": "http://epicenter.bg/article/Hilyadi-se-sabraha-na-chetirinadeseti-protest-na--zhalti-zhiletki--v-tsentara-na-Parizh/175454/7/0", "text": "Хиляди демонстранти от движението „жълти жилетки“ се събраха на поредния си 14-и по ред митинг в центъра на Париж.   Демонстрацията се провежда при засилени мерки за сигурност, макар няколкото марша във френската столица да бяха обявени като мирни протестни акции.   Първите демонстранти се събраха на символичната за „жълтите жилетки“ локация край Триумфалната арка преди да се отправят към Айфеловата кула по централните парижки улици, съобщава Ройтерс, цитира БГНЕС.   Друг протест, планиран за днес, се организира срещу антисемитските вандалски прояви от последните няколко седмици, които предизвикаха безпокойство в цялата страна. Някои от „жълтите жилетки“ изразиха антисемитски възгледи онлайн и по време на протестите, което предизвика безпокойството на френските власти, че демонстрациите се радикализират.", "date": "2019.02.16", "title": "Хиляди се събраха на четиринадесетия протест на “жълти жилетки” в центъра на Париж"}
{"url": "http://epicenter.bg/article/Sblasatsi-i-salzotvoren-gaz-v-Tirana-po-vreme-antipravitelstven-protest/175455/7/0", "text": "Поддръжници на албанската опозиция влязоха в сблъсъци с полицията, след като пробиха кордона от полицаи около сградата, където се помещава офиса на премиера Еди Рама. Сблъсъците избухнаха по време на антиправителствените демонстрации с искане за оставката на министър-председателя, предава БГНЕС.   Протестиращите хвърляха коктейли „Молотов“ и пиратки по охраняващите полицаи. В момента, в който демонстрантите нахлуха през централния вход на правителствената сграда обаче, органите на реда използваха сълзотворен газ и палки, за да ги разпръснат, съобщава Ройтерс.   Делегацията на ЕС в Тирана – от името на посланиците на държавите-членки на евросъюз, и посолството на САЩ осъдиха насилието на днешните антиправителствени протести в албанската столица и призоваха “и двете страни да се въздържат от насилие”.   „Делегацията на ЕС, заедно с всички посолства на евросъюза, акредитирани в Тирана, призовава страните да се върнат към мира и да се откажат от актовете на насилие. Право на гражданите е да протестират, за да изразят недоволството си, но това трябва да става по мирен начин, както е гарантирано от демократичните институции. Отново повтаряме призива си страните да се дистанцират от насилието,“ се посочва в изявление на Делегацията на ЕС в Тирана.   С подобно комюнике и посолството на САЩ призова участниците в протестите да се въздържат от насилие. По-рано британският посланик в Тирана Дънкан Норман също се обърна с призив към демонстрантите – да протестират мирно и да избягват насилието.", "date": "2019.02.16", "title": "Сблъсъци и сълзотворен газ в Тирана по време антиправителствен протест"}
{"url": "http://epicenter.bg/article/Vitseprezidentat-na-SASht-i-federalniyat-kantsler-na-Germaniya-obsadiha--Severen-potok-2-/175458/7/0", "text": "Американският вицепрезидент Майкъл Пенс и германският канцлер Ангела Меркел обсъдиха газопровода \"Северен поток 2\" в рамките на конференцията за сигурност в Мюнхен. Според информационната служба на Белия Дом Майк Пенс е изразил „загрижеността на САЩ за неговото строителство“ , предава  ТАСС,  съобщи агенция „Фокус“ .   \"Те обсъдиха всички въпроси, които представляват интерес, включително опасенията за изграждането на\" Северен поток - 2 \", се казва в доклада. Страните обсъдиха ситуацията около Иран, заявяват от пресслужбата.   По-рано Пенс заяви в Мюнхен, че Съединените щати заемат твърда позиция по отношение на „Северен Поток-2“ и настоятелно призовават Европейския съюз да последва техния пример.   „Северен поток-2“ включва изграждането на два газопровода с общ капацитет от 55 милиарда кубически метра годишно газ от бреговете на Русия през Балтийско море до Германия. Разходите за строителство се оценяват на 9,5 милиарда евро, стартирането се очаква преди края на 2019 година.   Преди това САЩ многократно критикуваха проекта, а посланикът на САЩ в Германия Ричард Гренел дори предупреди компаниите, които участват в изграждането му, по-специално BASF и Uniper, в писмена форма за възможността за предприемане на ограничителни мерки срещу тях, заради подкрепата за изграждането на газопровода.   Руският посланик в Германия Сергей Нечаев отбеляза, че подобни действия са \"неприемливо средство за натиск, което няма нищо общо с международното право и свободната и справедлива търговия\". Според него американците се готвят да доставят в Европа своя втечнен природен газ.    ", "date": "2019.02.16", "title": "Вицепрезидентът на САЩ и федералният канцлер на Германия обсъдиха „Северен поток-2“"}
{"url": "http://epicenter.bg/article/Sruti-se-chast-ot-universitet-v-Sankt-Peterburg--ima-zatrupani-hora--SNIMKI-/175459/7/0", "text": "Срути се част от сграда на университета в Санкт Петербург, съобщават световните агенции, предаде Нова телевизия. Пропаднали са няколко етажа от сградата.   По първоначална информация под отломките са затрупани най-малко 21 души. Няма потвърдени данни за жертви.   Инцидентът се станал в Университета по Технологии, Механика и оптика в ранния следобед в събота, докато в учебното заведение все още се провеждали лекции.   Пристигналите на място пожарни екипи са успели да евакуират повече от 80 души.   Причината за частичното срутване вероятно е пропадане на покрива. Предполага се, че той е поддал заради ремонтни дейности и не добро укрепване на стените.    ", "date": "2019.02.16", "title": "Срути се част от университет в Санкт Петербург, има затрупани хора (Видео+СНИМКИ)"}
{"url": "http://epicenter.bg/article/Avtobus-na-stolichniya-gradski-transport-se-blasna-v-stalb/175432/3/0", "text": "Нов инцидент с автобус на столичния градски транспорт. Автобус 108 катастрофира рано тази сутрин на улица „Илиенско шосе”. Пострадали няма, съобщи  bTV .   На 52-годишния шофьор му прилошава, губи управление и се удря в крайпътен стълб. Той е прегледан на място от екип на Спешна помощ и е освободен за домашно лечение, съобщиха от Центъра за спешна медицина .   В автобуса е имало един пътник, който не е пострадал.   Директорът на Столичния автотранспорт, заяви, че водачът е бил с нормален работен график - почивал е в събота и неделя миналата седмица, било е предвидено да бъде в почивка от утре.   Катастрофиралият автобус е откаран в гараж „Земляне” за ремонт. Пострадала е предната му част.", "date": "2019.02.16", "title": "Автобус на столичния градски транспорт се блъсна в стълб"}
{"url": "http://epicenter.bg/article/Glavniyat-prokuror-razporedi-razsledvane-na-intsidenta-s-derayliraliya-vlak-v-Plovdiv/175433/3/0", "text": "По разпореждане на главния прокурор следователи от Националната следствена служба поемат разследването на инцидента с дерайлиралия влак в Пловдив, съобщи говорителят на главния прокурор Румяна Арнаудова.   \"Прокуратурата е уведомена за инцидента от тази сутрин, при който товарна влакова композиция дерайлира на централната гара в Пловдив. Окръжният прокурор лично е отишъл на мястото на произшествието. Под негово ръководство се извършват процесуално-следствени действия. За инцидента веднага е уведомен и главният прокурор. По негово разпореждане следователи от Националната следствена служба поемат разследването“, каза Арнаудова.   \"Към мястото на инцидента пътуват екипи от НСлС и експерти, които имат достатъчно опит в разследване на жп катастрофи, такива, които имат опит и при инцидента в Хитрино. В рамките на деня ще се извърши оглед на местопроизшествието, ще бъдат разпитани свидетели, за да се установи причината и евентуалната вина за настъпване на този инцидент“, добави Арнаудова, цитирана от Агенция \"Фокус\".", "date": "2019.02.16", "title": "Главният прокурор разпореди разследване на инцидента с дерайлиралия влак в Пловдив"}
{"url": "http://epicenter.bg/article/Spetsprokuraturata-vnese-iskane-za-postoyanen-arest-na-Dimitar-Zhelyazkov-Ochite/175440/3/0", "text": "В Специализирания наказателен съд е внесено искане от страна на Специализираната прокуратура, за вземане на мярка за неотклонение „Задържане под стража“ спрямо Димитър Желязков с повдигнати обвинения за извършени престъпление за ръководене на ОПГ, създадена с цел да върши престъпление по чл. 354а, по 213а, по чл. 214 НК. Това съобщиха от пресцентъра на Специализирания наказателен съд.   Делото ще се разгледа в 15.00 часа от 7-и състав на Специализирания наказателен съд.", "date": "2019.02.16", "title": "Спецпрокуратурата внесе искане за постоянен арест на Димитър Желязков-Очите"}
{"url": "http://epicenter.bg/article/Rozhden-den-zavarshi-s-pozhar-v-Sofiya/175443/3/0", "text": "  Рожден ден завърши с пожар в столичния квартал “Хиподрума”. Евакуирани са шестима тийейджъри, като две от децата са се надишали с дим и са откарани в “Пирогов”, предаде Нова телевизия.   Огънят тръгнал от конфетата на тортата, чиито искри запалили тавана. Изгоряла е една от стаите в жилището и коридора. Пожарът е изгасен.  ", "date": "2019.02.16", "title": "Рожден ден завърши с пожар в София (Снимки)"}
{"url": "http://epicenter.bg/article/Mityo-Ochite--Obvineniyata-kam-men-sa-neseriozni--byah-na-lekar-v-Turtsiya-/175451/3/0", "text": "\"Димитър Желязков кърви, моля той да бъде спешно прегледан от лекар\", заяви в спецсъда адвокат Илиян Василев.   Клиентът ми има изключително тежки усложнения. Не искам да бавя делото, но става въпрос за неговото здраве и живот, допълни адвокатът.   Според Василев, Митьо Очите има 95% инвалидност, което било установено с решение на ТЕЛК: \"Има неизвадени проектили от тялото, моля да отсрочите делото за по-късно днес, за да може да бъде прегледан. Здравословното състояние е един от много сериозните въпроси, които следват да се обсъждат в съда\", допълни Василев.   Той поиска време да се запознае с материалите по делото, които са към 80 тома, предаде Канал 3.   Съдията обяви, че делото ще продължи в 17:30., за да може Желязков и адвокатът му да се запознаят с доказателството. Първоначално бе отказано викането на лекар, но по-късно съдията смени решението си и каза да бъде извикана \"Бърза помощ\".   Единственото, за което се притеснявам, е здравето ми, обвиненията към мен са несериозни, каза Митьо Очите.   “Сега обвиняват и дъщеря ми, как може такова нещо? Тя е майка“, обясни той, като посочи, че не знае в какво е обвинена. \"Питайте прокуратурата“, добави той.   \"Отидох на лекар в Турция. Там съм опериран. Имам документи, бях на преглед“, подчерта той.   Димитър Желязков-Очите е обвинен в това, че е завладял целия погребален бизнес на територията на област Бургас. Това каза пред журналисти наблюдващият делото прокурор Калин Близнаков, предаде агенция „Фокус“.   „Спрямо Желязков са предявени обвинения за организирана престъпна група - за извършване на палежи, разпространение на наркотици, леки и тежки телесни повреди, т.е побоища на лица, които не искат да се подчиняват на групата“, заяви той. По думите на прокурора към него има и обвинения за изнудване и заплащане на такса „спокойствие“ от търговски лица на територията на Бургас, Слънчев бряг и Ямбол.   „Обвиненията са за това, че е завладял целия погребален бизнес на територията на област Бургас. В продължение на 3 години е събирана тази такса „спокойствие“, като сумата е възлизала на 150 лв. на погребение.   По-рано Димитър Желязков-Очите обясни, че неговото здравословно състояние е влошено, заради рана в областта на корема, която е вследствие на операция. В тази връзка наблюдаващият делото прокурор Евгения Станкова заяви, че е извикан екип на ЦСМП, който отново ще го прегледа.   „Снощи в 23.30 часа е проведен медицински преглед. Съдът изиска този документ. Аз не мога да се ангажирам с това, което пише в него“, посочи тя, като уточни, че след като изследванията пристигнат в съда, те ще бъдат прегледани от магистратите и ще бъде установено неговия здравословен статус.  ", "date": "2019.02.16", "title": "Митьо Очите: Обвиненията към мен са несериозни, бях на лекар в Турция "}
{"url": "http://epicenter.bg/article/Spetsializiraniyat-sad-ostavi-v-aresta-Dimitar-Zhelyazkov-Ochite/175464/3/0", "text": "Специализираният съд наложи мярка за неотклонение „задържане под стража“ на Димитър Желязков-Очите, предаде агенция „Фокус“.   Магистратите взеха това решение, въпреки твърденията на неговия адвокат, Илиян Василев, че здравословният статус на клиента му е влошен и условията в ареста биха се отразили лошо върху състоянието му.   На 2 август 2018 г. Специализираната прокуратура съвместно с ГДБОП задържа организирана престъпна група за рекет, побои и разпространение на наркотици, която е действала по Южното Черноморие и се е ползвала с влияния и в страната.   При акцията бяха задържани 20 души и проверени десетки адреси. От тях в ареста останаха само шестима. За смятания за лидер на групата Димитър Желязков – Очите беше издадена международна заповед за арест и той беше задържан два дни по-късно в Истанбул заедно с още седем души, сред които Бенчо Бенчев – зам.-председател на Общинския съвет в Бургас, и Несрин Узун - бивш народен представител и бивш кмет на Община Руен.   На следващия ден Бенчев и Узун бяха предадени на българските власти, но Желязков остана в ареста в Истанбул в очакване да бъде екстрадиран у нас.На 5 декември 2018 г. главният прокурор Сотир Цацаров съобщи, че турският съд е дал съгласие за екстрадицията на Димитър Желязков и остава това да направи и турският министърът на правосъдието.   На 15 февруари на летище София задочно обвиненият български гражданин бе върнат у нас и предаден на разследващия екип. Фактическото предаване е било осъществено в полицейски участък на летище „Ататюрк“ в Истанбул в съответствие с предложения от ГД „Охрана“ при Министерство на правосъдието на България план, който е бил одобрен и от турското министерство на правосъдието.    ", "date": "2019.02.16", "title": "Специализираният съд остави в ареста Димитър Желязков-Очите"}
{"url": "http://epicenter.bg/article/Premierat--Stranata-ni-dokaza--che-mozhe-da-zashtiti-vanshnata-granitsa-ES--dori-pri-migratsionen-natisk/175445/2/0", "text": "„Изключително сме впечатлени как пазите външната граница на ЕС. Бих искал съвсем скоро да посетя България и да се уверя лично в това, което са ми разказвали мои колеги\".   Това заяви министър-председателят на Федерална провинция Бавария Маркус Зьодер, с който днес премиерът Бойко Борисов проведе среща в рамките на Мюнхенската конференция по сигурността, съобщиха от Правителствената информационна служба. „Впечатляващо е това, което прави вашето правителство\", добави баварският премиер.   „Страната ни доказа, че може да защити външната граница ЕС, включително в условията на безпрецедентен миграционен натиск\", посочи министър-председателят Бойко Борисов. Дължим ви не само морално, но и финансово признание, защото вие охранявате Европа, добави от своя страна Зьодер в контекста на разговора за миграцията. Премиерът Борисов отбеляза и сериозната работа на страната ни в борбата с контрабандата, като обърна внимание на дейността на Междуведомствения координационен център за противодействие на контрабандата и контрол на движението на рискови стоки и товари.   Маркус Зьодер определи като впечатляващи и икономическите показатели на страната ни, с които премиерът Борисов го запозна. Българският министър-председател изтъкна, че сме сред страните, които спазват напълно маастрихтските критерии. Премиерът Борисов отбеляза ниския външен дълг, икономическия ръст и фискална дисциплина, слабата безработица и нулевата инфлация.   Министър-председателят Борисов акцентира върху търговско-икономическите отношения на България и Бавария, подчертавайки предимствата на страната ни като инвестиционна дестинация. „България е атрактивна като инвестиционна цел, перспективен пазар и надежден доставчик, което я прави ценен външнотърговски партньор на Бавария\", добави премиерът Борисов.   Българският министър-председател изрази увереност, че е налице неизползван потенциал за развитие на икономическите връзки с Бавария, като посочи, че двустранният стокообмен вече надхвърля 1 млрд. евро годишно. Според премиера Борисов постоянната комисия „България – Бавария“ може да допринесе за активизиране на взаимодействието и изрази очакване в рамките на следващата 14-та Сесия, която трябва да се проведе в България, да бъдат очертани новите насоки в работата на Комисията, с цел засилване на двустранния диалог. Към момента акцент в работата на постоянната комисия са теми като дуалното обучение, междуфирмено коопериране, иновации и трансфер на технологии.   В рамките на разговора премиерът Бойко Борисов поздрави Маркус Зьодер за избирането му за председател на Христиансоциалния съюз (ХСС) и му пожела успех в изпълнението на отговорностите му по конструктивния проевропейски път. Българският министър-председател подчерта приятелските връзки на България с Бавария и изрази увереност, че те ще продължат да се развиват положително и занапред. Вие сте чудесен приятел на Бавария и на ХСС, обърна се от своя страна премиерът Зьодер към българския министър-председател.  ", "date": "2019.02.16", "title": "Премиерът: Страната ни доказа, че може да защити външната граница ЕС, дори при миграционен натиск"}
{"url": "http://epicenter.bg/article/VMRO--Kategorichna-podkrepa-za-Angel-Dzhambazki-za-vodach-na-listata-za-evroizborite/175447/2/0", "text": "Днес, 16 февруари се проведе областна конференция на ВМРО – гр. София. На събитието присъстващите от областта гласуваха предложението на Областния комитет на София кандидатурите за евровота, съобщиа от пресцентъра на движението.   За водач на листата бе предложен Ангел Джамбазки. За втори и трети бяха предложени общинският съветник Карлос Контрера и председателят на градската организация на ВМРО – София – Владимир Митов. Всички се съгласиха с предложените кандидатури.   На конференцията общинският съветник в СОС и председател на групата „Патриоти за София – ВМРО и Атака“ Карлос Контрера каза следното:   На финала сме на два мандата – единият в ЕП, другият в местната власт. Имаме възможността да се похвалим с реализация на съществена част от нашата програма. Всеобщо е мнението, че европейските избори не били важни за нас и че нищо не се решавало от тях. Само ще Ви припомня, че Пакетът Макрон има пряка връзка със случващото се във вашия квартал, има отношение с транспортния бизнес в София.   Апелирам към всички Вас да бъде активни, защото има смисъл във всичко това, което правим. Нашият евродепутат е 12-ти от всички 751 в ЕП. Това е резултат, с който другите не могат да се похвалят.   Ангел Джамбазки благодари на присъстващите за доверието, което му гласуват и с възторг сподели, че каквото и да е политическото моментно състояние, тази зала винаги ще е пълна заради идеологията на ВМРО. Това прави ВМРО по-различна партия от другите.   По повод скандалното гласуване на промените в Изборния кодекс евродепутатът Ангел Джамбазки заяви, че това гласуване направи времето наистина разделно. Това е попълване на листата с послущковци. По този начин се отнема завоюваното право на избирателя.   Ние отиваме на тези избори като убедени български националисти. Това са избори за бъдещето на Европа, категоричен бе Джамбазки.   От ВМРО припомнят, че до момента номинации да бъде водач на листата за евроизборите Ангел Джамбазки е получил от структурите на ВМРО от Врачанско, Ямбол, Шумен, Стара Загора, Пловдив, Пазарджик, Кюстендил, Карлово, Сливен, Тервел, Хасково, Кърджали и Благоевград. Преди седмици пък видни общественици, интелектуалци, учени подкрепиха Джамбазки за следващ мандат в Европарламента и издигнаха кандидатурата му.  ", "date": "2019.02.16", "title": "ВМРО: Категорична подкрепа за Ангел Джамбазки за водач на листата за евроизборите"}
{"url": "http://epicenter.bg/article/Borisov-kategorichen--Turski-potok-shte-minava-prez-Balgariya--Medvedev-idva-na-4-mart/175448/2/0", "text": "Ще преговаряме за Ф-16, имаме мандат от парламента. Това каза от Мюнхен премиерът Бойко Борисов.   От баварската столица българският министър председател сподели и какво са си говорили с еврокомисаря Гюнтер Йотингер. Той е настоял пред него, че \"Турски поток\" трябва да минава през България.   \"С комисаря Йотингер говорихме по две теми. Той ще присъства на газовта среща в Баку. Помоли да му обясня за \"Български поток\" и газовия хъб \"Балкан\". Това не е нещо повече за България. Ние искаме да възстановим баланса и \"Турски поток\" да стане газов хъб \"Балкан\". Навсякъде това съм го изяснил. Много ясно съм заявил същото и с моя колега премиера на Бавария Маркус. Имаме огромна подкрепа от Бавария винаги. Май месец началото ще дойде в България, Манфлед Вебер му е разказал за границата и какво правим там\", заяви Борисов.   Той заяви още, че баварският му колега е изключително впечатлен и доволен от това как България пази външната граница на ЕС от нелегални мигранти.   \"Китай е огромна военна сила. На 4-5 март премиерът на Русия ще дойде в България. Мисля, че с нашата прагматична политика - твърдо НАТО и ЕС, газовият хъб \"Балкан\" и това, което имаме да правим с \"Газпром\" - нищо не сме направили скрито. В противен случай нашите тръби ще се изпразнят. Ние искаме това, което имаме\", продължи премиерът.   \"Толкова ми е трудно да прекарам държавата през иглени уши. Виждате - събота е днес, целият ми ден, цялата ми енергия е това какво мога да направя за страната\", завърши Борисов. ", "date": "2019.02.16", "title": "Борисов категоричен: Турски поток ще минава през България, Медведев идва на 4 март (Видео)"}
{"url": "http://epicenter.bg/article/Boyko-Borisov--Do-kraya-na-godinata-vitseprezidentat-na-SASht-Maykal-Pens-shte-poseti-Balgariya/175450/2/0", "text": "До края на годината вицепрезидентът на САЩ Майкъл Пенс ще посети България. Това каза премиерът Бойко Борисов пред журналисти в Мюнхен след срещата си с американския вицепрезидент, предаде агенция \"Фокус\".   По думите на премиера Борисов Майкъл Пенс е благодарил на България за това, че е изключителен партньор. „Говорихме си много за международните отношения. За Венецуела, за региона, за успешното ни европредседателство. За F-16 единственото, което си говорихме е, че неговият син е летял на F-35, това ми каза.   На тема F-16 ще преговаряме официално, имаме мандат от парламента“, допълни още Борисов.   „По никакъв начин не сме говорили нито срещу Русия, нито срещу която и да е друга държава. Говорихме за търговските отношения, двойно по-големи са американските инвестиции в България, прекрасно работят всички наши структури. Искаше да изрази уважението си и одобрението за всичко, което нашата страна прави на всички нива.   Благодари за работата на специалните ни служби, които работят прекрасно с тях. Поръча на неговия екип, изрично два пъти, до края на годината да дойде в България и заедно да отидем и посетим някои от базите, в които има американски войници“, каза още премиерът. ", "date": "2019.02.16", "title": "Борисов след среща с Пенс: Не сме говорили срещу Русия! Каза ми, че неговият син е летял на Ф-16"}
{"url": "http://epicenter.bg/article/Yordan-Vasilev--Reshenieto-za-kv---Stolipinovo--e-v-kompleksen-podhod-kam-problemite/175452/2/0", "text": "Пълно картографиране на проблемите и решаването им с комплексен подход – около това становище се обединиха участниците в кръгла маса по темата „Стратегия за кв. Столипиново”, която се проведе в Пловдивския общински съвет.   „Изработването на краен документ е дълъг процес, на който поставяме началото”, посочи организаторът и модератор на дискусията инж. Йордан Василев, председател на РС на БСП – Източен. Той подчерта, че в момента никой не разполага с обективни изходни данни за населението в квартала. Фондациите, работещи на терен, посочиха някои факти, но и те също не бяха категорични в статистиката. Сигурно е , че около 95% от къщите са незаконни, че неграмотността е основен проблем и генерира престъпност, а без намесата на държавата всяка инициатива е обречена.   Председателят на Общинския съвет Савина Петкова посочи: „Без закони е невъзможно да се решават проблемите, не е по силите на местната власт”. Според Петя Манева, общински съветник от БСП, неспазването на законите назад в годините е довело до натрупване на проблеми до критично равнище. Секретарят на съвета по етническите въпроси в Областна управа обясни, че резултатите от докладите за дейностите в квартала, известен като най-голямото гето на Балканите, не са удовлетворителни. Болшинството от къщите са върху общински терени, живеещите в тях искат те да бъдат узаконени и да си плащат данъците. Парадоксално е, че и сега има такива, които внасят налози в общинската хазна, без да са собственици, стана ясно от обсъждането.   Представителите на ромски организации съобщиха, че всяка година населението в квартала нараства с по 1 500- 2000 души, няма улици вече заради презастрояването, а хигиената е критично ниска, пълзят заради и болести. Младите роми не знаят български, нямат образование, респективно и работа.   Според народният представител от „БСП за България” проф. Иво Христов има дълбоко некомпетентно разбиране за циганския проблем. „В сегашния си жалък статус циганите се използват злонамерено от политически сили. От една страна, служат за електорален „резервоар”, а от друга са плашило за различни „паркетни” национализми.   Принципът е „Разделяй и владей! ”, анализира той.   Според него проблемите не могат да се решат на парче, а с цялостен и комплексен подход. По думите му дефицитът на строители, заварчици и техници може да бъде преодолян чрез обучението на роми, а не със скандалното внасяне на кадри от Виетнам. Проф. Христов акцентира върху образованието, подчерта, че голяма част от строителните програми могат да се извършват от малцинството и обясни как грамотните цигани да служат за модел, че може и по друг начин. Проблемът не е тяснопартиен и трябва да се реши не въпреки циганите, а през тях и чрез тях”, посочи народният представител.   „Очевидно за управляващите всичко е наред, щом отсъстват днес”, обясни председателят на РС на БСП – Източен и отбеляза, че са били поканени градоначалникът и районният кмет, лидери на политически партии в Пловдив. По думите му за положителните резултати на каквато и да е задълбочена инициатива е нужен политически консенсус и политическа последователност.   „Включването на хората от квартала е условие за всяка програма или стратегия”, допълни Йордан Василев и заяви, че БСП в Пловдив ще изработи документ до местните избори. ", "date": "2019.02.16", "title": "Йордан Василев: Решението за кв. „Столипиново” е в комплексен подход към проблемите"}
{"url": "http://epicenter.bg/article/Lyubomir-Kyuchukov--Iztochna-Evropa-predpochita-da-gleda-kam-Vashington/175456/2/0", "text": "  След краткия период на илюзия за еднополюсност, сега никой не оспорват ,че света се превръща във все по-полюсен. Трябва да се види как САЩ ще менажират собствения си преход. Американската политика е едно много силно отдалечаване с Европейския съюз.   Основната критика е към водещите страни Германия, Франция, защото те направиха така, че да извадят европейските фирми от американските санкции. Когато говорим за санкциите, трябва да кажем, че те са си техни санкции, които се опитват да наложат на европейските страни, каза още той.   Това, което се случи във Варшава беше, че отсъстваше Европейския съюз и това беше заявка. Централна Европа разглежда европейската сигурност като неделима, а не срещу Русия, за разлика от Източна Европа, които гледат точно обратното.   Изниква въпроса къде са границите на конфронтацията и ескалацията на напрежението. Когато има трупане на напрежение, за съжаление се стига до конфликт, не е задължително война, но има сблъсъци. Миналия век показа, че един конфликт в Европа може да завърши и с разговор, и с конфликт, така, че има надежда ,заяви той.   Това, което се случва в момента, е процес на еманципация на Западна Европа, каза той.   Източна Европа предпочита да гледа към Вашингтон. Докато Централна Европа разглежда европейската сигурност като неделима, коментира още той.   Той коментира срещата на Владимир Путин в Сочи с Ердоган и президента на Иран. Трасетата на газа отдавна формират политиката в тази част на света, заяви той.", "date": "2019.02.16", "title": "Любомир Кючуков: Америиканката политика все повече се отдалечава от ЕС"}
{"url": "http://epicenter.bg/article/Rumyana-Bachvarova--Politicheskata-bitka-na-dneshnoto-vreme-e-bitkata-za-istinata/175457/2/0", "text": "Политическата битка на днешното време е битката за истината, заяви Румяна Бъчварова - началник на политическия кабинет на министър-председателя, на среща \" Заедно за България, заедно за Европа\" в Министерския съвет.   По думите на Бъчварова датата на срещата днес, в почивен ден, е избрана неслучайно, тя показва, че темата за толерантността и отказът от омраза не е тема за един ден от годината, че тези общочовешки ценности трябва да се отстояват всеки ден, а не само на юбилейните дати.   Според Бъчварова усилията да не допускаме ксенофобията и липсата на толерантност трябва да са част от ежедневието, като създаваме обществена среда и възпитаваме децата така, че да не се допускат подобни явления. Тя отбеляза, че България е уникален пример за толерантност към към другите култури. По думите на Бъчварова все още обаче има факти и документи от българската история, които стават скрити и неглижирани заради политическата и личната омраза. Тя отбеляза, че най-ярък пример в нашата история е спасяването на българските евреи. Само пълната истина за тази уникална история за хуманизма може да ни обедини като нация, заяви Бъчварова.   Бъчварова отбеляза, че за съжаление езикът на омразата намира все повече говорители и теми, пречи ни да видим истината, провежда фалшиви новини, които ни дезориентират и убиват доверието един в друг.   Тя смята, че все още не сме застраховани от рисковете за ксенофобия в епохата на фалшивите новини, когато ние губим не само картината на съвремието, а омразата и негативизмът изкривяват образа на човешките добродетели и губим представа за себе си. С езика на омразата няма как да вървим напред, заяви още Бъчварова.   По време на срещата ще бъде обсъдено съвместното сътрудничество между държавните институции и еврейската общност за утвърждаване на среда, свободна от езика на омразата и нетолерантността. Ще бъде отбелязано и делото на българската държава за спасяването на българските евреи от лагерите на смъртта през 1943 г.   В срещата участват Румяна Бъчварова - началник на политическия кабинет на министър-председателя, Георг Георгиев - заместник-министър на външните работи и национален координатор за борба с антисемитизма, представители на Организацията на евреите в България \"Шалом\", представители на дипломатическите мисии на държавите членки на Международния алианс за възпоменание на Холокоста, сред които Ерик Рубин - посланик на САЩ в България и Ирит Лилиан - посланик на Държавата Израел в България, както и хора от академичните среди.   След срещата ще бъде подписан манифест \"Заедно срещу езика на омразата\".   Целта на инициативата е да се повиши чувствителността на обществото към проявите на расизъм, антисемитизъм, ксенофобия, дискриминация и агресия към различните. През септември 2018 г. манифестът \"Заедно срещу езика на омразата\" беше подписан от кмета на София Йорданка Фандъкова, националния координатор за борба с антисемитизма Георг Георгиев и д-р Александър Оскар - председател на Организация на евреите в България \"Шалом\".  ", "date": "2019.02.16", "title": "Румяна Бъчварова: Политическата битка на днешното време е битката за истината"}
{"url": "http://epicenter.bg/article/Natsionalisti-se-sabirat-na--Lukov-marsh--v-stolitsata/175460/2/0", "text": "Десетки се събраха в центъра на София, за да отбележат годишнината от смъртта на генерал Христо Луков въпреки забраната за провеждане на шествие, предаде БНР. За втора година кметът на София Йорданка Фандъкова не позволява в столицата да има марш в чест на българския генерал , за да се избегнат националистки скандали с контрапротестиращи. Разпореждането на кмета е демонстрантите само да поставят цветя пред паметната плоча на генерал Луков без да организират шествие. Миналогодишната забрана за провеждането на т.нар. „Луков марш“ беше обжалвана и отменена от съда.   Броят на националистите и патриоти, които са се събрали пред НДК, надвишава 100 души. Възпоменателното факелно шествие ще тръгне от пилоните на НДК към мястото на гибелта на генерала - неговия дом на ул.\"Тракия\",1, където ще бъдат положени цветя на паметната плоча.   Шествието се провежда ежегодно през февруари от 2003-та година насам и събитието винаги е съпровождано от остри обществени реакции, а според противниците му, то е пропаганда на расизъм и неонацистки идеи. Присъстващите националисти са убедени, че генерал Луков не е бил антиеврейски настроен и го определят като национален герой:   \"Генерал Христо Луков, доколкото знам, е участник в три войни, носител на Орден за храброст, така че който е против генерал Христо Луков, той е против България\", сподели един от тях за Националното радио.   На мястото са се събрали и голям брой млади хора, които споделят тези възгледи.   Полицейското присъствие в района е засилено.   Кметът на София Йорданка Фандъкова съобщи в четвъртък, че не е позволявала организиране на марша.   „Това, което е съгласувано за поредна година, е поднасянето на цветя на паметната плоча“, каза Фандъкова и допълни, че документът подлежи на съдебен контрол и се обжалва от организаторите.   Контрапротест срещу провеждането на т. нар. възпоменателно шествие \"Луковмарш\" протече по обяд в центъра на столицата. Според протестиращите, демонстрацията, свързана с почитането на годишнината от смъртта на ген. Христо Луков е неонацистка проява, която насърчава и оправдава расовата омраза. Мирното шествие тръгна от градинката пред Централната баня пред сградата на Столичната община. За кратко беше блокирано кръстовището на булевард \"Княгина Мария Луиза\" и улица\"Екзарх Йосиф\".", "date": "2019.02.16", "title": "Националисти се събират на „Луков марш“ в столицата"}
{"url": "http://epicenter.bg/article/Filip-Popov--80--ot-balgarite-smyatat--che-izborite-sa-oporocheni/175462/2/0", "text": "  Самия резултат от машината няма как да се манипулира. Всички предложения, които дадохме за изборния кодекс, не бяха приети. Всички тези неща водят до извода, че изборите ще се фалшифицират. Обмисляме конституционно искане, дали ще е по отношение на преференциите, или за ЦИК, предстои да се реши, каза още той.   Голяма част от нашата парламентарна група са влезли от преференции. За преференциите по подредба 15/15 или 10/10 е замазване на очите на хората. Човек има право на избор и трябва да знае, че когато е гласувал, неговия глас ще се зачете реално. Мисля, че дистанционното гласуване е нещо добро. В Германия, Франция например също купуването и продаването на гласове е престъпление, но те там не знаят за този феномен, защото не им се е случвал, каза Попов.   С ДПС винаги сме били официално в коалиция. Сега има договорки в кулоарите и това показва, че сегашното управление не е  стабилно. По отношение на ДПС, позицията ни за секциите в чужбина винаги е била различна. Ние имаме различни мнения и за преференциите. Реалните намерения на ГЕРБ са да запазят властта на всяка цена, каза още той. ", "date": "2019.02.16", "title": "Филип Попов: 80% от българите смятат, че изборите са опорочени"}
{"url": "http://epicenter.bg/article/Borisov-katsna-direktno-v-Plovdiv--za-da-se-zapoznae-na-myasto-s-intsidenta-s-vlaka/175463/2/0", "text": "Цистерните от дерайлиралата композиция в района на гара Пловдив вече са изтеглени на достатъчно разстояние от района на гарата. Двата локомотива от композицията също са изправени и стабилизирани и предстои съвсем скоро да бъдат изтеглени на безопасно разстояние от гара Пловдив. Това докладваха на министър-председателя Бойко Борисов областният управител на Пловдив Здравко Димитров и директорът на ОД на МВР-Пловдив старши комисар Атанас Илков, съобщиха от правителствената информационна служба. Премиерът Борисов кацна директно в Пловдив на връщане след участието си в Мюнхенската конференция по сигурността, за да се запознае лично и на място със ситуацията около инцидента. Освен това областният управител Здравко Димитров информира премиера, че категорично няма изтичане на газ както по време на инцидента, така и след него.   Димитров е докладвал на министър-председателя от 7.30 ч. сутринта на всеки кръгъл час за действията на всички държавни институции, които са работили на мястото на аварията.   Премиерът Борисов беше информиран още, че разследването на случая е поето от следователите от Националната следствена служба и се извършват всички необходими процесуално-следствени действия.", "date": "2019.02.16", "title": "Борисов кацна директно в Пловдив, за да се запознае на място с инцидента с влака"}
