{"url": "http://epicenter.bg/article/Avariya-pri-stroezha-na-metroto-nalozhi-evakuatsiya-na-horata-ot-podleza-na-bul---quot-Balgariya-quot-/142421/2/0", "text": "Авария при строежа на метрото е наложила евакуация на хората от подлеза на бул. \"България\" и \"Академик Гешов\" в София.   Причина за това е станало напукване на витринно стъкло, потвърдиха от СДВР за Novini.bg.   Сигнал за инцидента е подаден около 11:40 часа.    В момента тече обезопасяване.    Част от подлеза ще остане затворен и оттам няма да може да се минава.   На мястото има поне дузина полицейски екипа, екипи на Гражданска защита, на Контрол на автомобилния транспорт и аварийно-спасителни екипи.    ", "date": "2017.12.07", "title": "Авария при строежа на метрото наложи евакуация на хората от подлеза на бул. \"България\""}
{"url": "http://epicenter.bg/article/Borisov-otkriva-forum-za-regionalna-integratsiya-na-Balkanite/142369/2/0", "text": "Министър-председателят Бойко Борисов и главният изпълнителен директор на Световната банка ще открият днес форум, който поставя началото на инициатива в подкрепа на регионалната интеграция на Западните Балкани.   На конференция в Националния дворец на културата по покана на българския премиер ще бъдат косовският президент Хашим Тачи, президентът на Черна гора Филип Вуянович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович.   Във форума ще участва и комисарят за европейската политика за съседство и преговори за разширяване Йоханес Хан.   Във фокуса на дебатите между лидерите на Западните Балкани ще бъдат възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.   Бъдещето на Коридор №8 Една от темите, която със сигурност ще бъде засегната, е коридор №8. Той трябва да свърже България с Албания през Македония. По време на неотдавнашните си разговори със Зоран Заев в Струмица, състояли се на 23 ноември, премиерът Борисов заяви, че Коридор №8 ще свърже Европа с Азия. Той го сравни с пълноводна река, по която ще преминават стоки и хора. Надявам се през следващите години строежът на Коридор №8 да стане необратим, заяви тогава той. „Интересът за финансиране е много голям, защото всички виждат, че той може да се реализира... Това е тема, която е сигурно, че ще стане, защото е осъзната от всички... Направено е доста по трасетата на Коридор №8 като отчуждаване. При повече натиск и гарантирано финансиране проектът може да се осъществи“, каза в Струмица Борисов.   На срещата в София от македонска страна, освен премиерът Заев ще участва и вицепремиерът, отговарящ за икономическите въпроси Кочо Ангюшев. Преди пристигането си в София той заяви: „За какъв бизнес, за какъв обмен на стоки и капитали можем да говорим, когато от Скопие от София или от Скопие до Тирана за 200 км губиш 5 часа“. В Република Македония, която се намира в центъра на Коридор №8, от години се работи активно по проекта. Скопие със средства от държавния бюджет построи пътя Гостивар-Кичево през Мавровската планина. Работи се и по отсечките Охрид-Кичево – един магистрален път, който е пред приключване и Гостивар-Тетово. Страната е поела ангажимент към Световната банка и с изграждането на 60 км от отсечката Куманово-Крива Паланка. В Македония разчитат, че след подписването на договора за добросъседство с България на 1 август 2017 г., евтини европейски кредити, с помощта на които Коридор №8 ще стане реалност.      ", "date": "2017.12.07", "title": "Борисов открива форум със седем балкански лидери за интеграцията на Балканите"}
{"url": "http://epicenter.bg/article/Kristalina-Georgieva--Byudzhetat-kazva--che-nie-balgarite-mozhem-da-vlezem-v-chakalnyata-na-Evrozonata/142378/2/0", "text": "  Трябва да се гордеем с това, което сме постигнали в България. Все още има още какво да се желае. Това каза главният изпълнителен директор на Световната банка Кристалина Георгиева, която бе гост на предаването \"Тази сутрин\" по БТВ.   На въпрос дали е нужна ревизия на Прехода, Георгиева заяви: „Страните, които се развиват най-добре са тези, които гледат напред. Погледът в бъдещето е свързан с роботите. България е представена на най-високата позиция в управлението а Световната банка. Ако някой ми беше каза, че аз ще се върна да управлявам, щях да му се изсмея. Сега колегите ми в банката се опитват да научават думи на български“, призна тя. „Даваме пари, осигурили сме част от финансирането на Коридор номер 8 на територията на Македония. Най-важното, което ще направим за транспорта в региона е един регионален проект, който ще ускори пътуването през граничните пунктове. Балтийските страни търгуват много повече помежду си. Това трябва да се случи и в нашия регион. България изпълнява ролята на страна, която е член в ЕС и може да е мост за своите съседи“, коментира Георгиева. Според директора на Световната банка нещата не се правят достатъчно системно.   „Председателството на България създава не само външни, но и вътрешни ползи. То дава възможност на всяка една страна да покаже най-доброто от себе си. За нас е шанс да покажем страната си в най-добра светлина. Г-н Борисов има много ясна визия. Казахме си, че сега е уникален шанс да се вдигне вниманието към Западните Балкани и трябва да се използва. Винаги трябва да се стараем да говорим за това колко е важно хората на Балканите да се интегрират“. „Българският бюджет е много стабилен. Дефицитът е под контрол от години. Инвеститорският интерес върви нагоре. Бюджетът казва, че ние българите можем да влезем в чакалнята на Еврозоната. Еврозоната се интегрира. Нашата страна е по-добре вътре, отколкото навън. Ние работим по правилата, седим на масата, но не можем да променяме правилата“, обясни Кристалина Георгиева.   „Политическото решение за това може да бъде взето много скоро“. „Инвестираме в страните, в които е най-трудно. Инвестирали сме 3 милиарда в Африка и Близкия Изток. 90% от хората, които бягат отиват в съседна бедна страна. Трябва да се осигури работа на хората, за да не им се налага да рискуват преминавайки граници“, каза още Георгиева.  ", "date": "2017.12.07", "title": "Кристалина Георгиева: Бюджетът казва, че ние българите можем да влезем в чакалнята на Еврозоната"}
{"url": "http://epicenter.bg/article/Maya-Manolova--Balgarite-sa-hodeshti-robi-na--quot-Toplofikatsiya-quot-/142382/2/0", "text": "Българите са ходещи роби на \"Топлофикация\", които ходят с едно парно, закачено за крака. Искаме да направим този товар по-поносим за гражданите. Това каза в сутрешния блок на Нова телевизия националният омбудсман Мая Манолова.   Вчера се разбра, че има институция - Върховния административен съд, която е готова да осъди \"Топлофикация-София\" заради таксата \"юрисконсулт\". Това дело трябваше да бъде спечелено от мен, защото е в интерес на гражданите. \"Топлофикация\" трябва да бъде дисциплинирана и да дава отчет как харчи парите на столичани.   \"Топлофикация\" и нейното ръководство дължат уважение на всеки един столичанин, защото те са изпълнители, собственици са гражданите. А в момента изпълнителите са се превърнали в тартори, заяви Манолова.   По думите и с паралелния износ на лекарства се убива надеждата на много тежко болни. Тези пациенти се оставят без шанс за живот. Да вземеш надеждата на болния и да го обърнеш в числа от бюджета – това е жестоко и нечовешко. Аз ще се боря докрай срещу това безчовечно отношение, подчерта омбудсманът.   Източник: novini.bg.      ", "date": "2017.12.07", "title": "Мая Манолова: Българите са ходещи роби на \"Топлофикация\""}
{"url": "http://epicenter.bg/article/Tasko-Ermenkov--Shte-ima-li-politicheska-otgovornost-za-lazhite-za-Tehnoimpeks-i-Korneliya-Ninova-/142383/2/0", "text": "„Главният прокурор недвусмислено каза, че няма закононарушение по отношение на Техноинпекс, както и че е изтекла давността.” Това заяви по БНТ народният представител от ПГ на „БСП за България” Таско Ерменков.   По думите му мантрата на ГЕРБ с „Техноимпекс” трябва да бъде изхвърлена на бунището на времето, както повечето мантри на управляващата партия, които служат само за отвличане на общественото мнение. „Имам един въпрос - дали всички, които твърдяха, че има престъпление, защото такива бяха твърденията и на Тома Биков, и на Антон Тодоров, и на Десислава Атанасова, ще понесат своята политическа отговорност за изречените лъжи?”, попита от екрана Таско Ерменков.  Той беше категоричен, че подобни случаи умишлено се хвърлят от управлващата партия, за да се замажат всички провали, които се случват все на гърба на българския народ-  като ситуацията в здравеопазването, днешната тема за сигурността на държавата и нерегламентираното подслушване, корупцията, шуробаджанащината.   „Няма почти никакви искания за използване на СРС-та за разкриване на корупция и това е тревожно, защото проблемът е основен за обществото”, това информира Таско Ерменков по повод твърденията на шефа на Националното бюро за контрол на СРС Бойко Рашков за подслушването на политици, магистрати и журналисти. Той изрази притеснения, че няма разработки със специални разузнавателни средства по темата тероризъм. „Другото, което много ме смути от изказването му е, че Бюрото не е в състояние да даде достоверен отговор на въпрос на гражданин, дали е подложен на СРС или не. Това означава, че тези които са използвали СРС, не информират Бюрото. И тук основният проблем е- колко сигнала са изпратени до съответните компетентни органи, от гледна точка, че Бюрото е разкрило нерегламентираност, и какво се е случило с тези СРС-та. Отговорът беше – стотици и мълчание”, обясни Таско Ерменков. „Изключително тревожно е за държавността, когато независимият орган, който трябва да следи СРС-тата  констатира, че има проблеми”, добави той.   „Не искам да съм свидетел, когато се  скъсат  нервите на хората от тази полицейщина”, каза Таско Ерменков. Попитан за темата на предстоящия вот на недоверие, който се инициира от левицата, народният представител беше категоричен, че темата със сигурност ще е корупция, но трябва да се прецизира, защото такава има не само в здравеопазването, а във всички обществени сфери.", "date": "2017.12.07", "title": "Таско Ерменков: Ще има ли политическа отговорност за лъжите за Техноимпекс и Корнелия Нинова?"}
{"url": "http://epicenter.bg/article/Borisov--Infrastrukturnite-proekti-mezhdu-Balgariya-i-Sarbiya-pomagat-na-tseliya-region--Video--/142389/2/0", "text": "Развитието на инфраструктурните проекти между България и Сърбия ще спомогне за свързаността на целия регион. Това заяви министър-председателят Бойко Борисов на среща със сръбския премиер Ана Бърнабич. Тя е в България по повод работната среща на лидерите от страните от Западните Балкани. това съобщиха от правителствената информационна служба.  По време на срещата двамата премиери дадоха приоритет на договореното изграждане на газопреносната връзка между България и Сърбия. Те оцениха високо и напредъка по проектите от взаимен интерес, като изграждането на магистрала Ниш - София и електрификацията на железопътната линия Ниш – българска граница.  Икономическата полза от реализацията на проектите за модернизацията на шлюзовете на Железни врата и на пристанището в Бръчко на р. Сава ще бъде от огромно значение не само за двете страни, но и за гражданите и бизнеса в цяла Европа. Борисов и Бърнабич оцениха високо доброто двустранно сътрудничество, като българският премиер подчерта, че само след два дни предстои подписване на Меморандум между двете държави за намаляване на тарифите за роуминг.  В хода на разговора българският премиер заяви още, че страната ни ще продължи да подкрепя евроинтеграционния прогрес на Сърбия по време на предстоящото председателство на Съвета на ЕС.  ", "date": "2017.12.07", "title": "Борисов: Инфраструктурните проекти между България и Сърбия помагат на целия регион (Видео) "}
{"url": "http://epicenter.bg/article/Premierat-predstavi-prioritetite-za-svarzanostta-na-Zapadnite-Balkani-pred-Kristalina-Georgieva/142392/2/0", "text": "Премиерът Бойко Борисов представи приоритетните проекти за свързаността на държавите от Западните Балкани на разговор с главния изпълнителен директор на Световната банка Кристалина Георгиева. Министър-председателят заяви, че за изграждането на важните транспортни, енергийни и дигитални проекти в региона е необходима финансова помощ. Бойко Борисов допълни, че реализацията на всички начертани проекти за свързаност ще стимулират още повече бизнеса и туризма в страните от региона. Това съобщиха от правителствената информационна служба.  По време на разговора Кристалина Георгиева заяви, че инициативата на българския министър-председател за свързаността на държавите от Западните Балкани се цени високо от всички лидери. „Всички политици от региона са единодушни за ползите от Вашата инициатива и обещават да осигурят всичко необходимо на територията на държавите си“, заяви Георгиева по време на срещата в Министерския съвет.  „Ще продължим да работим активно за строителството на пътища и контролно-пропускателни пунктове, за да могат гражданите да пътуват лесно от една държава в друга“, поясни премиерът Борисов. В разговора беше подчертано, че това е ключов фактор за стимулиране на инвестициите в тази част на Европа и подобряване на връзките със съседните държави-членки на ЕС.   ", "date": "2017.12.07", "title": "Премиерът представи приоритетите за свързаността на Западните Балкани пред Кристалина Георгиева"}
{"url": "http://epicenter.bg/article/Zam-shef-na-BSK--U-nas-e-pravitelstvoto-se-razbira-kato-kupuvane-na-kompyutri-i-printeri--Video-/142393/2/0", "text": "У нас електронното правителство се разбира като купуване компютри и принтери. Проблемът е и че липсва надграждане – прави се на части и всеки път се започва отначало, коментира в студиото на „Тази сутрин” по бТВ зам.-председателят на Българската стопанска камара Камен Колев.  Електронно управление, или електронно правителство, означава всички данни, които ползва администрацията, бизнесът и гражданите, да не са на книжни документи, а да са в електронни регистри – това дава съвсем друго качество на услугата и бързина.  България и Естония започват да работят по изграждането на електронно правителство едновременно – през 2001 г. От 2005 г. то е напълно функциониращо там, докато у нас – работи в ограничена част.  Що се отнася до разходите – България е вложила 1 млрд.. евро., а Естония – само 25 млн. евро. Трудно е да се каже дали тези 1 млрд. евро са изчезнали към чужди джобове, но при всички положения са неефективно вложени, коментира той.  Към момента 1/3 от регистрите са книжни, т.е. рови се из документи, като едва 8% от електронните регистри дават възможност за обмен на информацията, а само 4% – възможност и за двустранен обмен.  Добрите примери у нас са Националната агенция по приходите (НАП), Националният осигурителен институт (НОИ), Агенцията по вписванията.  Въвеждането на електронното правителство ще изкара наяве хаоса на процесите в админстрацията. Когато се дефинират по-точно те, ще се окаже, че тогава в повечето случаи са излишни.  ", "date": "2017.12.07", "title": "Зам.-шеф на БСК: У нас е-правителството се разбира като купуване на компютри и принтери (Видео)"}
{"url": "http://epicenter.bg/article/Grupa-maskirani-i-vaorazheni-s-buhalki-mladezhi-nahluha-v-stolichna-gimnaziya/142387/3/0", "text": "Група маскирани и въоръжени с метални пръти и бухалки младежи са нахлули в сградата на Професионалната гимназия по механоелектротехника в София.   Инцидентът, при който няма пострадали, е станал в късният следобед вчера, съобщи БНР, цитирана от dir.bg.   Нападателите са издирвали вероятно някои от учениците, разказаха очевидци.   Охраната и учителите са повикали полиция, но докато служителите на МВР пристигнат на място, маскираните са успели да избягат.   По случая се води разследване. МВР издирва нападателите и засега не дава информация.", "date": "2017.12.07", "title": "Група маскирани и въоръжени с бухалки младежи нахлуха в столична гимназия"}
{"url": "http://epicenter.bg/article/Ot-dnes--izplashtat--pensiite--s-kolednata--dobavka-/142385/4/0", "text": " Националният осигурителен институт (НОИ) започва да изплаща пенсиите за месеца. Изплащането ще приключи на 20 декември (сряда).    Заедно с пенсиите за месец декември ще бъде изплатена и еднократна допълнителна сума в размер на 40,00 лв. на всички пенсионери, на които пенсията или сборът от пенсиите заедно с добавките и компенсациите към тях за месец декември 2017 г. е в размер до 321,00 лв. включително.   321 лева е линията на бедността, която се предлага за 2018 г.   Пенсионерите, които ще получат коледни добавки, са 1,232 млн., или 57% от пенсионерите у нас. За коледната добавка държавата отдели 50 милиона лева. Изплащането на сумите чрез пощенските станции ще бъдe извършено съобразно изготвен график, който ще бъде предварително обявен във всяка една от тях.   Преводите на декемврийските пенсии по сметките на пенсионерите, които получават парите си по банков път, ще бъдат извършени днес, 7 декември.  ", "date": "2017.12.07", "title": "От днес изплащат пенсиите с коледната добавка"}
{"url": "http://epicenter.bg/article/Prof--Hristina-Vucheva--Za-privatizatsiyata-se-sazdavat-neizpalnimi-ochakvaniya-za-spravedlivodst/142370/11/0", "text": "  Това е утвърдената представа днес на повечето хора за процеса, който преди 28 години се определяше и от външни и от вътрешни специалисти у нас като основен и много важен за утвърждаването на пазарната икономика.   През последните дни управляващите заявяват, че ще предложат да се промени конституцията, за да отпадне давността за извършени престъпления по време на приватизацията на държавни предприятия. Главният прокурор заяви, че имало множество сделки, чиито договори са поправяни чрез допълнителни анекси, изменящи първоначалните условия. Министърът на икономиката, който дълго време ръководеше Агенцията за приватизация, обяви, че много от продажбите чрез т.н. работническо-мениджърска приватизация ощетили българските граждани. Опозицията от своя страна поиска всичко от прехода и неговите икономически досиета да се прегледа отново. Не стана ясно какво точно се оспорва от управляващи и от опозиция. Дали методите и законите са били лоши и в ущърб на повечето хора, или прилагането на законите е било неправилно и това е позволило да се обогатят някои, а други да са ощетени.   Всичко това изисква да се припомнят събитията и разпоредбите, свързани с началото на нашето преминаване от централизирано планиране и диктатура към свободно пазарно стопанство и демократично устройство. Това е важно, защото все по-често се чуват не само неточни и неясни твърдения, но и чиста проба измислици за случилото се преди повече от двадесет години.                   Уточнявам, че принадлежа към тези, които възприемаха приватизацията като необходимост, но не одобряваха управленските действия и организацията на процеса. И днес нямам отговор дали незнанието, или корист и алчност бяха в основата на многото недостатъци. За съжаление отсъстваше знание как да се осъществи приватизацията, каква да е формата й, откъде да се започне.   Процесът на приватизация у нас се бавеше. През първите години след промените незнанието на управляващите какво точно искат да направят беше видимо. Външните съветници вероятно знаеха как се е справяла Франция в периодите на често редуващите се приватизации и национализации през шестдесетте и осемдесетте години. Знаели са и как Великобритания се справя с приватизацията през седемдесетте години, но те нямаха никакво знание за спецификата на нашите икономически условия, особено за състоянието на предприятията ни. Тези обстоятелства обясняват част от причините за недоброто законодателство по приватизацията, особено на различните наредби, свързани с нея.   Създаваха се условия, които бяха използвани от определени кръгове от обществото за решаване на проблемите на тези кръгове, а не за реализиране на обществения интерес. Още от самото начало се разгърнаха процеси, които продължиха успешно през следващите години и които най-общо хората възприеха като кражби от общото.     Проучените и доверени на предишната власт хора първи се хвърлиха в частния бизнес и много от тях успяха да натрупат пари съвсем законно. Не може да се каже същото за другата привилегирована група. Това бяха хората от специалните служби, които са управлявали парите на дружествата, регистрирани в западни страни. Те прибраха тези пари веднага щом изчезна контролът на диктатурата. Беше невъзможно това да се предотврати. Дори и някои да беше проявил усет и да беше внесъл специален закон за незабавно прекратяване на дейността на тези дружества и прибирането на парите им, нямаше да има успех. Те са били регистрирани като частни правни субекти и законодателството на демократичния запад нямаше да позволи незабавното прекратяване на дейността им.   По своята същност приватизацията е инвестиционен процес. За него трябва да се влагат пари. В същото време страната от началото на 1990 г. по много причини – основно геополитически – изпадна в криза, която изключваше инвестиционни намерения. Свободни пари по това време нямаше. Кредитът в нормален вид не съществуваше. В началото на 1991 г. нито една от характеристиките на пазарното стопанство не съществува.    Този процес беше благоприятстван от удобната „инфраструктура” създадена от модернистите на БКП чрез Указ 56 от 1986 г. Правноорганизационни формирования, наричани най-общо фирми, изникнаха като гъби след дъжд още преди 1989 г. Дори построените във всеки окръжен град огромни сгради на окръжните комитети на БКП бяха вкарани в държавни фирми още през 1990 г. Малки частни фирми, създадени по това време от активни и адаптивни членове на БКП, станаха опора на борците срещу комунизма от СДС. Най-активните деятели на СДС от това време (много късно научихме, че са били сътрудници на службите) започнаха като народни представители от синята партия да предлагат промени в Указ 56. Странното е, че този указ беше запазен от сините и червените в частта уреждаща данъците и други важни въпроси, до края на 1996 г.   Да се краде от държавните предприятия не беше укоримо. Също както след 9 септември 1944 г. не беше престъпление да се влиза в къщите на „бившите хора” да се „конфискува” каквото си харесаш.         Тази дейност се извършва от тогавашното министерство на индустрията, търговията и услугите и се изразява в закриването на стопанските обединения и образуване на самостоятелни държавни предприятия. Това се правеше от хора, които нямаха представа за съдържанието и смисъла на подобен процес. Неговата правна основа беше т.н. малък закон за преобразуване, а след юли 1991 г. - приетият Търговски закон. В банковия сектор промените се изчерпваха със създаването на банкова консолидационна компания, която също има много любопитна история на създаване и развитие. Всички нововъведения в управлението на икономиката се правят без координация между монетарните и фискалните мерки. По най-високите позиции на управлението стояха хора, които нямат представа за същността на измененията в нивото на лихвата, в отношенията с банките, измененията в амортизациите и данъците. За съжаление и чуждите специалисти, които ни помагаха, въпреки че бяха от големи световни организации като МВФ и СБ, нямаше как да познават съдържанието на наследената отпреди 1989 г. икономическа инфраструктура. Законът за приватизация е приет в началото на 1992 г., но след неговото приемане нищо реално не се случва, защото се бавят изискващите се многобройни наредби и правилници.   С основание възникват подозрения, че и леви, и десни политици не желаят приватизацията да започне. Това се отнася за 1992 и за 1993 г. Към 30.11.1993 г. Агенцията за приватизация е взела 43 решения за приватизация, Министерството на промишлеността – 41 броя, Министерството на транспорта – 79. Реалните осъществени сделки са 3 от Агенцията за приватизация, 4 от Министерство на земеделието и 20 от Министерство на транспорта. Трите предприятия продадени от Агенцията са „Царевични продукти”-Разград,“Стоманени профили“-Попово и „Домостроене”-Силистра. За всички е избрана формата преговори с потенциални купувачи. Още тогава е ясно, че това невинаги е най-добрият начин.   По същото време продължава процесът на „източване“ на държавните фирми. Този процес е по-близък до определението криминален, но той няма как да се проследи и накаже, каквито и промени да се правят в законите със задна дата. Правителството на червени, сини и ДПС, през 1993 г. завършва с достигната инфлация от 63.9 % и бюджетен дефицит от 11 % към Брутния вътрешен продукт.    Във всички сфери на управлението цари хаос. За предприятията, все още преобладаващо държавни, грижата е единствено кой с коя частна фирма да се свърже на входа и изхода.   През тези години нито управляващи, нито експерти и анализатори (наши и чужди) осъзнават огромното противоречие на случващото се. От една страна се настоява за структурни реформи – приватизация и връщане на земята на нейните някогашни собственици, а от друга – провежданата монетарна политика на високи лихви, плаващи валутни курсове води до парична рестрикция, която превръща приватизацията в нещо изключително трудно. Търсят се решения и форми, които да смекчат тези разминавания. Така се стигна до чешкия опит за т.н. масова приватизация, а по-късно и до другата идея прилагана в други бивши източни страни-мениджърска приватизация.   Но да се върнем на приватизацията от края на 1993 г. Правителството на Любен Беров се опитва да разработи всички необходими документи за т.н. масова приватизация. По-точно това са усилия на самия проф. Беров и няколко експерти от администрацията на МС, защото много от самите членове на неговото правителство не приемат идеята за приватизация. Съпротива има и от синдикатите.         През 1995 г. приватизацията се протака и отлага. Много от предприятията са докарани до пълен провал. Държавните банки също. През 1995 г. въпреки че нормативните разпоредби за масовата приватизация са готови, тя не започва. Едва в края на 1996 г. подготвените 1050 държавни предприятия се включват в този процес. Първата вълна завършва по времето на новото правителство на ОДС, започнало своята дейност от месец май 1997 г. Чрез първата вълна на масовата приватизация се променя формата на собственост на около 13% от капитала на държавните предприятия. По-късно става ясно, че надеждите, които се възлагат на масовата приватизация са наивни.   Очакванията на „наивниците“ бяха, че в процеса на масовата приватизация хората ще придобият грамотност по отношение на това какво са акциите, акционерната собственост, както и че ще проявят интерес към управлението на предприятията като акционерни дружества. Нищо подобно не стана. Започва процес на бързо разпродаване на активи, без да се проявява грижа за някакво технологично обновяване или целенасочено преструктуриране с оглед на пазарни потребности. Тези процеси се стимулират и от набързо приетия закон от тогавашния парламент, в който мнозинството е на партията на ОДС, за преобразуване на приватизационните фондове в холдинги. Много малка част от приватизираните предприятия намериха подходящи собственици. Там, където това се случи, някогашните приватизационни фондове станаха успешни стопански формирования. Някои са такива и до днес, защото попаднаха в ръцете на професионално грамотни и отговорни хора. Правителството на ОДС осъществи на практика и масовата приватизация, и т.н. мениджърска приватизация. Разчиташе се, че там, където управлението на предприятия е успешно и се подкрепя от работещите, ще се формират т.нар. работническо-мениджърски дружества и те ще са приватизаторите. Много скоро и тази идея беше провалена на практика.    Тези квази пари набъбнаха в периодите от 1991 г. до 2004 г. в огромни размери. Те широко се използваха като законно платежно средство при приватизация. Използвани бяха и от царското правителство при сделката за продажба на БТК. Прави впечатление, че днешните искания за наказване на приватизацията се насочват основно към работническо-мениджърската форма и правителството на Иван Костов, като се забравя, че царските икономисти продадоха много по-големи обекти от 2001 до 2004 г. Посоченото е малка част от икономическите особености на прехода. Тези особености са забравени, а много често различно оценявани и представяни.   Това позволява за приватизацията да се говори неточно и да се създават неизпълними очаквания за настъпване на някаква нова ера на справедливост и възмездие.     Добре е да се вслушаме в този съвет и да се опитаме да осмисляме бъдещето си, а не миналото, като спазваме върховенството на закона, а управленските решения на всички равнища се вземат прозрачно и с познание на съдържанието им.      ", "date": "2017.12.07", "title": "Проф. Христина Вучева: За приватизацията се създават неизпълними очаквания за справедливодст"}
{"url": "http://epicenter.bg/article/Lepa-Brena-otlaga-kontserta-si-v-Sofiya-poradi-zdravoslovni-prichini-/142400/6/0", "text": "По здравословни причини и вследствие на лекарска забрана, концертът на сръбската мегазвезда Лепа Брена, който бе обявен за 18 декември в Арена Армеец, се отлага за 23 март (петък) 2018 г., като залата отново остава същата.   Новината съобщи самата певица в официално изявление:   Любимката на Балканите ще направи и специален жест към присъстващите на концерта й през март! Звездата ще подари на всеки, закупил билет за шоуто й у нас новия си албум, който предстои да излезе съвсем скоро на пазара.   Дискът ще бъде раздаван в деня на самото събитие срещу представен пропуск при влизане в залата. З   акупените билети за концерта на Лепа Брена с дата 18 декември 2017 г. важат за новата дата 23 март 2018 г. без презаверка. Тези, които желаят да върнат своя пропуск, могат да го направят в срок до 10 януари 2018 г., като сумата ще им бъде напълно възстановена.    Източник: www.novini.bg", "date": "2017.12.07", "title": "Лепа Брена отлага концерта си в София поради здравословни причини "}
{"url": "http://epicenter.bg/article/Svikvat-izvanredno-zasedanie-na-Saveta-za-sigurnost-na-OON-zaradi-kazusa-s-Erusalim/142368/7/0", "text": "  Осем страни от 15-членния Съвет за сигурност на ООН вчера поискаха свикването на извънредно заседание на Съвета след решението на американския президент Доналд Тръмп да признае Ерусалим за столица на Израел, съобщи Франс прес. Представителствата на Боливия, Великобритания, Египет, Италия, Сенегал, Уругвай, Швеция и Франция поискаха от японското председателство на Съвета за сигурност да организира спешно заседание на Съвета, с експозе на генералния секретар, до края на седмицата, се посочва в комюнике на шведската мисия в ООН. Според дипломати, цитирани от Ройтерс, заседанието вероятно ще се проведе в петък.  ", "date": "2017.12.07", "title": "Свикват Съвета за сигурност на ООН заради Ерусалим"}
{"url": "http://epicenter.bg/article/Redzhep-Erdogan-otiva-na-istorichesko-poseshtenie-v-Gartsiya/142372/7/0", "text": "  Турският президент Реджеп Тайип Ердоган е на историческо посещение в Гърция, съобщи БТВ. Визитата му е двудневна, започва днес и цели да ускори затоплянето в отношенията между двете съседни страни. Това е първото посещение на турски държавен глава в Гърция от 1952 г. насам, напомня телевизията. Сред темите на дискусия се очаква да бъдат мигрантската криза, както и преговорите за повторно обединение на Кипър.   Въпреки опитите за помирение, между двете страни продължават да съществуват дълбоки спорове, включително за въздушното пространство и границите на континенталния шелф в Егейско море, както и за положението на мюсюлманското малцинство в Северна Гърция.    ", "date": "2017.12.07", "title": "Реджеп Ердоган отива на историческо посещение в Гърция"}
{"url": "http://epicenter.bg/article/Megan-Markal-blesti-na-koritsata-na-ELLE-France/142390/10/100", "text": "Контрастно на кралския етикет, бившата актриса, е облечена като стрийт кралица в модерени визии, заснети от Кристиан Бланчард. Годеницата на британския принц Хари краси корицата на френското издание на Elle. Заглавието е повече от подходящо - „Бракът, който всички очакваме“, а Меган Маркъл очарова от корицата и страниците на популярното модно списание. Въпреки изтънчената естетика на снимките, кожата на бъдещата херцогиня изглежда много по-гладка, а луничките й почти незабележими, пишат от модния сайт ViewSofia. ", "date": "2017.12.07", "title": "Меган Маркъл блести на корицата на ELLE France"}
{"url": "http://epicenter.bg/article/Gushterov-progovori-za-novata-si-lyubov---Svetlana-Vasileva--Vsichko-mezhdu-nas-e-OK-/142391/10/100", "text": "Xpиcтиян Гyщepoв мълчeшe зa нoвaтa cи любoв Светлана Василева и шoyтo, в което тя участва. Ho изнeнaдвaщo милиoнepът пpoгoвopи зa вcичкo, кoeтo ce cлyчвa мeждy нeгo и плeймeйткaтa.   Mилиoнepът c нeтъpпeниe oчaквa нoвaтa мy любoв дa ce пpибepe вкъщи. Oщe някoлкo дни влюбeнитe щe ca paздeлeни, cлeд кoeтo oтнoвo щe ce paдвaт нa щacтиeтo cи.   Оказа се обаче, че плеймейтката не е бременна от приятеля си Християн. Това потвърдиха пред \"България Днес\" от обкръжението на една от най-актуалните двойки у нас.   През последните дни в публичното пространство активно се разпространява мълвата, че моделката чака бебе. Тя била забелязана да си купува тест за бременност в столична аптека.    Проверка на вестника показа, че Светлана не чака наследник, поне на този етап. От телевизионния екран ясно се вижда и, че моделката е доста слаба, което не се вписва във визията на бременна жена.   Двамата с Гущеров вече са обсъждали възможността да имат дете, тъй като връзката им премина на далеч по-сериозен етап.   Двамата се залюбиха през август, но вече живеят заедно и чертаят планове за общо бъдеще.   \"Чакам я да се прибере у дома. Доволен от съм от поведението й в шоуто  и няма от какво да се срамува. Всичко между нас е ОК и продължаваме да сме заедно\", коментирал Гущеров пред свои приятели.   Очакванията бяха, че в риалити шоуто плеймейтката ще говори повече за връзката си с младия милионер, но тя показва изключително добро поведение.   Светлана получи червена точка и за това, че не пие алкохол, което я пази от възможността да си развърже езика. Християн все още не е ставал баща, макар че зад гърба си има вече един брак - с фолкпевицата Мария.   Изпълнителката публично призна, че има проблеми и преди години е успяла да зачене дъщеря си едва след ин витро опити. Гущеров и чалгарката се разделиха и с това отлетя възможността двамата да оставят общи наследници след себе си.   Но сега това може да му се случи със Светлана, която неведнъж призна, че е готова за сериозни стъпки в живота си и след като се е наживяла, вече иска да създаде семейство. И в лицето на Гущеров вижда подходящия човек.  Източник: novini.bg", "date": "2017.12.07", "title": "Гущеров проговори за новата си любов - Светлана Василева: Всичко между нас е ОК!"}
{"url": "http://epicenter.bg/article/Shefkata-na-Mis-Balgariya-shte-sadi-fotografa-za-groznite-snimki-na-Tamara-Georgieva/142394/10/99", "text": "„След няколко дни вадим протоколите в едно от най-сериозните предавания и подготвяме вече 4 дела на физически и 2 на юридически лица“, обяви   Тя го прави заради изявления на хора от журито, които заявиха, че не са гласували за Тамара. Сред тях бяха  . „Спокойно, няма да се отървете от нас. Ще започнем да ви изкачаме и от хладилника. Но хората са казали – да би мирно седяло, не би чудо видяло“, коментира още    И тя, и избраната за Мис България, обвиняват фотографа   че целенасочено е пуснал 2-3 снимки след конкурса, за да ги компрометира. Той обаче е категоричен, че няма целенасочена атака към новата миска и няма никакви допълнителни обработки на снимката, която скандализира обществото.   „Снимките изобщо не са манипулирани, просто ги публикувах съвсем естествено“. Той призна, че като визия само Тамара и още няколко участнички са имали съвършено тяло.   „Но тя не излиза гола да я снимат, търси се лице“, уточни ", "date": "2017.12.07", "title": "Шефката на Мис България ще съди фотографа за грозните снимки на Тамара Георгиева"}
{"url": "http://epicenter.bg/article/Dots--Hristo-Shivachev--Imashe-problem-sas-zaplatite-v--Pirogov--zaradi-sastoyanieto-na-bolnitsata/142371/2/0", "text": "  „Пирогов“ работи нормално. Имаше проблеми със заплатите, но те са от гледна точка на това, че самата болница беше и е в доста трудно финансово положение. Това каза в предаването „Тази сутрин“ по БТВ доц. Христо Шивачев, председател на Борда на директорите на лечебното заведение. Коментарът му бе по повод продължаващите и днес, вече трети ден, протести на служители на болницата.   Шивачев обясни, че на медицинския съвет на „Пирогов“ е било взето общо решение да бъде отложено допълнителното материално стимулиране (ДМС) за октомври, но подчерта, че всички служители са получили основните си заплати. Целта е била да се покрият финансови искания от фирмите доставчици. Уверението на ръководството е, че ДМС, дължимо за октомври, ще бъде изплатено преди Коледните празници, каза той. Гостът посочи и че това отлагане е било с цел да се избегне запорирането на сметки на болницата.   За обвиненията на протестиращите, че липсват медикаменти, дори чаршафи Шивачев каза: „Осъществяваме нормална дейност, не мога да кажа, че липсват неща, с които да работим. Частично има ограничение в снабдяването, което е по-скоро като финансова дисциплина, но не и като ограничение на работата“.   Всеки има правото да каже своите искания и да получи отговор на въпросите си. В момента в „Пирогов“ тече проверка на Медицинския одит съобразно тези искания, така че ще видим какви са резултатите от нея, каза още Шивачев.   Според него няма раздуване на администрацията в болницата, а се правят редица стъпки за оптимизация на дейността ѝ. Шивачев посочи, че задълженията на „Пирогов“ са около 21 млн. Според него при встъпването в длъжност на сегашния директор на болницата проф. Асен Балтов те са били 18 – 19 млн. В момента самият Балтов е в чужбина на планиран годишен отпуск.    ", "date": "2017.12.07", "title": "Доц. Христо Шивачев: Имаше проблем със заплатите в „Пирогов“ заради състоянието на болницата"}
{"url": "http://epicenter.bg/article/Dnes-shte-ima-poveche-slantse---maksimalnite-temperaturi-shte-sa-mezhdu-8--i-13-/142373/2/0", "text": "Днес ще бъде предимно слънчево. Ще духа умерен вятър от запад-северозапад, който привечер ще отслабне.   Максималните температури ще са между 8° и 13°, за София - около 9°. Това съобщи за \"Фокус\" дежурният синоптик от Националния институт по метеорология и хидрология (НИМХ) към Българската академия на науките (БАН).   Атмосферното налягане е значително по-високо от средното за декември и през деня слабо ще се понижи.   По Черноморието ще преобладава слънчево време. Ще духа до умерен вятър от запад-северозапад, който привечер ще отслабва.   Максималните температури ще са 10°-12°. Температурата на морската вода е 11°-13°. Вълнението на морето ще е около 2 бала. Над планините ще е предимно слънчево. Ще духа умерен и силен северозападен вятър. Максималната температура на височина 1200 метра ще е около 6°, на 2000 метра - около минус 1°.", "date": "2017.12.07", "title": "Днес ще има повече слънце - максималните температури ще са между 8° и 13°"}
{"url": "http://epicenter.bg/article/Osadiha-NAP-da-plati-na-firma-nad-3-mln--lv--na-druzhestvo-ot-Pazardzhik/142376/2/0", "text": "Националната агенция по приходите ще трябва да плати на пазарджишка фирма 2 928 000 лева, както и лихвата върху тях в размер на 884 586,22 лева.    ", "date": "2017.12.07", "title": "Осъдиха НАП да плати над 3 млн. лв. на дружество от Пазарджик"}
{"url": "http://epicenter.bg/article/Balgariya-ne-odobryava-ednostrannoto-reshenie-na-SASht-za-Yerusalim/142380/2/0", "text": "Статутът на Йерусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии. Това се казва в позиция на Министерството на външните работи на България по повод решението на американския президент Доналд Тръмп да обяви Йерусалим за столица на Израел.   \"Всяка промяна на статута на Йерусалим, която не е постигната посредством израелско-палестински преговори, би могла да се отрази негативно на усилията за възобновяване на близкоизточния мирен процес\", предупредиха още от ведомството и изтъкнаха, че в качеството си на страна-членка на ЕС България ще остане ангажирана с регионалните и международните партньори, в това число с „Квартета” за Близкия изток, в подкрепа на усилията за възобновяване на мирните преговори за намиране на решение на конфликта на основата на принципа за две държави, съжителстващи в условията на мир и сигурност.    ", "date": "2017.12.07", "title": "България не одобрява едностранното решение на САЩ за Йерусалим"}
{"url": "http://epicenter.bg/article/Zaplashvat-sas-zatvor--Mis-Turtsiya-/142423/10/99", "text": "Есен, която ден след конкурса през септември бе лишена от титлата \"Мис Турция\" 2017, след като туитът излезе наяве, отрича да е имала намерение да нанесе обида Турската прокуратура иска максималната присъда от една година затвор за бивша кралица на красотата, която бе лишена от короната си заради пост в социална медия. Написаното от нея бе прието като оскърбително за жертвите от миналогодишния опит за преврат. Анадолската агенция, цитирана от БТА, съобщи днес, че истанбулски прокурори са обвинили 18-годишната Ътър Есен в \"публично оскърбяване на част от обществото\" със забележка, публикувана в Туитър по време на честванията за годишнината от потушаването на преврата. Публикацията предизвика гневни реакции в социалните медии. Съдът трябва да приеме обвинителния акт, преди да бъде насрочен съдебният процес.", "date": "2017.12.07", "title": "Заплашват със затвор ”Мис Турция”"}
{"url": "http://epicenter.bg/article/Valna-ot-protesti-sled-reshenieto-na-Tramp-da-priznae-Erusalim-za-stolitsa-na-Izrael/142374/7/0", "text": "Коледните светлини във Витлеем и Рамала угаснаха. Осем страни от 15-членния Съвет за сигурност на ООН вчера поискаха свикването на извънредно заседание на Съвета. Могерини изрази от името на Европейския съюз \"сериозно безпокойство\" Американският президент Доналд Тръмп изпълни намерението си да признае Ерусалим за столица на Израел. Това решение предизвика нова вълна от реакции, както в подкрепа, така и против. Само няколко часа бяха нужни на палестинците да изразят протеста си, след като Доналд Тръмп обяви, че признава Ерусалим за столица на Израел. Коледните светлини във Витлеем и Рамала угаснаха, а на Западния бряг и в Ивицата Газа основно млади палестинци излязоха по улиците, скандирайки лозунти анти-Тръмп, допълва БНТ. Палестински граждански и ислямистки организации призоваха за обща стачка и протестни митинги. В Западен Ерусалим обстановката е по-спокойна. За израелското правителство жестът на американския президент е силен знак и сигнал към международната общност, която от 1967 г. отказва да признае Ерусалим за столица на еврейската държава. Междувременно осем страни от 15-членния Съвет за сигурност на ООН вчера поискаха свикването на извънредно заседание на Съвета след решението на американския президент Доналд Тръмп да признае Ерусалим за столица на Израел, съобщи Франс прес. Представителствата на Боливия, Великобритания, Египет, Италия, Сенегал, Уругвай, Швеция и Франция поискаха от японското председателство на Съвета за сигурност да организира спешно заседание на Съвета, с експозе на генералния секретар, до края на седмицата, се посочва в комюнике на шведската мисия в ООН. Според дипломати, цитирани от Ройтерс, заседанието вероятно ще се проведе в петък. Великобритания не е съгласна с решението на американския президент Доналд Тръмп да признае Ерусалим за столица на Израел, защото то няма да помогне на усилията за мир в региона, заяви британският премиер Тереза Мей, цитирана от Ройтерс и БТА. Мей се обяви за постигане на споразумение за окончателния статут на Йерусалим. \"Смятаме, че то (решението на Тръмп) не може да помогне за перспективите за мир в региона\", добави британският премиер. Тя уточни, че британското посолство в Израел е разположено в Тел Авив и не се планира преместването му. Статутът на Eрусалим като свещен град на трите монотеистични религии следва да бъде договорен чрез израелско-палестински преговори за мир, които да доведат до споразумение относно окончателния статут на палестинските територии, съобщи пресцентърът на МВнР. Всяка промяна на статута на Ерусалим, която не е постигната посредством израелско-палестински преговори, би могла да се отрази негативно на усилията за възобновяване на близкоизточния мирен процес. В качеството си на страна членка на ЕС България ще остане ангажирана с регионалните и международните партньори, в това число с \"Квартета\" за Близкия изток, в подкрепа на усилията за възобновяване на мирните преговори за намиране на решение на конфликта на основата на принципа за две държави, съжителстващи в условията на мир и сигурност. Ръководителката на европейската дипломация Федерика Могерини изрази от името на Европейския съюз \"сериозно безпокойство\" във връзка с решението на американския президент Доналд Тръмп да признае Ерусалим за столица на Израел, предаде Франс прес. \"Европейският съюз изразява сериозното си безпокойство относно решението на президента на Съединените щати Тръмп за Ерусалим и последиците, което то може да има за перспективите за мир\", посочи Могерини в комюнике. ЕС призовава всички страни в региона към спокойствие и сдържаност, за да се избегне ескалация на напрежението, изтъкна Могерини. По думите й само решение с две държави, което отговаря на стремежите на двете страни, е единственото реалистично средство за постигане на мира и сигурността, която заслужават както израелците, така и палестинците. В телефонен разговор вчера с президента на Палестинската автономия Махмуд Абас, Могерини отново изтъкна твърдата позиция на ЕС, според която окончателният статут на Ерусалим като бъдеща столица на Израел и Палестинска държава трябва да бъде уреден чрез преговори, отговарящи на аспирациите на двете страни. Катарският външен министър шейх Мохамед бин Абдулрахман Ал Тани заяви, че решението на президента на САЩ Доналд Тръмп да признае Ерусалим за столица на Израел представлява смъртна присъда за всички, които се стремят към мир, съобщи Ройтерс. Ливанският президент Мишел Аун заяви, че решението на Тръмп е опасно и заплашва доверието към САЩ като посредник на мирния процес в региона. По думите на Аун това решение е върнало с десетилетия назад мирния процес, заплашва регионалната стабилност и вероятно и глобалната стабилност. Ислямисткото палестинско движение Хамас заяви, че решението на американския президент Доналд Тръмп да признае Ерусалим като столица на Израел отваря вратите на ада за американските интереси в региона, предаде Франс прес. Исмаил Радуан, високопоставен представител на Хамас, който говори пред журналисти в ивицата Газа, призова арабските и мюсюлманските страни да скъсат икономическите и политическите връзки с американските посолства и да експулсират американските посланици. ", "date": "2017.12.07", "title": "Вълна от протести след решението на Тръмп да признае Ерусалим за столица на Израел"}
{"url": "http://epicenter.bg/article/Viena-pod-obsada-zaradi-sreshta-na-vanshnite-ministri/142375/7/0", "text": "Срещата на Съвета на министрите на ОССЕ, за която във Виена пристигат министрите на външните работи на 41 държави, е съпроводена с особено строги мерки за сигурност, съобщава в. \"Курир\". С охраната на участниците в двудневната среща, която се открива днес, са натоварени 2000 полицаи и 900 войници. По думите на Ирина Щайнер, говорителка на австрийската полиция, ще бъдат осигурени около сто ескорта на делегациите. Служителите, които ще поемат чуждестранните делегации от летището и ще ги придружават обратно, ще осигуряват сигурността им и по маршрута им в града и в хотелите, където са настанени гостите.   За участие в срещата на върха се очаква да пристигне държавният секретар на САЩ Рекс Тилърсън, както и министърът на външните работи на Русия Сергей Лавров, съобщи БТА.   Освен командосите от специалните части \"Кобра\" и \"Вега\" са мобилизирани и части от транспортните войски, части с обучени полицейски кучета и службата за защита на конституцията. Полицията е подкрепена и от военни части, мобилизирани са 900 войници и 22 военни самолета, включително \"Юрофайтър\". За сигурното придвижване на гостите от хотелите до двореца Хофбург, където ще бъде срещата, служителите на Министерството на вътрешните работи блокират целия градски център още днес сутринта. Центърът ще остане под специално наблюдение и през двата дни, ще е променен и трафикът на градския транспорт.    ", "date": "2017.12.07", "title": "Виена под обсада заради среща на външните министри"}
{"url": "http://epicenter.bg/article/Tramp--Riyad-da-svali-blokadata-na-Yemen/142377/7/0", "text": "Президентът Доналд Тръмп възложи на администрацията да призове Саудитска Арабия да позволи доставянето на хуманитарна помощ на жителите на Йемен. Това се посочва в изявлението на американския лидер, разпространено на 6 декември от пресслужбата на Белия дом, цитирано от news.bg.   Целта е да се доставят храна, гориво, вода и лекарства за жители на Йемен, които отчаяно се нуждаят от това.   На 22 ноември официалният представител на генералния секретар на ООН Стефан Дюжарик предупреди, че Йемен изчерпване на горивото, и призова коалицията да осигури безпрепятствено преминаване на хуманитарни и търговски кораби в пристанищата на Червено море. Според него в страната има остър недостиг на гориво, което е необходимо за работата на болниците и водоснабдителните системи. 21 милиона души в страната се нуждаят от хуманитарна помощ, от които 7 милиона са на ръба на глада. Коалицията, водена от Саудитска Арабия, на 27 ноември спря пълна блокада на Йемен.   От август 2014 г. в Йемен продължава конфронтацията между властите и бунтовническите групировки. В най-активната фаза конфликтът премина в началото на инвазията по искане на президента Абд Рабо Мансур Хади през март 2015 г. от арабската коалиция. Понастоящем бунтовниците контролират Сана, докато властите - Аден.", "date": "2017.12.07", "title": "Тръмп: Рияд да свали блокадата на Йемен"}
{"url": "http://epicenter.bg/article/Nay-skapata-kartina-v-sveta-otiva-v-Abu-Dabi/142379/7/0", "text": "Най-скъпата картина –„Спасителят на света”, за която се смята, че е дело на ренесансовия гений Леонардо да Винчи, ще бъде изложена в новия музей „Лувър” в Абу Даби, съобщава БиТиВи.   Платното беше продадено преди по малко от месец за рекордните 450 млн. долара – цена, която надминава с много тази на предишната най-скъпа творба – „Алжирски жени”. Тази картина на Пабло Пикасо беше продадена за „едва” 179 млн. долара през 2015 г.   В. „Ню Йорк Таймс” сега разкрива самоличността на купувача, които плати почти половин милиард долара за „Спасителя на света” след наддаване по телефона, продължило по-малко от 20 минути – това е саудитският принц Бадер бин Абдула бин Мохамед бин Фаран ал-Сауд.   Най-новият музей на Обединените арабски емирства, който е първият с името „Лувър” извън Франция, струваше над 1 млрд. долара. Tой беше открит на 8 ноември и представя около 600 експонати в модерна архитектурна обстановка сред пустинята.", "date": "2017.12.07", "title": "Най-скъпата картина в света - „Спасителят на света” - отива в Абу Даби"}
{"url": "http://epicenter.bg/article/Severna-Koreya-opredeli-deystviyata-na-Vashington-kato-znak-za-nachaloto-na-voyna/142381/7/0", "text": "Изказванията на американски високопоставени служители и провежданите от САЩ и Южна Корея военни учения показват, че Вашингтон се опитва да провокира война на Корейския полуостров. И КНДР ще отговори подобаващо на това.   Това обяви днес представител на външното министерство в Северна Корея в изявление, което бе разпространено от държавната севернокорейска агенция KCNA, цитирани от БГНЕС.   \"Небрежните подхвърляния за война, направени от хора, принадлежащи към близкото обкръжение (на Тръмп ), както и безразсъдните военни маневри на САЩ доказват, че настоящата администрация на САЩ цели да провокира война на Корейския полуостров и използва поетапен подход, за да постигне това. Остава един-единствен въпрос: Кога ще започне войната?\", гласи изявлението на представителя на външнополитическото ведомство.   От министерството увериха още, че Пхенян \"не желае война, но и няма да се скрие от нея.\"      ", "date": "2017.12.07", "title": "Северна Корея определи действията на Вашингтон като знак за началото на война"}
{"url": "http://epicenter.bg/article/Erdogan--Reshenieto-na-Tramp-za-Erusalim-zatvarya-regiona-v-ognen-prasten/142386/7/0", "text": " Държавният глава на Турция Реджеп Тайип Ердоган отхвърли решението на американския си колега Доналд Тръмп да признае Ерусалим за столица на Израел, заявявайки, че тази стъпка поставя региона в „огнен пръстен“, предава AFP, цитирани от „Фокус“.   „Предприемането на подобен тип стъпка поставя света и най-вече региона в огнен пръстен. Тръмп, какво искаш да направиш? Що за подход е това? Политическите лидери не предизвикват нещата, те се стремят към мир“, коментира Ердоган.", "date": "2017.12.07", "title": "Ердоган: Решението на Тръмп за Ерусалим затваря региона в огнен пръстен"}
{"url": "http://epicenter.bg/article/Kongresat-na-SASht-othvarli-s-ogromno-mnozinstvo-proektorezolyutsiya-za-impiychmant-na-prezidenta-Tramp-/142388/7/0", "text": "Камарата на представителите на американския Конгрес отхвърли с огромно мнозинство проекторезолюция за импийчмънт на президента Доналд Тръмп, съобщиха Франс прес и Асошиейтед прес, цитирани от БТА.  Проекторезолюцията, внесена от демократа от Тексас Ал Грийн, беше отхвърлена с 364 гласа срещу 58, като нито един член на републиканското мнозинство не подкрепи започването на процедура по импийчмънт.  Лидерите на демократическата опозиция също се обявиха против тази инициатива. Лидерът на демократическото малцинство в Камарата на представителите Нанси Пелоси заяви, че макар да са повдигнати законни въпроси за способността на Тръмп да ръководи страната, \"сега не е моментът да се разглеждат предложения за импийчмънт\".  В проекторезолюцията се твърди, че Тръмп не е способен да изпълнява президентските функции, защото е \"внесъл разделение\" в страната и е действал по недостоен начин. Освен това президентът е обвинен, че е подстрекавал към омраза чрез изявленията си, в частност срещу мюсюлманите и транссексуалните.  ", "date": "2017.12.07", "title": "Конгресът на САЩ отхвърли с огромно мнозинство проекторезолюция за импийчмънт на президента Тръмп "}
{"url": "http://epicenter.bg/article/Sled-poharcheni-500-mln-dolara-SASht-spirat-proekta-za-elektromagnitnoto-oradie-/142401/7/0", "text": "Военните в САЩ се отказали от по-нататъшната разработка на перспективното оръдие релсотрон, съобщи порталът politros.com с позоваване на американски медии. До сега по проекта са похарчени 500 млн долара. Релсотронът е електромагнитно оръдие – електромагнитен ускорител на токопроводящ снаряд между две металически релси.  Първите прототипи на Релсотрона се появили още през 1916 г. Френските конструктори Фашон и Вилепле създали технология, която ускорявала 50-грамов куршум до скорост 200 м/сек. Оттогава малко неща са напреднали, принципът на работа останал същият, съобщи Life.  През 2005 г. ВМС на САЩ стартираха програма по разработка на боен релсотрон под името Velocitas Eradico. В рамките на проекта е създадено оръдие, изпращащо снаряд с маса 10 кг на разстояние над 200 км със средна скорост 2000 м/сек (7200 км/час). Планираше се към 2020 г. оръдието да постъпи на въоръжение, но...  Предполага се, че американците така и не успели да доведат скорострелността до желаните норми, като реалната не надвишила 4,8 изстрела за минута (през 12 секунди).  Друг проблем е топлинната деформация на релсите при изстрел, налагаща смяната им след всеки няколко изстрела. Така Пентагонът призна безперспективността на това оръжие и затвори програмата.   ", "date": "2017.12.07", "title": "След похарчени 500 млн долара САЩ спират проекта за електромагнитното оръдие "}
{"url": "http://epicenter.bg/article/Sedem-godini-zatvor-za-menidzhar-na--Folksvagen--i-globa-ot-400-000-dolara/142412/7/0", "text": "В САЩ осъдиха мениджъра на германския автомобилен концерт „Фолксваген“ Оливър Шмит на седем години лишаване от свобода и глоба от 400 000 долара, съобщи тв каналът Си Би Ес, цитирани от БГНЕС.   Присъдата бе издадена във връзка с аферата \"Дизелгейт\", която разбуни духовете в автомобилния свят. Според съдията от Окръжния съд в Детройт Шон Кокс, Шмит е изиграл една от ключовите роли в прикриването на фалшифициращия софтуер на „Фолксваген“, за да не попречи на развитието си в йерархията на компанията.   БГНЕС припомня, че скандалът „Дизелгейт“ избухна, след като през септември 2015 г. САЩ разкри, че „Фолксваген“ са инсталирали в колите си специален софтуер, умишлено занижаващ стойностите на излъчваните вредни емисии, в 11 млн. свои автомобили. По този начин бе установено, че автоконцернът е заобикалял строгите еко регулации в продължение на години. По-късно стана ясно, че всъщност двигателите на колите са изхвърляли до 40 пъти над европейските норми за азотен оксид.   Това доведе до изтегляне на милиони автомобили по света, предизвика оставките на някои от най-висшестоящите мениджъри на VW, съкращенията на над 30 000 служители, многобройни критики и разследвания срещу германската компания по света.   В момента автомобилният производител плаща обезщетения в размер на десетки милиарди долари заради аферата. Компанията продължава да е във фокуса на многобройни разследвания и на много други места по света заради скандала, който разруши част от имиджа и топи пазарната й капитализация. Възстановяването на реномето обаче е почти \"кауза пердута\".   Особено след като почти два месеца „Фолксваген” се замеси в нов скандал и се наложи да изтегли 1,82 милиона свои автомобили от Китай. Причина за тази мярка бяха повредените горивни помпи, съобщиха от Генералната дирекция за контрол на качеството на компанията. Дефектът може да доведе до блокиране на двигателя поради повреда на електрониката в горивната помпа. Засегнати са моделите Magotan (2007-2014) и Volkswagen CC (2009-2014), както и за Passat (2011-2015).      ", "date": "2017.12.07", "title": "Седем години затвор за мениджър на „Фолксваген“ и глоба от 400 000 долара"}
{"url": "http://epicenter.bg/article/Tsipras--Vinagi-shte-podkrepyame-demokratsiyata-v-Turtsiya-/142413/7/0", "text": "Гръцкият премиер Алексис Ципрас в интервю за Анадолската агенция изтъква необходимостта да бъде продължен диалогът между ЕС и Турция, съобщава в. \"Катимерини\", цитиран от БТА.  Ципрас се обявява в подкрепа на европейския присъединителен процес. Ние, гърците, винаги ще подкрепяме демокрацията в Турция и една Турция, ориентирана към Европа. Вярвам, че и ЕС трябва да е ясен в своите позиции и ангажименти, и Турция следва да намери своя път в тази посока след период на големи предизвикателства, казва Ципрас.  Той подчертава значителната роля на Турция по миграционния проблем, като наред с това окачествява започналата днес визита на турския президент Реджеп Тайип Ердоган в Гърция като \"шанс, за да бъдат направени смели стъпки напред\".  Алексис Ципрас смята, че дипломатическата активност на Турция по инициативи, целящи решаването на международни въпроси и регионални предизвикателства въз основа на международното право, е от решаващо значение за нашия регион. Той се спира и на преговорите за уреждане на проблема с етнически разделения Кипър, като изтъква необходимостта от продължаване на преговорния процес за острова.  Миграционната криза доказа колко е важно както двустранното ни сътрудничество, така и сътрудничеството между ЕС и Турция. В същото време ние следим с голям интерес инициативата от процеса в Астана за постигане на мир в Сирия, в който Турция участва активно, казва още Ципрас, посочвайки, че той вярва в необходимостта да бъде разширен регионалният диалог по бързо растящия брой на въпроси от общ интерес.  Във връзка с турските военни, получили убежище в Гърция след опита за преврат в Турция, Ципрас заявява, че не може да коментира решения на съдебната власт. Тя е независима от изпълнителната власт и решенията й по конкретни казуси следва да бъдат уважени. Моята позиция винаги е била ясна, че превратаджиите са нежелани в Гърция. По тази линия ние продължаваме да си сътрудничим, пояснява гръцкият премиер.  ", "date": "2017.12.07", "title": "Ципрас: Винаги ще подкрепяме демокрацията в Турция "}
{"url": "http://epicenter.bg/article/Britanski-ministar--Dzhihadistite-s-nash-pasport-tryabva-da-se-izbivat--a-ne-da-im-se-dade-da-se-varnat/142416/7/0", "text": "Терористите трябва да бъдат избивани, а не да им се позволява да се завърнат. Това мнение за британските граждани, сражавали се в редиците на ИДИЛ, развива новият министър на отбраната на страната в интервю за пресата. \"Смятам, че един мъртъв терорист не може да навреди на Великобритания\", казва новият британски министър на отбраната Гавин Уилямсън в интервю за \"Дейли мейл\". По този начин той обоснова позицията си, че британските граждани, сражавали се в редиците на \"Ислямска държава\", трябва да бъдат локализирани и убити, а не да им се позволява да се върнат на Острова.   \"Ние трябва да направим всичко възможно, за да унищожим и премахнем тази заплаха\", заявява министърът.   Според властите във Великобритания близо 800 притежатели на британски паспорти са заминали за Ирак и Сирия, за да попълнят редиците на джихадистите. От тях 130 са били убити, около 400 са се завърнали във Великобритания, а близо 270 все още се намират в Близкия изток, отбелязва Франс прес.   Гавин Уилямсън посочва също, че джихадистите, избягали в други страни, също ще бъдат преследвани и няма да им бъде разрешено да се върнат във Великобритания.   В същото време представители на американското разузнаване заявяват пред Сената на САЩ, че терористите от \"Ислямска държава\" се пренасят в интернет. Въпреки поражението на терористическата организация в Сирия, бойците ще пропагандират идеологията си в мрежата, предупреди шефът на Националното контраразузнаване на САЩ Лора Шайо. А според представителя на комисията за национална безопасност Рон Рон Джонсън това е нов халифат в киберпространството.", "date": "2017.12.07", "title": "Британски министър: Джихадистите с наш паспорт трябва да се избиват, а не да се завръщат!"}
{"url": "http://epicenter.bg/article/Gartsiya-otryaza-Erdogan-za-reviziya-na-Lozanskiya-dogovor/142417/7/0", "text": "Гръцкият президент Прокопис Павлопулос отхвърли възможността за ревизия на международния договор, определящ границите между Гърция и Турция, съобщава Нюз.бг. Става дума за Лозанския договор от 24 юли 1923 г. С него Източна Тракия и Смирна (днешен Измир) са присъдени на Турция. До сключването му се стига след война между Турция и Гърция, в хода на която турците изтласкват гърците от Анадола. Договорът установява границите на съвременна Турция. \"Лозанският договор определя територията и суверенитета на Гърция и Европейския съюз и този договор за нас не може да бъде обект на предоговаряне. Няма никакви пропуски, няма нужда да бъде преразглеждан или да бъде актуализиран\", заяви гръцкият президент Прокопис Павлопулос по време на срещата си с турския си колега Реджеп Тайип Ердоган. Президентът на Турция е на двудневно посещение в съседната страна. По-рано в интервю за гръцкия вестник \"Катимерини\" Ердоган предлага ревизия на Лозанския договор от 1923 г. Пред Павлопулос Ердоган коментирал, че имало някои детайли в Лозанския договор, които не били ясни. Ердоган не за пръв път говори за ревизия на Лозанския договор. \"Лозанският договор не е безспорен текст, не е и свещен. Разбира се, че ще го обсъждаме, ще правим опити да постигнем по-доброто решение\", заявява той през ноември 2016 г. на конференция по сигурността. Посещението на Ердоган е първото на турски държавен глава в Гърция от 65 години насам. Джелал Баяр е бил последният турски президент, който е бил на официално посещение в Гърция през ноември 1952 г. Ердоган, който за последно посети Гърция като премиер през 2010 г., беше поканен от Павлопулос. Ердоган също така ще се срещне с гръцкия премиер Алексис Ципрас и с етнически турци в Западна Тракия. Турският президент се очаква да обсъди бъдещото сътрудничество в области като борбата срещу тероризма, търговията, транспорта, енергетиката, туризма, културата, Кипър, миграцията. Също така ще бъдат засегнати въпроси, засягащи малцинствата в двете страни, както и отношенията на Турция с ЕС. Екстрадицията на турските войници, избягали в Гърция след неуспешния преврат в Турция на 15 юли през 2016 г., също ще бъде обект на обсъждане.", "date": "2017.12.07", "title": "Гърция отряза Ердоган за ревизия на Лозанския договор"}
{"url": "http://epicenter.bg/article/EK-shte-sadi-Balgariya-zaradi-avtorskoto-pravo-/142419/7/0", "text": "Европейската комисия реши днес да предяви иск пред Съда на ЕС срещу България, Испания, Люксембург и Румъния заради липса на уведомление за цялостно прилагане в националното законодателство на тези държави на общностните разпоредби в областта на съвместното управление на авторското право и сродните му права, и на многотериториалното лицензиране на правата върху музикални произведения за използване онлайн, което беше предвидено да се извърши до 10 април миналата година.  Комисията призовава Съда да наложи финансови глоби на тези четири държави, като за България сумата е 19 121 евро на ден, за Испания е 123 928 евро на ден, за Люксембург е 12 920 евро на ден и за Румъния е 42 377 евро на ден. Процедурите за нарушение бяха открити през май миналата година. До днес комисията не е получила уведомление, че са предприети необходимите мерки за прилагане на директивата в съответното национално законодателство.  Директивата цели да подобри начина, по който се управляват всички организации за съвместно управление чрез създаването на общи стандарти за управление, прозрачност и финансова дисциплина. С нея се определят общи стандарти за многотериториалното лицензиране на правата върху музикални произведения за използване онлайн на вътрешния пазар. Директивата е важна част от законодателството за авторското право в Европа, отбелязва ЕК. Всички организации за съвместно управление трябва да подобрят своите стандарти за управление и за прозрачност, се посочва в съобщението.  Директивата беше приета на 4 февруари 2014 година. С неприемането на всички законови, подзаконови и административни разпоредби, необходими за спазването на директивата, или с неуведомяването на ЕК за подобни разпоредби до 10 април 2016 г., България, Испания, Люксембург и Румъния не са изпълнили своите задължения, установява комисията.   ", "date": "2017.12.07", "title": "ЕК ще съди България заради авторското право "}
{"url": "http://epicenter.bg/article/Erdogan--Shte-proveda-pregovori-s-Putin-za-skandala-s-priznavaneto-na-Yerusalim-za-stolitsa-na-Izrael/142420/7/0", "text": "Президентът на Турция Реджеп Тайип Ердоган обяви, че ще преговаря с руския държавен глава Владимир Путин относно решението на американския лидер Доналд Тръмп да признае Йерусалим за столица на Израел. Това заяви Ердоган преди визитата си в гърция.  \"Тази вечер или утре сутринта ще проведа преговори с папата, както и с г-н Путин. Въпросът с Йерусалим засяга не само мюсюлманите, но и християните\", заяви той в ефира на турската тв \"A Haber\".  По-рано решението на Тръмп да признае Йерусалим за столица на Израел бе остро осъдено от турското външно министерство.  \"Осъждаме безотговорното заявление на администрацията на САЩ да признае Йерусалим за столица на Израел. Това решение, което ще има негативни последствия за мира и стабилността в региона, заплашва да унищожи основите на мира. Призоваваме администрацията на САЩ да преразгледа това погрешно решение, което може да доведе до крайно негативни последствия\", се казва в изявлението на турското Външно.  Ердоган от своя страна инициира извънредно съвещание на Организацията за ислямско сътрудничество и съвещание на външните министри на страните-членки, което ще се проведе на 13 декември в Истанбул.   ", "date": "2017.12.07", "title": "Ердоган: Ще проведа преговори с Путин за скандала с признаването на Йерусалим за столица на Израел"}
{"url": "http://epicenter.bg/article/Evropeyskata-komisiya-otchete-63--spad-na-nezakonnite-migranti/142424/7/0", "text": "Европейската комисия отчете днес спад от 63% в броя на незаконно проникналите в ЕС мигранти спрямо данните за миналата година. Комисията представи предложение за постигане на всеобхватно споразумение до юни догодина за постигането на устойчива политика в областта на миграцията, съобщава dir.bg.   Предлага се задължителните квоти за разселването на мигранти да бъдат прилагани при \"сериозни кризи\", докато в останалото време тези действия да бъдат на доброволна основа.   От Брюксел отчитат нуждата от допълнителни ресурси по миграционното споразумение с Турция и фонда за Африка, както и от допълнително сътрудничество с държавите от Африканския съюз.   Според ЕК е необходимо в ЕС да бъдат разселени още 50 000 \"уязвими бежанци\" до май 2019 година. Държавите от ЕС трябва да осигурят бързо връщане на мигрантите, които нямат право да останат в Европа.   До юни догодина ЕК очаква връщанията да увеличат с 50 на сто в сравнение с тази година. От Либия се предвижда да бъдат върнати до февруари догодина още 15 000 мигранти на доброволни начала.   Европа излиза от периода на управление на кризи, затова е необходимо споразумение за стабилна и насочена към бъдещето политика на ЕС в областта на миграцията и предоставянето на убежище в дългосрочен план, отбелязва ЕК.   През последните три години се очерта нов подход на ЕС към управлението на миграцията - подпомагане на най-застрашените държавите, укрепване на защитата на външните граници и повишено сътрудничество с държавите партньори. Очакванията за идните години, промените в природата, въпроса със сигурността и демографските тенденции в ЕС и в съседните държави показват, че миграцията остава предизвикателство за десетилетия напред, отчита комисията.   ЕК препоръчва на ръководителите от ЕС да осигурят условия за бързо постигане на напредък по реформата на общата европейска система за убежище, като например осигурят законни възможности за влизане в Европа.", "date": "2017.12.07", "title": "Европейската комисия отчете 63% спад на незаконните мигранти"}
{"url": "http://epicenter.bg/article/Dva-vaprosa-po-temata-za-tsarskite-imoti-/142384/11/0", "text": "Темата за царските имоти отново стана актуална.   Съдържанието му се състои само в два члена текст, т.е. две изречения. Днес има много хора, които се упражняват върху темата, но пред съда в Страсбург България ще бъде представлявана от един или двама адвокати. Тези адвокати вероятно ще имат трудната задача да отговорят на два въпроса.    . По всичко изглежда, че целта на закона е държавата да придобие имотите на царските семейства.  По всичко изглежда, че става въпрос за имоти, които принадлежат на семействата и са лично придобити и наследени.  и героизъм пред медиите, просто защото там има независимо правосъдие.     И тук проблемът е, че  Друг такъв пример в света едва ли има. Много трудно би се прескочило и обстоятелството, че   В медиите политиците може лесно да се прескачат подобни препятствия, но в Страсбург политици няма да има. Отговорът е елементарен – приближават делата в Страсбург. Освен това  Да си помислим само какви ще бъдат последствията от делата за царските имоти в Страсбург? България чрез своите адвокати ще трябва да отговори на горепосочените два въпроса. И тези отговори ще бъдат тема на медиите в цял свят. Не трябва да забравяме, че тези отговори ще бъдат отговори на страна член на ЕС. Ето, това вече разбира властта в нашата страна и търси изход. Има и друг момент, който вече настъпва. Нека да не забравяме, че в следващите шест месеца България ще председателства ЕС.   И какво уважение да има тогава към България, ако ние получим двойка на изпита и тази двойка е двойка и за ЕС?", "date": "2017.12.07", "title": "Два въпроса по темата за царските имоти "}
{"url": "http://epicenter.bg/article/Vasil-Vasilev--Putin-se-kandidatira-za-prezident--Sega-shte-vidim-shto-e-to-namesa-na-SASht-v-chuzhdi-izbori/142407/11/33", "text": "Путин обяви кандидатурата си. Настана моментът, който в Съединените щати очакваха, за да покажат на Русия какво значи да се месиш в чужди президентски избори. От днес американската машина за манипулации, инсинуации, лъжи и клевети ще може да се пусне на пълни обороти. Ако не успее да предотврати, тя трябва поне да опорочи преизбирането на руския президент.  Всъщност, цялата гръмогласна операция около т.нар. подкрепа на Путин за Тръмп съвсем не беше да се раздаде справедливост или Хилари да може да оспорва поражението си. Целта беше да се подготви почвата за подготвяната американска намеса в предстоящите руски избори. Те ни се бъркаха, ще видят сега какво значи бъркане - това е лайтмотивът зад няколкомесечната оглушителна кампания за руско вмешателство в американския вот. Не случайно шумът стихна така внезапно, както и започна. Изпълни си задачата, подготви общественото мнение и вече няма нужда от него.  Малцина знаят дали и в каква степен руснаците са се опитали да повлияят на изборите в САЩ. Моето мнение е, че ако са могли, надали биха стояли с ръце в джобовете. Американците да не са света вода ненапита. Горбачов да не би да не беше техен човек? Не скача ли Клинтън на Червения площад, само за да привлече към Елцин още от гласовете на тези, които тогава вярваха в чистотата на руско-американската дружба?  Нравите обаче се менят с времената. Сега е различно. Между Русия при Путин и Русия при Елцин има огромна разлика. В оценките на руснаците - също. Американското момиче Ксения Собчак има шансове, сравними с тези на Кире Либерало у нас. Жириновски и Зюганов ще имат проценти, но то ще е колкото да направят палитрата да изглежда многоцветна.  Победителят през март е предизвестен. И ако ние не можем да кажем на американците да се бъркат или не и как да го правят, трябва да предупредим нашите да не се заиграват в чужди игри, а да гледат на президентските избори в Русия през призмата първо на националните интереси и да реагират в съответствие с тях.  ", "date": "2017.12.07", "title": "Васил Василев: Путин се кандидатира за президент. Сега ще видим що е то намеса на САЩ в чужди избори"}
{"url": "http://epicenter.bg/article/Prof--Vladimir-Chukov--Igrata-va-bank-za-Yerusalim/142409/11/0", "text": "Светът очакваше вчера американският президент Доналд Тръмп да обяви, че признава Йерусалим за столица на Израел. Тръмп често играе ва банк и смятам, че това е един от неговите ходове ва банк. Формално президентът изпълнява волята на Конгреса на САЩ, който още през 1995 г. призна града за столица. Оттогава насам обаче на всеки шест месеца държавният глава на САЩ подписва отлагане на влизането в сила нa акта.   В понеделник, на 4 декември, Тръмп не подписа подновяването на отказ от прилагането на закона от 1995 г. Това щеше да е третото подписване за настоящия американски президент. Първият път беше, когато той встъпи в длъжност. Тогава израелската страна беше тази, която го молеше да не подписва подновяването на отказа, защото се очакваше интифада. Вторият път бе на 1 юни. Неговият зет Джаред Кушнер бе този, който помоли Тръмп да подпише документа, тъй като паралелно с изграждането на палестинска легитимност, трябваше да се стартира и процесът на самите мирни преговори, което обаче не се получи. Преговорите си останаха блокирани. Защо е необходимо на Тръмп в момента да се стартира този мирен преговорен процес?   Палестинците държат ключа към мира в Близкия Изток и събитията трябва да се разглеждат в контекста на палестинско-израелския преговорен процес.   Никога досега не са били толкова близки отношенията между Израел и сунитския свят начело със Саудитска Арабия. Единствената пречка е намирането на решение за Близкия Изток, т.е. решение на палестинско-израелския конфликт. Защо този процес трябва да бъде ускорен на фона на променените отношения между САЩ - Саудитска Арабия - Израел от една страна и Иран от друга?   От сегашното статукво полза има Иран. Поради тази причина САЩ се опитват да направят всичко възможно да се стигне до някакво разбирателство между палестинци и израелци. Изтече информация за предложен на палестинците план, който ще се официализира след Нова година. Ще им се предостави повече от 50 % от територията на Западния бряг на река Йордан и Ивицата Газа. Всички останали преговорни теми остават висящи - Йерусалим, границите, бежанците, сигурността и водите. Американската страна предлага статуквото да не е временно, а постоянно с продължаващи течащи преговори.   Решението за признаване на Йерусалим е нелегитимно от международно-правна гледна точка, тъй като има три резолюции на Съвета за сигурност на ООН, в това число и известната 424. Те дават право на самоопределение на палестинския народ, включвайки в това право и Източен Йерусалим като част от палестинската държава.   Поради тази причина вероятно Тръмп ще постави акцента върху това, че признаването на Йерусалим за столица не е политически акт, а е историческо и фактическо състояние на нещата. По-голямата част от израелските административни структури се намират в Йерусалим и идеята на преместването е да бъдат улеснени контактите на американските дипломати. В същото време този акт е силно символичен, тъй като в момента има американско консулство в Йерусалим и то може да реализира тези контакти. Така че действията на Тръмп целят да се окаже натиск върху палестинската страна да приеме гореспоменатия план. Той обаче беше предварително отхвърлен от палестинската страна, което само по себе си подсказва, че ходът на Тръмп вероятно няма да има успех. Ако се стигне до преместването на посолството на САЩ в Йерусалим, двете страни реално губят. И въпросът е сега - кой ще отстъпи нещо, така че в крайна сметка да спечелят всички.   Ако и двете страни не отстъпят, и двете губят. Очевидно е, че палестинците са ключът за изграждането на отношения между Израел и арабския свят.  ", "date": "2017.12.07", "title": "Проф. Владимир Чуков: Играта ва банк за Йерусалим"}
{"url": "http://epicenter.bg/article/Gernot-Erler--Nadyavam-se--che-Borisov-shte-uspee-da-distsiplinira-ministrite-ot--Obedineni-patrioti-quot-/142414/11/0", "text": "- България силно ще се ангажира. Страната вече се е подготвила и е поставила няколко акцента. Според мен, София ще придаде особена тежест на въпроса за Западните Балкани, на политиката за тяхното интегриране и за разширяване на ЕС. В това отношение България има добри предпоставки: собствените ѝ двустранни отношения със съседите и партньорството в региона. В този смисъл всички останали приветстват факта, че се поставя тъкмо такъв акцент. - Да. Това са едни изключително трудни времена за председателстване на ЕС. Вътре в ЕС има кризисна ситуация – не само заради Брекзита, но и заради солидарността по темата „бежанци\". Все още не сме преодолели изцяло икономическата и финансова криза от 2008 година. Непрекъснато се сблъскваме и с десния популизъм, който е насочен против ЕС. Имаме и един труден съсед в лицето на Турция – в това отношение България е в специална ситуация. Изброяването на предизвикателствата пред България като европредседател може да продължи: Каталуния, ако щете дори липсата на стабилно правителство в Германия. Това са все трудни предпоставки за България, но според мен, към страната съществува както симпатия, така и готовността тя да бъде подкрепена като приятел. - Според мен, общото очакване е, че ще има дисциплина, че тези господа от „Обединените патриоти\", в които са представени три различни партии, няма да вършат онези неща, които понякога вършат: изявления срещу малцинства, срещу роми и други подобни. Такова нещо би навредило на България, ако се случва и занапред. Надявам се, че усилията на премиера Бойко Борисов ще бъдат достатъчни за дисциплинирането на неговите колеги от коалицията. - Бих казал, че това е по-скоро технически проблем. За хора, които не владеят езици, има преводачи. Вътре в ЕС има механизми, които облекчават пози проблем. Разбира се, съществуват и формати, където на практика се говори само на английски, преживявал съм го много пъти, но и при тези формати се намират решения – преводач „на ухо\", например. Тези неща изобщо не правят впечатление. Това е технически проблем, който няма да е мярка за успеха на българското председателство. - България има една амбициозна цел: Шенген и еврото. Постигането ѝ няма да бъде лесно, понеже се иска голяма подкрепа. Но ако България наистина постигне успехи по своите три„К-та\" – кохезия, консенсус и конкуренция – тогава има шанс. Разбира се, ако и другите ѝ помогнат, ако Секретариатът на Съвета са ангажира (а той сигурно ще се ангажира), накрая може да излезе и положителен баланс.", "date": "2017.12.07", "title": "Гернот Ерлер: Надявам се, че Борисов ще успее да дисциплинира министрите от „Обединени патриоти\"!"}
{"url": "http://epicenter.bg/article/Vasil-Velev--80-000-rabotnitsi-ot-chuzhbina-sa-nuzhni-v-momenta--500-000-za-sledvashtite-5-godini/142422/11/0", "text": "Дефицитът на работна ръка в България се задълбочи в последните две години. Нещо повече - по отношение на човешките ресурси бизнесът е затруднен, както никога досега. Такъв недостиг не е имало, откакто в страната се развиват частен бизнес и пазарна икономика.  Основната причина е, че икономиката бележи ръст, а хората в трудоспособна възраст, които влизат на пазара на труда, са по-малко от тези, които го напускат. Годишно на мястото на 100 напуснали – заминали в чужбина или оттеглили се в пенсия, влизат едва 63.  Дефицитът е засегнал всички сектори. Нито един не може да бъде изведен пред скоби като най-потърпевш от липсата на човешки ресурс. В машиностроенето ситуацията е точно толкова тежка, колкото в туризма, и то не в продължение на три месеца, а през цялата година. Същото е в електротехниката, електрониката и IT-сектора, строителството, транспорта, медицината, даже и армията. Трудно се намират служители дори в области със силни социални пакети - 20 заплати при пенсиониране, двойни отпуски, по-ранно пенсиониране и т.н., тъй като икономиката изсмуква кадри отвсякъде, откъдето може.  Друга причина за тежкия дефицит е образованието. Нито средното професионално образование, нито висшето произвежда кадрите, необходими на икономиката. План-приемът  по професионалните направления и специалности не съответстват на заетите по икономически дейности и на търсенето. Имаме изобилие от езикови гимназии, което е български феномен, докато професионалното образование не е насочено към професиите, които трудовият пазар търси. Анализ, направен на базата на заетите в икономическите сектори и приема на професионалните направления в училищата, разкри пълното несъответствие между тях. Ситуацията при висшето образование е още по-лошо, където има излишък на хуманитарни кадри и огромен недостиг на инженерно-технически.  По оценка на експерти, сумирайки потребностите и заявките, идентифицирахме нужда от 80 000 работници само за шест сектора в момента – машиностроене, електротехника, строителство, IT-сектор, здравеопазване и транспорт. 500 000 работници е оценката в средносрочен план, тоест за следващите пет години, отчитайки емиграцията. По последни данни разликата между напусналите и завърналите се е около 4 хиляди души годишно в полза на напусналите. Това показва, че процесът е ограничен (в началото на прехода разликата бе над 60 хиляди), но не е спрял.    Трябва да се подчертае, че    Дори да произведем бум на раждаемостта сега, ефектът ще дойде след 20 години. Дотогава заводите ще са били принудени да затворят.  В Германия 17% от трудещите се са граждани на трети страни, тоест на държави извън Европейския съюз. Към тях трябва да прибавим българи, поляци, румънци, тоест работната сила от Източна Европа, за да стане ясно колко много имигранти работят за германската икономика. За българската икономика чуждите работници и специалисти са под 1%. Ние сме единствената държава в Европейския съюз с толкова ниски стойности.  Напълно грешна е тезата, че имаме безработица и няма нужда от внос. Данните в Бюрата по труда не са показателни. Те оперират с контингент от професионални безработни, които се местят по различни проекти и програми, за да се усвояват средства. Всяка агенция за подбор на кадри обаче може да потвърди колко трудно се намират работници, независимо от образованието и от сектора.  На практика безработица няма, тъй като всеки, които иска да работи, би могъл да го направи. Не го правят хора, които или не могат нищо да работят, или не искат, или търсят работа „лека и доходна“, или не са мобилни и не приемат да се преместят от един град в друг.  Ние сме страна със сравнително високи доходи, въпреки че медии и синдикати ни заливат с обратната информация. Стандартът е добър – по-добър от стандарта на 70% от населението на планетата. За едно работно място имаме 40 кандидати от чужбина на нивата на заплащане за българските работници и специалисти.   В част от тези страни има българска диаспора, те са християни и православни. Виетнамците са добри работници и специалисти, с които имаме опит от миналото. От споменатите държави има интерес и желание. Вече половин година обаче ние се мотаем, неподписвайки с тях двустранни споразумения.  Един пример: български завод без успех търсеше главен инженер две години. Обърна се към чужбина и се явиха 40 кандидати. С трима от тях се проведоха разговори по скайп, интервюта. Накрая един бе избран, но оттук нататък започнаха мъките. За оформянето на всички документи е нужна най-малко половин година при добър късмет. Обикновено процедурата трае даже година, година и половина. Това не е нормално и приемливо нито за бизнеса, нито за кандидатите.  Процедурата трябва решително да се облекчи. Да се скъсят сроковете, да има обслужване на едно гише, да се намалят държавните такси, които в момента възлизат на 400 лева на човек.  Има и други ограничения. В закона е записано, че   В микропредприятията работят повече от една четвърт от заетите в България. На практика една четвърт от българската икономика има забрана за внос на работна ръка, тъй като няма как да внесе 0,9 чужденци. Това е безсмислено и ненужно ограничение.  По-бърза писта е синята карта, където процедурите са малко по-ускорени. Тук обаче също има ограничения под натиска на синдикатите. Синята карта важи само за IT специалисти в момента в България. Ако искате да внесете машинен инженер със синя карта не може, защото синдикатите са против. Липсата на инженери, производството и заплатите в едно предприятие обаче са в пряка връзка.  При сезонната заетост също има ограничения. Работници отвън могат да се наемат само в туризма и селското стопанство. В строителството, например, не може. Правим предложение, но то се саботира. Обобщено казано,   Голяма част от тези проблеми отпаднаха с поправките в закона за трудова миграция и трудова мобилност от края на ноември т.г., но не малко останаха. Трудно се променят нагласите.  Опасенията, че вносът на работна ръка ще намали заплатите в България са безпочвени. Вносът няма да се осъществява на дъмпингови цени.   Като се прибавят разходите за жилище и ежегодни пътувания до родината, няма как да стане така, че чуждия работник да струва по-евтино. Никой не ходи на гурбет без печалба. Никой работодател също така няма да инвестира енергия и средства за внос от чужбина, ако има българин за съответната позиция. Трябва да се разбере, че вносът на чужденци се налага от липсата на хора. Че когато една работа остане несвършена, това води след себе си по-малка добавена стойност, по-малък вътрешен продукт, по-малко приходи в бюджета, оттам – по-малки заплати на учители, лекари, полиция, държавни чиновници.  Бизнесът търси и други начини за запълване на дефицита. Всеки месец имаме срещи в министерството на образованието. Създадохме обществен съвет за взаимодействие на бизнеса с образованието. Правят се усилия за промяна, но има огромна съпротива на места.  Среднист, който е усвоил добре професията, получава в индустрията често по-високи заплати от един висшист в администрацията. Безработицата сред висшистите е малка, но е висок процентът на тези, които работят на позиции, които не изискват висше образование. Жени, завършили икономика, работят като продавач-консултанти. В същото време има недостиг на инженери във всички икономически сектори. Малко кандидатстват във висшите технически училища и още по-малко завършват. Специалността машиностроене в Техническия университет завършиха осем човека миналата година.  Нещата са драматични и трябва да се променят с комплекс от мерки. Една от тях са сериозни държавни стипендии за дефицитни професии. Това е начин да привлечем способни млади хора, които да имат ангажимент за реализация в страната. Бизнесът също дава стипендии, но трябва да има на кого.   Първо, защо да се строи завод, ако няма кой да работи в него? Второ, родните инвестиции, реинвестиции и разходи за придобиване на дълготрайни материални активи също спадат, защото сега инвестираме в хора, а не в необходимите за развитието на производството машини и технологии. Ръстът на заплатите е 11%, а ръстът на икономиката – 4%. Масовата психоза колко сме бедни води дотам, че ние си изяждаме бъдещето. Развитието не е устойчиво. Идва момент, при който заради липсата на модернизация на производството, нещата се сриват.  Има и трета причина: бизнес средата. За премахване на административните прегради започнахме да се движим в добро темпо. В другата част от бизнес средата – сигурността на собствеността, справедливото правораздаване, нагласените обществени поръчки няма съществена промяна. Това безспорно влияе както на решението да се инвестира в България, така и на мотивацията за емиграция. Българите напускат не само заради ниските доходи, но и заради средата.  Вносът на работна ръка, за който бизнесът настоява, трябва да върви паралелно с решаването на всички изброени проблеми.  В момента има добра конюнктура. ", "date": "2017.12.07", "title": "Васил Велев: 80 000 работници от чужбина са нужни в момента, 500 000 за следващите 5 години"}
{"url": "http://epicenter.bg/article/Bitkoynat-poludya---poskapna-s-okolo-2000-dolara-za-den/142397/4/0", "text": "Криптовалутата биткойн отбеляза нов исторически връх, след като стигна стойност от над 14 600 долара за един биткойн, като само за един ден поскъпна с около 2000 долара, съобщава news.bg.   В началото на седмицата дигиталната валута премина психологическата граница от 10 000 долара.   Възвръщаемостта от началото на годината на най-използваната дигитална валута в света е над 1 300 процента.   Вчера ASX, основният борсов оператор в Австралия, обяви, че ще започне да използва блокчейн - технологията, върху която стои bitcoin, за да обработва транзакциите.", "date": "2017.12.07", "title": "Биткойнът полудя - поскъпна с около 2000 долара за ден"}
{"url": "http://epicenter.bg/article/18-godishno-momche-i-19-godishno-momiche-zaginaha-pri-tezhak-paten-intsident-kray-Lovech/142405/3/0", "text": "18-годишно момче и 19-годишно момиче намериха смъртта си след тежък пътен инцидент край ловешкото село Баховица    Има и пострадал 27-годишен мъж, който е настанен в болница в много тежко състояние, предаде Дарик.   Сигнал за инцидента е получен около 5.40 ч.   По първоначална информация водачът на лек автомобил, пътуващ в посока към града, е загубил контрол над управлението, в резултат на което колата напуснала платното за движение и се ударила в крайпътно дърво.   Източник: novini.bg.        ", "date": "2017.12.07", "title": "18-годишно момче и 19-годишно момиче загинаха при тежък пътен инцидент край Ловеч"}
{"url": "http://epicenter.bg/article/65-patrulki-s-noshtni-kameri-ni-debnat-po-patishtata-na-stranata-/142408/3/0", "text": "65 патрулки, оборудвани с камери за нощно виждане, ни дебнат по пътищата по тъмно, обяви началникът на Пътна полиция комисар Бойко Рановски по време на семинар на тема \"Високи компетенции по безопасност на движението по пътищата – качествена публична информираност\". По думите му колите са преоборудвани отскоро и вече са на терен, където следят за спазването на правила в тъмната част на денонощието, пише \"Монитор\".  Както стана ясно в началото на годината, мобилните камери нямаха възможност да снимат, когато навън е тъмно. Това можеха единствено стационарните устройства. Патрулките вече са разпределени из всички областни дирекции в страната, каза Рановски.  С пълно оборудване за тестване на дрогирани шофьори са и всички коли на Пътна полиция, тъй като цифрата на употребилите опиати се увеличавала постоянно. От началото на годината са заловени близо 2600 дрогирани водачи, като най-много са на територията на Областната дирекция на МВР в Бургас - 379. Там цифрата скача основно през лятото заради близостта на големите крайморски курорти и многото туристи.  Очаквало се съвсем скоро, при наличието на достатъчно средства, да бъдат закупени още тестове за наркотици.  С последната въведена промяна пък водачите, за които се установи, че са употребили дрога или алкохол, сами ще заплащат кръвното си изследване в болницата. При отрицателен резултат таксата ще е за сметка на Пътна полиция.  ", "date": "2017.12.07", "title": "65 патрулки с нощни камери ни дебнат по пътищата на страната "}
{"url": "http://epicenter.bg/article/Iztekla-davnost-spasila-ot-proverka-prodazhbata-na--Damyanitsa---quot-Sofarma-quot--i-oshte-26-drezhustva-/142411/3/0", "text": "Главният прокурор Сотир Цацаров поиска държавата да потърси механизъм за разваляне сделките от бандитската приватизация у нас, при която олигарсите натрупаха милиарди на гърба на държавата. Пред журналисти, след като бе изслушан от комисията по правни въпроси в парламента, обвинител №1 посочи, че като гражданин смята, че е редно депутатите да помислят за законодателна промяна в тази посока,  „Какво, ако отпадне давността за разследването на тези престъпления? Навремето, когато прокуратурата е имала тези права, тя е могла да предизвиква съответните граждански дела, с които да иска разваляне на сделките. Ако има законова, промяна прокуратурата ще се организира и ще привлече лица, които все още могат да бъдат привлечени и то лица, които са изпълнявали някаква длъжност“, посочи още главният прокурор. Той допълни, че облагодетелствалите се от бандитската приватизация трябва да понесат своят отговорност, но дори и да бъдат осъдени, това няма да промени сделките и  „Вариант според мен е да се търси някакъв вариант, при който държавата да търси разваляне на тези сделки или държавата да търси пълно изпълнение по тези сделки. Иначе се постигат едни наказателно-правни последици, само че последиците в измененията на собствеността са се случили и остават“, каза Цацаров пред журналисти. По-рано пред депутатите Цацаров обясни, че от 2004 до 2017 година около 700 преписки и проверки са били заведени в прокуратурата за приватизация.  „За част от делата, които цитирах, изобщо не са образувани наказателни производства, просто е постановен отказ поради изтекла давност“, обясни още Цацаров. Пред депутатите той обясни още, че премиерът Бойко Борисов е поискал доклад от ДАНС за съмнителните приватизационни сделки. След като докладът пристигнал при Борисов, той поискал информацията да бъде разширена и изпратена на прокуратурата. И така докладът стига до прокуратурата с началната порция приватизационни досиета. Общият им брой е 28, като  Сред папките, предадени от ДАНС на държавното обвинение са били и тези за продажбата на „Софарма“ на олигарха Огян Донев и „Дамяница“, приватизирана от разградския бос Иво Прокопиев заедно с авера му Филип Харманджиев.   Според доклада проблемни били следните сделки,  :      „Това не са всички, това е първата порция приватизационни дела, които дойдоха. Всяка сделка е разгледана поотделно и очевидно се е стигнало до убеждението, че няма смисъл да бъдат изпращани повече, тъй като давността ги покрива“, допълни Цацаров като поясни, че наказателно производство за дружеството, свързано със соцлидерката Корнелия Нинова „Техноипекс“ не е образувано, тъй като няма данни за неизгоден договор или длъжностно престъпление, но и при това дело има изтекла давност.  „На тема приватизация много неща се чуха и много неща се изговориха, дори и такива, които с един много менторски тон обясняваха историческата заслуга на приватизацията у нас. Приватизацията създаде може би основата за частната собственост и за пазарното стопанство. Но дяволът както винаги е в детайлите“, заяви още главният прокурор и допълни, че проблемът не е това, че са приватизирани дружества, а в това, че след продажбата им са  „Може да имате перфектен приватизационен договор - когато 3 г. по-късно бъде сключен анекс към него, с който задълженията на инвеститора за трудова заетост, за инвестиции отпаднат, както и клаузите, че държавата може да търси неустойка за неговото неизпълнение, това е проблемът. Вторият проблем в детайлите е измененията, които дадоха възможност за участие в работническо—мениджърски дружества, нямаш нито ден в предприятието, но влизаш в управителния съвет и на другия ден създаваш работническо-мениджърско дружество и приватизацията тръгва“, категоричен бе обвинител № 1.  Пред правната комисия Цацаров направи и предложение за криминализиране на трафика с лекарства. „Ако в чл. 242 от НК към предмета на контрабанда се поставят \"Лекарства\" и \"лекарствени средства\" пренасянето им през граница ще бъде престъпление“, допълни главният прокурор.  ", "date": "2017.12.07", "title": "Изтекла давност спасила от проверка продажбата на „Дамяница“, \"Софарма\" и още 26 дрежуства "}
{"url": "http://epicenter.bg/article/Ogranichavat-dvizhenieto-v-Sofiya-za-montiraneto-na-kolednata-ukrasa/142395/2/0", "text": "Столична община въвежда промяна в организацията на движението в столицата във връзка с монтирането на коледната украса, съобщава news.bg.   От 00.30 до 4.30 часа на 8 декември се забранява влизането на пътни превозни средства в двете посоки по бул. \"Патриарх Евтимий\", между улиците \"Граф Игнатиев\" и \"Георги Сава Раковски\".   От 00.30 часа до 4.30 часа на 9 и 10 декември се забранява влизането на пътни превозни средства в двете посоки по булевард \"Патриарх Евтимий\", между улица \"Проф. Фритьоф Нансен\" и булевард \"Витоша\".   От Столична община информираха и че се въвежда организация на движението днес във връзка с провеждането на държавно мероприятие.   Забраняват се престоят и паркирането на пътни превозни средства до 14 часа на улица \"Шипка\", между улиците \"Кракра\" и \"Сан Стефано\", в обхвата на хотел \"Кристал палас\". От 14.00 до 20.30 часа днес се забранява престоят и паркирането на пътни превозни средства и на улица \"Николай Хайтов\", между улиците \"Атанас Далчев\" и \"Самоков\".", "date": "2017.12.07", "title": "Ограничават движението в София за монтирането на коледната украса"}
{"url": "http://epicenter.bg/article/Korneliya-Ninova--Vnesohme-proekta-za-reshenie-da-se-zabrani-litsenziraneto-na-novi-bolnitsi/142396/2/48", "text": "Вчера внесохме решение на парламента за забрана за лицензиране на нови болници, докато проблемът не се реши трайно. Това каза на брифинг в Народното събрание лидерът на БСП Корнелия Нинова, предаде „Фокус“.   „Задължителна е смяната на модела в здравеопазването, което няма как да стане без общо съгласие, политическо и обществено. Не може всеки управляващ да прави експерименти в здравеопазването, следващата политическа сила да ги отменя и да започва отначало, това не е продуктивно“, заяви тя. „Ако искаме трайна, последователна и резултатна политика трябва да постигнем съгласие“, посочи лидерът на БСП.   „Предлагаме две групи действия- едните краткотрайни и сега, другите с дългосрочен ефект“, обясни Корнелия Нинова.   Утре внасяме предложение държавните и общинските болници да бъдат пререгистрирани от търговски дружества в лечебни заведения по Закона за лечебните заведения, каза още Корнелия Нинова. „Предлагаме ново и обективно ценообразуване на клиничните пътеки в новия рамков договор“, обясни тя. „Да поставим началото на решенията на проблемите в здравеопазването чрез обективен, без оглед на политически пристрастия, без ревност на кого е идеята, без мерене на партийно его, с истински национален разговор за предложения за нов модел на здравеопазване“, заяви Корнелия Нинова. „Това няма да е моделът на БСП или на ГЕРБ, на лекарите или на пациентските организации. Това ще бъде българският модел, който служи на една цел- всеки българин да има достъп до качествено здравеопазване“, посочи лидерът на БСП. ", "date": "2017.12.07", "title": "Корнелия Нинова: Внесохме проекта за решение да се забрани лицензирането на нови болници"}
{"url": "http://epicenter.bg/article/Gen--Kircho-Kirov--Dzhihadistite-sa-ednakvo-opasni-i-v-svoite-zakani--i-v-svoite-planirani-deystviya/142398/2/0", "text": "Джихадистите са еднакво опасни и в своите закани, и в своите планирани действия. Това каза в интервю за Радио „Фокус“ ген. Кирчо Киров, бивш директор на Националната разузнавателна служба, по повод призива на „Ислямска държава“ към бойците в Албания да извършват терористични атаки по празниците.   Според него европейските служби работят денонощно в опит да разчетат бъдещите ходовете на терористите.   „Преди доста години в Албания се намираха и бяха обезвредени сериозни клетки на терористични структури. В последствие и американски, и други служби изнесоха информация, че подобни клетки се намират на територията на Косово. В този смисъл следва да се отчита обстоятелството, че Албания и Косово имат много голяма диаспора в Европа и тя се намира в европейски държави, където подобни актове вече бяха извършвани и особено по време на коледните празници. В конкретния случай визирам Германия“, уточни ген. Кирчо Киров. Той добави, че специалните служби на Балканите държат на фокус албанската проблематика. По думите му не е тайна за специалните служби на Стария континент, че голяма част от действащите бойци от Близкия Изток имат за свой произход Албания, Косово и Македония.", "date": "2017.12.07", "title": "Ген. Кирчо Киров: Джихадистите са еднакво опасни и в своите закани, и в своите планирани действия"}
{"url": "http://epicenter.bg/article/Borisov-sabra-balkanskiya-elit-na-forum-za-regionalna-integratsiya--Na-zhivo--/142399/2/0", "text": "В столичния НДК започна форумът, организиран от премиера Бойко Борисов и главния изпълнителен директор на Световната банка Кристалина Георгиева, който поставя началото на инициатива в подкрепа на регионалната интеграция на Западните Балкани.  На конференцията в Националния дворец на културата по покана на българския премиер дойдоха косовският президент Хашим Тачи, президентът на Черна гора Филип Вуянович, министър-председателите на Албания Еди Рама, на Македония Зоран Заев и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович.  Във форума участва и комисарят за европейската политика за съседство и преговори за разширяване Йоханес Хан.  Главният изпълнителен директор на Световната банка и бивш български еврокомисар Кристалина Георгиева отбелязва, че има огромен потенциал в интегрирането на Западните Балкани в Европейския съюз. С поемането на председателството България може да помогне на този процес, добави тя. Георгиева се обърна и към премиера Борисов. Искам да ви поздравя, че поведохте напред нашия регион към по-голяма интеграция и затова, че с бъдещия австрийски канцлер имате водеща визия за регионалната, заяви шефката на Световната банка,  По думите на президента на Косово Хашим Тачи Западните Балкани никога не са били в по-удбна позиция да засилят своята интеграция към Европейския съюз. Заедно трябва да инвестираме във всеки един общ проект.  В лицето на Сърбия ще намерите един силен партньор. Всички ние имаме едни и същи цели и се надяваме да ни доведат до бързи резултати, каза министър-председателят на Сърбия Ана Бърнабич.  Във фокуса на дебатите между лидерите на Западните Балкани са възможностите за засилване на европейската интеграция в региона и реализацията на общи инфраструктурни проекти, какъвто е един от приоритетите на Българското председателство на Съвета на Европейския съюз.   ", "date": "2017.12.07", "title": "Борисов събра балканския елит на форум за регионална интеграция"}
{"url": "http://epicenter.bg/article/Borisov--Na-Balkanite-vsichki-tryabva-da-badem-kato-prastite-na-ratsete---vseki-e-vazhen/142402/2/0", "text": "Тайната на успеха, ако има такава, е, че на Балканите всички трябва да бъдем като пръстите на ръцете – няма значение кой колко е голям, трябва да сме заедно. Това заяви премиерът Бойко Борисов по време на форума в НДК, който поставя началото на инициатива в подкрепа на регионалната интеграция на Западните Балкани, предаде репортер на БГНЕС.  В конференция, организирана от българското правителство и Световната банка, участват главният изпълнителен директор на Световната банка Кристалина Георгиева, косовският президент Хашим Тачи, президентът на Черна гора Филип Вуянович, министър-председателите на Албания Еди Рама, на Република Македония Зоран Заев, и на Сърбия Ана Бърнабич, както и заместник министър-председателят и министър на външната търговия и икономически отношения на Босна и Херцеговина Мирко Шарович. Във форума ще участва и комисарят за европейската политика за съседство и преговори за разширяване Йоханес Хан.  Имаме рядък шанс да убедим колегите в Брюксел, че ние носим мъдрост, а не проблеми, заяви Бойко Борисов пред лидерите на страните от Западните Балкани. Историята си е история, има кой да я коментира. Всичко лошо в България се случи по време на кризата в бивша Югославия, тогава целия регион понесе огромни щети, тогава се роди корупцията и контрабандата, отбеляза българският премиер. Но днес всички седим на една маса. Имаме рядък шанс, отбеляза Бойко Борисов. ЕС ще ни разбере, ЕК ще ни разбере, ако ние самите сме единни. Европа си има достатъчно проблеми с Брекзит, достатъчно проблеми има вътре в съюза. Ние трябва да идем при тях умни и мъдри с инфраструктура, с коридори №8, №10 и с дигитална инфраструктура, изброи Борисов.  Готови сме да финансираме проект за търговия и транспорт в региона на Западните Балкани в размер до 200 млн. долара, заяви генералният изпълнителен директор на Световната банка Кристалина Георгиева. Георгиева отбеляза, че има огромен потенциал в интегрирането на Западните Балкани и с поемането на председателството на ЕС, България има възможност да допринесе и да усвои този потенциал.  Днешната среща има съвсем ясна и конкретна задача – да погледнем по-сериозно на транспортните връзки и на потенциала на IT сектора в региона. По отношение на транспортните връзки, това, което искаме да видим, е движението на стоки и хора в нашия регион, да има по-качествена инфраструктура и с въвеждането на интелигентни технологии да превърнем физическите опашки във виртуални. Да създадем възможности за едно гише на всяка граница и процедури, които позволяват търговията да върви по-бързо и така да стане по-голяма. Ние конкретно сме готови да финансираме проект за търговия и транспорт, който да помогне на страните в региона да отстранят пречките, които днес съществуват. Вероятно в размер на 150 до 200 млн. долара, така че 6-те страни да могат да постигнат това, което днес на ГКПП „Капитан Андреево“ България и Турция показват, заяви Георгиева.  Трябва да се събираме по-често и това допринася за различните връзки на Балканите и за различния положителен имидж на Балканите. На прав път сме да покажем, че Балканите могат да изглеждат и работят по много различен начин, каза министър-председателят на Сърбия Ана Бърнабич. Премиерът Борисов има лично голям принос за изграждането на новия имидж на Балканите. Благодаря му за личните усилия в тази посока. Потвърждавам ангажимента ни, че ще работим много усилено, за да поддържаме диалога на Западните Балкани, добави Бърнабич. Във връзка със сътрудничеството със Световната банка Бърнабич коментира, че тя е силен и стабилен партньор за осъществяването на икономическите реформи на Сърбия.  „Благодаря за цялата подкрепа за Сърбия. И за заявената лична подкрепа за Сърбия. Сега се обединяваме в подкрепата си за Албания с техните проблеми с наводненията. Регионалното сътрудничество, свързаността, дигиталната интеграция и подкрепата за IT сектора като основа за растеж - в лицето на Сърбия ще намерите силен партньор в това начинание. Всички ние имаме едни и същи цели, и се надяваме да ни доведат до добри резултати”, категорична е Ана Бърнабич.  Тя подчерта, че един от най-важните проекти е завършването на коридор 10, за да се стигне до по-добри връзки между Сърбия и България.  „В усилията за евроинтеграция Сърбия много силно подкрепя Албания и Македония. Бихме искали да видим стартирането на преговорите на Албания, те го заслужават”, каза още Бърнабич.  ", "date": "2017.12.07", "title": "Борисов: На Балканите всички трябва да бъдем като пръстите на ръцете – всеки е важен"}
{"url": "http://epicenter.bg/article/Edi-Rama--Boyko-Borisov-e-chovekat--kam-kogoto-gledame-s-golyama-nadezhda-/142403/2/0", "text": "Не само Меркел, но и вие г-н Борисов, сте човека към когото гледаме с голяма надежда, поне през тези 6 месеца.   Това каза министър-председателят на Албания Еди Рама на форум за Западните Балкани в НДК.   „Не преди 300 или 30, а едва преди 3 години започна процесът на регионална интеграция. Преди 3 години дори този процес изглеждаше невъзможен. Европейските надежди на нашите граждани събраха заедно всички лидери от Западните Балкани. Това е процес, който ни учи да взаимодействаме заедно. Самият процес силно допринася за постигането на помирение и за обръщането на погледа напред. Убеден съм, че българския министър-председател има всички аргументи и цялата наша подкрепа. В същото време е натоварен с нашите очаквания да се бори за толкова необходимото ускоряване на процеса на интеграция. Тъй като много силно подкрепяме факта, че Сърбия и Черна гора водят преговори, смятаме, че и за Албания и Македония е време да започнат своите преговори. Това противоречие между това да си отдаден толкова в процеса на интеграция, а в същото време да не започват преговорите е нещо много неприятно“, заяви Рама, цитиран от \"Фокус\". Той благодари на всички от Западните Балкани, но главно и преди всичко на министър-председателя на България.   „Не бихме могли дори да си го представяме преди 3 години. Наводненията, които ни сполетяха, всички тук ни помогнаха без дори да сме ги молили. Това беше наистина удивително. Мисля, че е много красноречив пример.Чувстваме потребността да бъдем един до друг и особено в такива тежки моменти. Разбираме ясно, че има потенциал и ние можем да го разгърнем в голяма степен. Надяваме се, че берлинският процес в частта инфраструктура ще стане по-реален и конкретен, а не просто да се превърне в една мечта“, каза още Еди Рама.", "date": "2017.12.07", "title": "Еди Рама: Бойко Борисов е човекът, към когото гледаме с голяма надежда!"}
{"url": "http://epicenter.bg/article/Hashim-Tachi--Integriraneto-v-ES-shte-pomogne-za-stabilnostta-na-Balkanite/142404/2/0", "text": "Западните Балкани никога не са били в по-удобна позиция да засилят общия си процес за интеграция в ЕС. Това каза президентът на Косово Хашим Тачи по време на форум на българското правителство и Световната банка за регионалната интеграция на Балканите, предаде репортер на Агенция „Фокус“. Тачи благодари на българския министър-председател и на организаторите на форума от Световната банка, както и на останалите лидери от Западните Балкани.   „Като се има предвид какво се случва на Балканите и с всички тези пречки, с които се срещаме днес е факт, че Западните Балкани никога не са били в по-удобна позиция да засилят общия си процес за интеграция в ЕС. Това ще помогне на нашата обща стабилност“, заяви Хашим Тачи. „Всъщност ние заедно трябва да инвестираме във всеки един общ проект“, заяви той и допълни, че Косово ще направи всичко възможно за по-бърза интеграция към ЕС. „В последно време Косово наистина работи за своята инфраструктура, свързвайки Прищина с останалите държави от Балканите, особено с Македония. Искам да подчертая, че свързаността с останалите държави от Балканския полуостров е също толкова важно за нас“, каза още президентът на Косово.  „Искам да кажа на всички правителства от Балканите, че нашите бюджети трябва да са насочени така, че за приоритет да имат една всеобща интеграция на страните от Западните Балкани“, заяви Хашим Тачи и добави, че държавите от региона имат нужда от това, както и останалите, които вече са членове на ЕС.  „Благодаря още веднъж на министър-председателя Борисов за тази покана и за това, което прави за Западните Балкани“, уточни Тачи.", "date": "2017.12.07", "title": "Хашим Тачи: Интегрирането в ЕС ще помогне за стабилността на Балканите"}
{"url": "http://epicenter.bg/article/Tsvetan-Tsvetanov-provede-rabotna-sreshta-v-Agentsiyata-za-borba-s-narkotitsite-na-SASht-/142406/2/0", "text": "Председателят на Парламентарната група на ГЕРБ и на Комисията по вътрешна сигурност и обществен ред Цветан Цветанов проведе работна среща в Агенцията за борба с наркотиците на САЩ. Това съобщиха от пресцентъра на ГЕРБ.  По време на срещата с регионалния директор за Европа и Близкия Изток Джозеф Кип беше обсъдено двустранното сътрудничество и новите регионални предизвикателства. Цветанов представи пред Кип приоритетите на българското председателство на Съвета на ЕС, като подчерта задълбочаването на връзките между държавите от Западните Балкани и тяхната европейска перспектива.  Със задоволство беше отбелязано, че отличното сътрудничеството от предходните години между българските правоохранителни органи и ДЕА продължава и днес. В качеството си на председател на Комисията по вътрешна сигурност и обществен ред в Народното събрание Цветан Цветанов постави въпроса за увеличаване на броя на обучаващите се в Академията на ДЕА български правоохранителни служители. Беше специално отбелязано, че по този начин най-добре се изграждат кадри за успешно трансатлантическо сътрудничество.  ", "date": "2017.12.07", "title": "Цветан Цветанов проведе работна среща в Агенцията за борба с наркотиците на САЩ "}
{"url": "http://epicenter.bg/article/Balgariya-i-Sarbiya-podpisvat-memoranduma-za-rouminga-sled-2-dni/142410/2/0", "text": "След два дни ще бъде подписан Меморандум между България и Сърбия за намаляване на тарифите за роуминг. Това стана ясно след среща на премиера Бойко Борисов и сръбския му колега Ана Бърнабич, съобщава \"Монитор\". Премиерът на Сърбия е в България по повод работната среща на лидерите от страните от Западните Балкани.  Проектът на Меморандума за разбирателство между Министерството на транспорта, информационните технологии и съобщенията на България и Министерството на търговията, туризма и телекомуникациите на Сърбия за намаляване на международните тарифи за роуминг за телекомуникационни услуги беше одобрен на вчерашното заседание на кабинета. Развитието на инфраструктурните проекти между България и Сърбия ще спомогне за свързаността на целия регион, заявил Борисов на срещата с Бърнабич, съобщиха от правителствената информационна служба. Двамата премиери дали приоритет на договореното изграждане на газопреносната връзка между България и Сърбия. Те оценили високо и напредъка по проектите от взаимен интерес, като изграждането на магистрала Ниш - София и електрификацията на железопътната линия Ниш – българска граница. Икономическата полза от реализацията на проектите за модернизацията на шлюзовете на Железни врата и на пристанището в Бръчко на р. Сава ще бъде от огромно значение не само за двете страни, но и за гражданите и бизнеса в цяла Европа. Борисов и Бърнабич оценили високо доброто двустранно сътрудничество, като българският премиер подчертал, че само след два дни предстои подписване на Меморандума между двете държави за намаляване на тарифите за роуминг. В хода на разговора българският премиер заявил още, че страната ни ще продължи да подкрепя евроинтеграционния прогрес на Сърбия по време на предстоящото председателство на Съвета на ЕС.", "date": "2017.12.07", "title": "България и Сърбия подписват меморандума за роуминга след 2 дни"}
{"url": "http://epicenter.bg/article/Daniela-Daritkova--Predlozhenieto-na-BSP-za-moratorium-varhu-chastnite-bolnitsi-e-protivokonstitutsionno/142415/2/0", "text": "Предложението на БСП за мораториум върху частните болници е противоконституционно. Това предложение на пръв поглед трудно може да бъде определено по друг начин освен като противоконституционно. Това каза пред журналисти в Народното събрание депутатът от ГЕРБ и председател на парламентарната здравна комисия д-р Даниела Дариткова в отговор на въпрос подкрепя ли ГЕРБ идеята на БСП за мораториум върху частните болници, предаде репортер на Агенция „Фокус“.  „Учудвам се на отношението на колегите, които не подкрепиха идеята за следващата година да не се финансират новите дейности. В никакъв случай не разделяме видовете собственост. Решихме следващата година, за да се прецизира националната здравна карта да може 1 година касата да не финансира такива структури“, коментира тя.  Във връзка с предложенията на БСП за криминализиране на реекспорта на лекарства и пререгистриране на болниците от търговски дружества в лечебни заведения Даниела Дариткова заяви:  „Нямаме нужда от поредния опит за политическа употреба на проблемите в здравеопазването, които така или иначе са безспорни. Факт е, че лечебните заведения са натрупали дългове, че имат проблеми, но това не се изчерпва само с търговския характер на функционирането им“, посочи тя.  „Важно е да видим елементите на тези предложения на БСП. Винаги съм се въздържала от квалификации, но преди няколко дни Корнелия Нинова смело излъга, че в Закона за бюджета на НЗОК и на държавата те били предложили вече да отпадне функционирането на лечебните заведения за болнична помощ като търговски дружества. Такова предложения нямаше и това може да бъде проверено“, обясни д-р Дариткова.  „Това са фактите и реалностите, всичко останало е опит за политическа употреба, без особен смисъл за позитивно развитие на процесите в българското здравеопазване“, каза още депутатът от ГЕРБ.  ", "date": "2017.12.07", "title": "Даниела Дариткова: Предложението на БСП за мораториум върху частните болници е противоконституционно"}
{"url": "http://epicenter.bg/article/Vodeshti-petrolni-kompanii-seziraha-KZK-za-damping-na-firmi-na-Mareshki-/142459/2/0", "text": "Водещи петролни компании у нас са сезирали Комисията за защита на конкуренцията за дъмпинг от страна на бензиностанциите на Веселин Марешки, който е и заместник-председател на Народното събрание.  От него се разбира, че жалбата е срещу фирмата на семейството на Веселин Марешки \"Трейднет Варна\". Предмет на производството е \"забрана за нелоялна конкуренция\". Компаниите, които са подали оплакване срещу фирмата на Марешки, са \"ЛУКОЙЛ БЪЛГАРИЯ\" ЕООД; \"ЕКО БЪЛГАРИЯ\" ЕАД; \"НИС ПЕТРОЛ\" ЕООД; \"ПЕТРОЛ\"АД; СИНЕРГОН ПЕТРОЛЕУМ ЕООД; РОМПЕТРОЛ БЪЛГАРИЯ ЕАД; \"ОМВ БЪЛГАРИЯ\" ООД.  Ответник по производството е \"ТРЕЙДНЕТ ВАРНА\" ЕООД, която снабдява с горива бензиностанциите на Марешки.  На 21 ноември, след като бе разпитан в прокуратурата за думите му, че над Марешки е бил разпънат \"тежък политически чадър\", председателят на Българската петролна и газова асоциация и генерален директор на \"ЛУКОЙЛ България\" Валентин Златев заяви, че фирми от БПГА ще внесат жалба в КЗК за дъмпинг от страна на фирми на Веселин Марешки.  Златев определи като \"класически дъмпинг\" случващото се с две фирми на Веселин Марешки, които се занимават с горива, тъй като те са на загуба - едната с 1,8 млн. лв., а другата - с 13,3 млн. лв.  \"Аз ще очаквам този път КЗК да се произнесе и да каже така ли е, или не е така\", допълни Златев.  \"Марешки не е проблем на Валентин Златев, на \"ЛУКОЙЛ\", той е проблем на българската държава\", каза Златев.  Според него въпросът е дали държава бори ли се срещу сивата икономика или започва да се слива с нея.  \"Утре някой ще направи хляба по 0,10 ст. и ще иска да стане президент\", каза още Златев и допълни, че трябва да се установи платил ли си е Марешки всички данъци.  Златев заяви, че стои зад думите, че над Веселин Марешки има разпънат политически чадър. На въпрос от кого е разпънат, той отговори, че \"звездата на Веселин Марешки изгрява много странно 2011-2012 г. при финансовия министър Симеон Дянков\". Като уточни, че не твърди нищо по този повод, Златев отбеляза, че оттогава досега Марешки няма нито една приключила финансова ревизия, както и нито една приключила проверка на НАП и митниците.  \"Държавата трябва да каже събира ли си всички данъци\" или позволява на някого да получава непонятни отстъпки, заяви още Златев.  ", "date": "2017.12.07", "title": "Водещи петролни компании сезираха КЗК за дъмпинг на фирми на Марешки "}
{"url": "http://epicenter.bg/article/Tsvetanov-sas-sreshti-v-Mezhdunarodniya-republikanski-institut-i-Natsionalniya-demokraticheski-institut/142431/2/0", "text": "Председателят на Парламентарната група на ГЕРБ и заместник-председател на партията Цветан Цветанов проведе своите традиционни срещи с ръководни представители на мозъчните тръстове на Републиканската и Демократическата партия на САЩ. По време на срещите във Вашингтон бяха представени приоритетите на българското председателство на Съвета на ЕС през първата половина на 2018 г. Това съобщиха от пресцентъра на ГЕРБ.  От американска страна беше изказана много висока оценка за включването на Западните Балкани сред основните приоритети на българското председателство. В момента представянето на ясна европейска перспектива пред тези държави е от съществена важност. Беше заявено, че България, чрез членството й в ЕС и НАТО, е положителен пример за целия регион. По време на срещите беше специално изтъкнато, че трябва да се  използва всяка възможност за извеждане на нови евроатлантически перспективи пред държавите от Западните Балкани. За тази цел бяха договорени конкретни съвместни дейности и проекти между американските аналитични звена, ПП ГЕРБ и европейски фондации. Тези събития ще бъдат проведени в рамките на българското председателство на Съвета на ЕС.  Заместник-председателят на ГЕРБ Цветан Цветанов използва възможността и запозна американската страна с резултатите от последните парламентарни избори у нас през месец март 2017 г., както и с усилията и успехите на българското правителство в областта на външната политика и икономическото развитие. От американска страна беше изказано високо мнение за усилията на българското правителство в тези области.   Цветанов проведе и работна среща с председателя на македонския парламент Талат Джафери. Двамата разговаряха по време на политическите консултации извън официалната част на 10-та Интерпарламентарна конференция по въпросите на сигурността, която се провежда във Вашингтон.  По време на срещата Цветанов запозна Джафери с парламентарната проекция на предстоящото европейско председателство на България. Заместник-председателят на ГЕРБ специално изтъкна важността, която страната ни отдава на държавите от Западните Балкани европейската перспектива пред тях. Допълнително Цветанов информира за предстоящата ратификация от българския парламент на Договора за приятелство с Македония.  От своя страна Талат Джафери увери, че подобна процедура е задействана и от македонска страна. В тази връзка той заяви, че пред двете държави се открива светло бъдеще, бъдеще на две приятелски държави. \"Нашите деца ще живеят като приятели и ние ще се гордеем с това!\", заяви Джафери.  В хода на разговора двамата държавници обсъдиха различни регионални инициативи, като изказаха високо мнение за развиването на различни инфраструктурни проекти. И двамата се обединиха около мнението, че развитието на съвместни икономически и културни проекти е от взаимен интерес на всички народи от региона.  Утре срещите на Цветан Цветанов във Вашингтон продължават по програма.  ", "date": "2017.12.07", "title": "Цветанов със срещи в Международния републикански институт и Националния демократически институт"}
{"url": "http://epicenter.bg/article/Rumen-Radev--Iskame-da-vidim-poveche-turisti-ot-Kitay-/142437/2/0", "text": "Между България и Китай има отлични политически отношения, основаващи се на взаимно доверие и уважение. Нашето желание е тези отношения да намерят израз и в практически измерения, включително и чрез осъществяването на големи инвестиционни проекти.   Това заяви президентът Румен Радев, който прие на „Дондуков“ 2 заместник-председателя на Китайската народна политическа консултативна конференция Чен Юан и водената от него делегация, съобщиха от прессекретариата на държавния глава.   Политическият консултативен съвет на китайския народ е държавен орган, който посредством политически консултации и сътрудничество участва активно в управлението на държавата.   В България има консенсус и политическа воля за всестранното развитие и задълбочаване на приятелското партньорство и сътрудничество с Китай и изпълването им с конкретно съдържание.   „България подкрепя инициативата на президента Си Дзинпин „Един пояс, един път”, която цели подобряване на свързаността между Европа и Азия и желае да бъде част от нея\", изтъкна президентът.   Обща беше позицията, че е необходимо двустранният потенциал за сътрудничество да се реализира по прагматичен и ефективен начин чрез инвестиции в български индустриални и технологични зони, логистични бази, производствени мощности и научно-развойни центрове.   По думите на държавния глава предстоящото Българско председателство на Съвета на ЕС е и възможност за задълбочаване на всеобхватното стратегическо партньорство ЕС-Китай. „България подкрепя и високо оценява инициативата за сътрудничеството между Китай и страните от Централна и Източна Европа „16+1” и участва в различните й формати“, каза Румен Радев и допълни, че нашата страна ще бъде домакин на следващата такава среща през 2018 г.  Сред основните приоритети на двустранното сътрудничество държавният глава и Чен Юан откроиха и разширяването на туристическия обмен. „Желаем повече китайски туристи да посетят страната ни и вярваме, че ако китайската държава открие директна самолетна линия до България, това ще доведе до засилване на туристическия поток“, заяви още президентът.   Президентът Радев изрази задоволство от отпуснатите допълнителни 52 стипендии за обучение на български студенти в Китай и покани повече китайски студенти да изберат да се обучават в българските университети.", "date": "2017.12.07", "title": "Румен Радев: Искаме да видим повече туристи от Китай!"}
{"url": "http://epicenter.bg/article/Ogranichavat-dvizhenieto-pri--Vitinya--za-chetiri-dni-zaradi--quot-garantsionni-deynosti-quot--/142438/2/0", "text": "Днес и утре до 17:00 ч. движението по АМ „Хемус“ в посока Варна в района на тунел „Витиня“ ще се осъществява в изпреварващата лента поради извършване на „гаранционни дейности“, съобщиха от пресцентъра на Агенция „Пътна инфраструктура“.  Агенцията предупреждава още, че от 17:00 ч. на 8 декември до 17:00 ч. на 10 декември движението ще е насочено в аварийната лента.  ", "date": "2017.12.07", "title": "Ограничават движението при „Витиня“ за четири дни заради \"гаранционни дейности\" "}
{"url": "http://epicenter.bg/article/Pernichanka-dade-bebeto-si-na-nepoznata-i-izbyaga/142440/2/0", "text": "Майка изостави бебето си в Перник.   Случката се разиграла пред сградата на банка на пернишки площад. Жената спряла учителка, като я помолила да подържи за малко бебето й. Веднага след това майката побегнала.   Недоумяващата какво се е случило учителка занесла бебето в близкото училище ОУ \"Св. Иван Рилски\", предаде Дарик. На място са извикани екипи на полицията и социалната служба.", "date": "2017.12.07", "title": "Перничанка даде бебето си на непозната и избяга"}
{"url": "http://epicenter.bg/article/Rumen-Radev-provede-sreshti-s-darzhavnite-glavi-na-Kosovo-i-Cherna-gora/142442/2/0", "text": "Президентът Румен Радев проведе последователно срещи с държавните глави на Косово и Черна гора Хашим Тачи и Филип Вуянович на „Дондуков“ 2. По време на разговорите българският президент потвърди готовността на България да предоставя подкрепа във всяка сфера на страните от Западните Балкани в процеса на европейската им интеграция, реализирането на демократични реформи и покриването на критериите за членство в ЕС.   И на двете срещи от страна на президента и събеседниците му беше поет ангажимент за партньорство в името на стабилността и развитието на региона по време на Българското председателство на Съвета на Европейския съюз и установяването на диалог и добросъседство на Балканите, съобщиха от прессекретариата на държавния глава.   Хашим Тачи и Филип Вуянович изразиха благодарност за активната позиция на България за утвърждаването на европейската перспектива в Прищина и Подгорица и за избора на Западните Балкани като ключов приоритет за българското Председателство през 2018 г.   По време на разговора с Хашим Тачи държавните глави на България и Косово се съгласиха да вземат мерки за засилване на търговския обмен и увеличаване на броя на косовските студенти в българските университети. Румен Радев също така постави въпроса за официалното признаване на българското малцинство в Косово.   Филип Вуянович и Румен Радев изразиха мнение, че всяка страна кандидат за членство в ЕС трябва да бъде оценявана индивидуално според постиженията си. Двамата президенти изразиха готовността на двете страни в най-кратък срок да бъдат задействани проекти за взаимна свързаност в сферата на енергетиката, инфраструктурата и цифровизацията.   Между България и Черна гора също съществува голям потенциал за видимо засилване на търговско-икономическото сътрудничество, отбелязаха още държавните глави.", "date": "2017.12.07", "title": "Румен Радев проведе срещи с държавните глави на Косово и Черна гора"}
{"url": "http://epicenter.bg/article/Korneliya-Ninova--/142445/2/0", "text": "Това заяви лидерът на БСП Корнелия Нинова, която бе гост на предаването \"Лице в лице\" по БТВ.     Тя припомни, че в сряда пред депутатите обвинител №1 точно е поставил въпроса - искате справедливост или искате да политизирате темата.    посочи Корнелия Нинова. Какво се цели - справедливост, каквато иска народът, или да се удари по политическия опонент, да се изчисти опозицията, попита риторично Корнелия Нинова.   Прокуратурата и съда са единствените институции, които могат да докажат какво се е случило и те го казаха, подчерта Нинова. \"Досието е поискано и дадено. ДАНС се занимава с това, може би защото е под ръководството на Борисов. Градска прокуратура също каза, че няма нередности. След като главният прокурор, градска прокуратура и апелативния съд казват - няма престъпление. На 29 ноември 2017 година Цацаров е уведомил г-жа Атанасова каква е истината\", обясни соцлидерката.   \"Борисов и ГЕРБ пуснаха шайкаджийте, които да клеветят. Ние знаем истината. Вчера ми оставиха документа от Цацаров, явно имам симпатизанти в ГЕРБ. Каква е целта на занятието? Истината лъсна и за всеки е ясно, че това е с цел манипулиране. Дори се опитаха да манипулират мнението на главен прокурор.  , допълни тя.  \"Мислите, че ще отговарям на въпросите на Атанасова? Вие се шегувате! Изпратете на Десислава Атанасова поздрави от мен. Ако има нещо да казва и да показва - да отива и да го носи там, където се решават нещата - в съда. Няма да се занимаваме с това по телевизионните студиа\", обърна се към водещия Цветанка Ризова Нинова. Няма да ме смачкат, изтъкна соцлидерът. Аз ще си отстоявам думите докрай. Не могат да ме смачкат по този начин, нека да е ясно! Държавата ни е поробена отвътре и ако посмееш да кажеш нещо различно, ще бъдеш смачкан. Не, няма да бъда!\" \"  Има вътрешни авторитети в ГЕРБ, които мълчат. Къде им е лидерът? Когато чу, че искам да говорим за групировки, изчезна като торпедо\", разкри тя.   \"Какъв е стилът на ГЕРБ? На журналист, който задава въпроси - му се казва, че ще му изстине столът. На председател на опозицията, който критикува, му се казва - вън от залата.  посочи Нинова.   И направи извода: \"   \" продължи Корнелия Нинова.   В края на разговора в студиото Нинва отговори на въпроси, свързани с лансираните от БСП идеи за временна забрана за лицензиране на нови частни болници и за превръщането на болниците от търговски дружества в лечебни заведения. Имам чувството, че са им спуснали едно изречение, с което да коментират тези наши предложения - БСП лъже, коментира Нинова.   Всички имаме вина за този резултат в здравеопазването, трябва всички заедно да впрегнем енергията си и да постигнем съгласие по определени важни неща, да го обсъдим с хората и догодина да го заложим в бюджета, изложи предложението на левицата Нинова. Отговорът беше - БСП лъжат, каза тя.   Здравеопазването, образованието, демографската криза искат дългосрочни мерки, не от правителство в правителство, продължи Корнелия Нинова.   Другата седмица правим втора среща с ДПС по вот на недоверие за корупцията. Моето лично мнение е, че вотът трябва да бъде през януари, но ще го решим заедно в групата и с ДПС, каза Корнелия Нинова.   ", "date": "2017.12.07", "title": "Нинова: Борисов да е наясно - не може да ме смачка! Цацаров сложи точка на сагата \"Техноимпекс\"! "}
{"url": "http://epicenter.bg/article/Iskren-Veselinov--Atina-dopuska-turtsizatsiya-na-rayonite-na-Zapadna-Trakiya-/142446/2/0", "text": "Турският президент Ердоган днес говори с гръцките си колеги за съдбата на „мюсюлманската общност“ в Тракия. Не за пръв път турската държава претендира за някакви права върху тази общност, странно защо, разглеждайки я като част от своето културно пространство на Балканите. Това написа във Фейсбук зам.-председателят на ВМРО Искрен Веселинов.  Турският президент даже искал да посети въпросните райони на Западна Тракия в хода на посещението си в Гърция. Става дума за района на Ксанти, Гюмюрджина (Комотини) и Дедеагач (Александруполис), където в склоновете на Родопите до Бяло море живеят хора с български майчин език, известни като помаци, и всеки български турист в този район добре знае това, пише той.  Разбира се, днес духовната връзка на тези хора с България е почти прекъсната. А гръцката държава не показва с нищо да се вълнува от произхода на тези хора. Вместо това, тя – съзнателно или не – допуска турцизация. Явно това им изглежда по-безопасно в сравнение с историческата истина и възстановяването на историческата справедливост. За съжаление, южната ни съседка допуска изучаване на турски език в тези райони, в които местните хора не знаят и дума турски, отбелязва Веселинов.  ВМРО напомня, че внимателно следи и ще продължи да следи и занапред съдбата на това население. ВМРО от години се опитва да полага грижа за запазване на езиковите връзки от двете страни на родопската граница.  Затова и днес напомняме, че България не трябва да остане безучастна, ако някой се опитва да пренаписва историята, да вменява на тези хора чуждо съзнание и да ги откъсва от българското културно землище.  ", "date": "2017.12.07", "title": "Искрен Веселинов: Атина допуска турцизация на районите на Западна Тракия "}
{"url": "http://epicenter.bg/article/Verizhna-katastrofa--zaradi-zhritsa-na-lyubovta--blokira-E-79-kray-Vratsa--Video-/142430/3/0", "text": "Верижна катастрофа блокира за кратко международния път Е-79 край Враца. За щастие жертви няма, съобщава БиТиВи.   Инцидентът станал, след като лек автомобил спрял внезапно в платното за Монтана, за да остави жрица на любовта.   Движещият се отзад микробус намалил рязко, но в него се ударила кола. След секунди друг микробус ударил учебен автомобил. Леко ранени са двама от шофьорите.", "date": "2017.12.07", "title": "Верижна катастрофа, заради жрица на любовта, блокира Е-79 край Враца (Видео)"}
{"url": "http://epicenter.bg/article/Sotir-Tsatsarov-zaminava-za-Sarbiya--podpisva-Memorandum-za-razbiratelstvo-i-satrudnichestvo-/142432/3/0", "text": "Главният прокурор Сотир Цацаров заминава днес на двудневна официална визита в Сърбия по покана на сръбския главен прокурор Загорка Доловац, съобщиха от държавното обвинение.  По време на посещението ще бъде подписан Меморандум за разбирателство и сътрудничество между българската и сръбската прокуратури.  Ще бъдат обсъдени и други теми и въпроси от взаимен интерес.  В програмата се предвиждат срещи на българската делегация с представители на сръбската прокуратура и в парламента на Сърбия.  Цацаров ще бъде придружен от заместник-главния прокурор Ася Петрова и от завеждащия отдел „Международен“ във ВКП Цветомир Йосифов.  По същото време време на посещение в Сърбия ще е и премиерът Бойко Борисов. Той ще участва във втората среща на Балканската четворка с министър-председателите на Гърция Алексис Ципрас и на Румъния Михай Тудосе. Домакин е президентът на Сърбия Александър Вучич.  ", "date": "2017.12.07", "title": "Сотир Цацаров заминава за Сърбия, подписва Меморандум за разбирателство и сътрудничество "}
{"url": "http://epicenter.bg/article/-quot-Blumbarg-quot--Putin-e-noviyat-tsar-na-OPEK--SASht-sa-v-bezizhodna-situatsiya--/142427/11/33", "text": "В продължение на над пет десетилетия саудитският енергиен министър можеше да манипулира цената на нефта само с няколко ловко подхвърлени пред медиите думи относно какво смятала да реши Организацията на страните износителки на нефт – ОПЕК – на следващата си среща, и да печели от това милиарди. Когато искаше да накаже конкурентите си, било то другите страни от ОПЕК в 1985-86 г., Венецуела в 1998-99 г., или американските шистови компании в 2014-15 г., и когато можеше да си го позволи, Рияд наводняваше пазара и подбиваше цените. Като колония на САЩ Саудитска Арабия обаче използваше цената на нефта и като политическо оръжие в ръцете на Вашингтон.  Широко разпространено на Запад и Изток например, е мнението, че СССР рухнал икономически поради пресъхване на валутните му приходи след предизвикания от ОПЕК нефтен ценови шок от 80-те години, когато суровината поевтиня близо три и половина пъти от номиналното $37,42 (в осъвременени долари – $111,30) за барел в 1980 до $14,87 ($30,82) в 1988 г.  Аналогично след кримската криза през 2014 г. много западни капацитети, сред които и журналистът от \"Ню Йорк Таймс“ Томас Фридман, предричаха, че падането на цената близо два и половина пъти, от $85,60 в 2014 до $36,34 в 2016 г., предизвикано от Саудитска Арабия въпреки войните в няколко от големите страни износителки на нефт – Ирак, Либия, Нигерия, Сирия – ще доведе икономиките на Русия и Иран до колапс, руските олигарси ще свалят Путин, ще има проамериканско управление в Кремъл, Крим и Донбас ще капитулират пред Киев, Асад ще падне, а Иран ще бъде поставен на колене.  Немалко хора и в Русия повярваха на предсказанието. Каква е била изненадата им, когато на 24 ноември т.г. агенция „Блумбърг“ обяви, че Путин е станал „световният енергиен цар“, цитирайки Хелима Крофт, директор в инвестиционната банка RBC в Ню Йорк и бивш аналитик в ЦРУ. По думите на анонимен висш служител в ОПЕК, сега Путин „поръчвал музиката“ в картела. Това положение съществувало отпреди година, когато той успял да убеди ОПЕК да ограничи производството.  Влиятелната му позиция в ОПЕК според „Блумбърг“ била резултат от цялостната външна политика на Русия, насочена към противодействие на глобалното влияние на САЩ посредством широк спектър икономически, дипломатически, военни и разузнавателни мерки. Тук освен Сирия и цялостната близкоизточна политика на Москва, трябва да се посочат и умелите й действия пред самата Саудитска Арабия, и подкрепата й за Мадуро във Венецуела.  Тази стратегия, подкрепена от огромното минерално богатство на Русия, работи, заключава „Блумбърг“. Путин успя хем да вдигне цената на нефта с $20 или 56% от минимума м.г., хем да не остави своите нефтени барони Сечин и Алекперов да недоволстват твърде шумно от ограничаването на добива им, хем и да не позволява цената да се вдигне толкова, че да насърчи прекален ръст на американския добив от шисти.  В четвъртък, 30 ноември, във Виена 14-те членки на ОПЕК плюс Русия, Казахстан, Азербайджан и Мексико, се договориха да продължат съглашението си за ограничаване добива на нефт до края на 2018 г. – нещо, за което Путин се разбрал със саудитския крал при неотдавнашното му посещение в Москва. Страните ще се съберат през юни, за да разгледат ефекта на споразумението, каза саудитският енергиен министър Халид ал-Фалих. Цената на Brent веднага подскочи с 1,1% до $63,22.  Кои са основните причини за отстъпчивостта на Саудитска Арабия, която, изглежда, е ключова за повишеното влияние на Путин в ОПЕК? Първо, тежкото икономическо положение на самата Саудитска Арабия и жизненият й интерес от по-високи цени на нефта. Второ, но не и по значение, качествено новата геополитическа роля на Русия след победата й в Сирия, засиленото й военно присъствие в Близкия Изток и съюза й с Иран – главния съперник на Рияд за влияние в региона, в съчетание с провала на саудитските планове срещу Асад и йеменските бунтовници.  На този фон сегашните вътрешнополитически междуособици, арестите на десетки принцове и милиардери правят Рияд още по-уязвим и зависим от благоволението на, както явно му изглежда, новия близкоизточен хегемон – Путин. Опитомяването на Рияд от Москва през последните месеци, нещо, което въобще не беше факт в 2014-16 г., въпреки че Путин и тогава говореше за приятелството си със саудитите, е всъщност най-красноречивото доказателство, че Русия се възприема най-широко като новият близкоизточен хегемон. Има индикации, че саудитските власти копират и управленския опит на Путин, т.е. че в страната върви „путинизация“.  Това е поредното доказателство, че от няколко години живеем в постамерикански свят. Комично звучат оценките на Обама, че Русия била регионална сила с икономика в развалини. Неприятното за САЩ обстоятелство е, че четвъртият мандат на Путин вече е абсолютно сигурен. Външнополитическите му успехи и глобалният му престиж далече натежават над вътрешните недоволства от него.  Овладяването на ОПЕК – организация, исторически създадена да противодейства на СССР, от Русия, и то в най- неблагоприятни международни условия на „изолация”, създава неприятен и опасен за САЩ прецедент по отношение на другите международни организации под американско влияние и с антируска насоченост.  Който е опитомил ОПЕК, може да повтори да повтори същото например и с далече по-безобидния МОК, и то без въздушно-космическа операция като в Сирия, а с помощта на хакери, медии и международни адвокати. Със сигурност нещо такова може да се очаква след световното първенство по футбол догодина.  Друго неприятно за САЩ обстоятелство е, че те явно се предовериха на собствената си пропаганда, която тръбеше, че шистовият им добив може да държи цените прекалено ниски за Русия неограничено дълго време.  ", "date": "2017.12.07", "title": "\"Блумбърг\": Путин е новият цар на ОПЕК, САЩ са в безизходна ситуация! "}
{"url": "http://epicenter.bg/article/4-000-gosti-pyaha-zaedno-s-Vasil-Petrov--Hilda-Kazasyan--Vesela-Boneva-i-Brus-Dzhonsan-/142428/6/0", "text": "4 000 гости пяха заедно с Васил Петров, Хилда Казасян, Весела Бонева и Брус Джонсън по време на дългоочакваното шоу, под режисурата на Румен Григоров и Алекс Борназ което превърна зала 1 на НДК в елегантен джаз клуб и надхвърли и най-смелите очаквания на публиката.   Легендата на джаза изпълни обещанието си и представи един безупречен спектакъл, с авторски аранжименти на някои от вечните хитове на Франк Синатра, а концертът ще се запомни с невероятен звук и картина, сценични ефекти, перфектна сценография, хореография и оригинални изпълнения на специалните гости.   Артистична смесица от  суинг, джаз и боса нова музика, балет с ослепителни модерни сценични костюми в стила на  известните „The Rockettes“ с хореограф на Ани Ганчева и модерното звучене на вечните класики, преврънаха спектакъла „Синатра: Вегас“ в културното събитие на месец декември.   С музикална тема от легендарните филми за Джеймс Бонд и в стила на известния агент, Васил Петров пристигна в НДК с класически ретро автомобил - бял „Спартан 2“ от 1980 г., чийто пръв собственик е бил самият Брус Уилис.   Политици, посланици, бизнес елит и хора на изкуството аплодираха на крака и извикаха на два биса Васил Петров и гост звездите Хилда Казасян, Весела Бонева и Брус Джонсън /САЩ/, които пяха под акопанимента на Биг Бенд на БНРпод палката на маестро Антони Дончев.   Истински фурор предизвика изненадата на вечерта – дуетът на Васил Петров с талантливата 10-годишна певица Валерия Стоянова на класиката „Something stupid”. Соловото изпълнение на младата надежда – парчето  „Love on top“ на Beyonce,  вдигна на крака гостите в залата, които останаха очаровани от нейните вокални възможности и акомпанимента й на пиано.   На специални маси в оркестрината ВИП гости се потопиха с атмосферата на Лас Вегас от времето на Синатра, вдъхновила музиканта да създаде най-великите си изпълнения. Екипът на Васил Петров получи цветя от президента на Република България Румен Радев, посланика на Русия в България Анатолий Макаров, от областния управител на Перник Ирена Соколова и от генералния спонсор на събитието – „Минстрой холдинг“ АД.   Спектакъла „Синатра:Вегас“ ще зарадва още повече фенове на качествената музика, които не успяха да присъства в залата. В първия ден от 2018 г. от 12.30 ч. концертът ще бъде излъчен по bTV.      ", "date": "2017.12.07", "title": "4 000 гости пяха заедно с Васил Петров, Хилда Казасян, Весела Бонева и Брус Джонсън "}
{"url": "http://epicenter.bg/article/Vladimir-Putin--Nyama-da-boykotirame-Olimpiadata--/142436/8/0", "text": "Руският президент Владимир Путин заяви, че властите няма да спират нито един руски спортист да участва в Олимпиадата в Пьончанг, Южна Корея, под неутрален флаг.  \"Извън всякакво съмнение, ние няма да обявяваме никакъв бойкот, няма да спираме нашите олимпийци да участват, ако някой от тях реши да вземе участие в лично качество\", заяви президентът на среща с работници в Нижни Новгород.  Той подчерта, че много спортисти, в това число и такива, които познава лично, \"са работили за това събитие през целия си живот\".  \"По време на цялата си кариера те са се готвили за тези състезания, за тях те са много важни. Като имаме предвид това, ние, разбира се, няма да спираме никого, няма да забраняваме, няма да бойкотираме\", заяви държавният глава. Той добави, че Русия наистина е дала повод за претенции от страна на МОК, но оттам са се възползвали не съвсем честно от ситуацията.  Същевременно вицепремиерът на Русия по въпросите на спорта Виталий Мутко заяви, че всички отстранени от Олимпийсикте игри руски спортисти ще съдят МОК в Спортния арбитражен съд (CAS), а правителството ще им окаже юридическа посдкрепа.  \"Ако в CAS им откажат право, тогава ще съдят МОК в граждански съд. Те ще получат всякаква юридическа, организационна, морална и материална подкрепа\", категоричен бе вицепремиерът.  ", "date": "2017.12.07", "title": "Владимир Путин: Няма да бойкотираме Олимпиадата! "}
{"url": "http://epicenter.bg/article/Andzhelina-Dzholi-prizova-da-se-govori-za-pravata-na-zhenite-i-ravnopostavenostta-mezhdu-polovete/142425/10/100", "text": "Холивудската актриса  , а жена с ясна и активна позиция. Тя бе гост на официално събитие в Лос Анджелис, където присъстваха известни дами от шоу бизнес 42-годишната актриса отново – бе избрала ефирен черен тоалет.   Тя обаче отправи . Призова знаменитите дами в Холивуд да се застъпят и  за жените от всички краища на земното кълбо. Според нея има много дами по света, които не са могли да се реализират успешно в кариерата си, защото са поставили на първо място семейството си.   „В нашата индустрия “, категорична бе звездата, визирайки разликата в заплащането, което получават мъжете и жените в шоу бизнеса. „Но имаме свобода, което не може да се каже за милиони по света. Жените, които живеят в зони на конфликт, тероризъм и бедност никога не получават този шанс.  “, добави Анджелина Джоли. Тя призова популярните дами  и равнопоставеността между половете.   Източник: Дарик", "date": "2017.12.07", "title": "Анджелина Джоли призова да се говори за правата на жените и равнопоставеността между половете"}
{"url": "http://epicenter.bg/article/Irankata-s-50-operatsii--prilichashta-na-Dzholi--Ne-iskam-da-sam-neya--Vdahnovyavam-se-sama-ot-sebe-si/142447/10/100", "text": "Младата иранка, претърпяла десетки пластични операции в опит да заприлича на Анджелина Джоли, проговори. Тя разкри дали снимките й са обработени.   Миналата седмица световни медии съобщиха, че тя е претърпяла над 50 операции и е свалила 40 килограма, за да се доближи до своя идол.   Сега 19-годишното момиче проговаря, за да разсее всички слухове около себе си. Тя отхвърли твърденията, че някога е искала да изглежда като Джоли. Призна, че има операции на носа и устата, както и липосукция, но беше категорична, че те не са 50 на брой. И допълни, че по-голямата част от нейния необичаен външен вид се дължи на грим и обработка на снимките.    \" заяви тя в интервю, цитирано от \"Дейли мейл\".  Сахар разкри, че е отслабнала, но не с 40 килограма. Снимки от близкото минало я показват с тъмни очи, по-тънки устни и не толкова чип нос.   Потребителите с по-набито око казват, че за драматичния  външен вид са „виновни” умелият грим и програмата Photoshop.    „Всеки път, когато публикувам снимка, гримирам лицето си необикновено. Това е начин да изразя себе си, вид изкуство. Феновете ми знаят, че това не е истинското ми лице”.   Тя обясни, че външният й вид е нещо като арт проект.    Източник: нова.тв", "date": "2017.12.07", "title": "Иранката с 50 операции, приличаща на Джоли: Не искам да съм нея! Вдъхновявам се сама от себе си"}
{"url": "http://epicenter.bg/article/Mariya-Ignatova-ima-vrazka-s-Encho-Keryazov-ot-10-mesetsa/142448/10/100", "text": "Мария Игнатова и цирковият акробат Енчо Керязов са двойка в живота от приблизително 10 месеца, пише \"Уикенд\".   Мария и Енчо се познават от близо 2 години покрай близостта на акробата с продуцента на „Господари на ефира“ Магърдич Халваджиян.   Свалките между двамата обаче започнали в края на миналата година, когато Мария вече имала проблеми с тогавашния си партньор Димитър Рачков.   Водещият от „Господари на ефира“ безпричинно ревнувал любимата си, устройвал й чести скандали за незначителни поводи и се държал твърде надменно с нея, пускайки иронични бележки по повод актьорските й умения.   „Мария беше взела решение да се раздели с Рачков, връзката с него просто я задушаваше. Последните 2 години бяха мъчителни за тях – караха се и се събираха поне 5 пъти. И точно тогава се влюби. Енчо се появи в живота й в най-подходящия момент“, категоричи са приятелки на красивата телевизионна водеща.   Според разказите им, Енчо и Мария първоначално поддържали приятелска SMS-комуникация, която впоследствие преминала в срещи за по кафе, а когато акробатът се прибрал в България в началото на годината, двамата вече трудно прикривали чувствата си и се отдали на страстта.   Сред първите, научили за забранената любов между Мария и Енчо била съпругата на Магърдич Халваджиян – Кремена. Тя споделила на мъжа си, който провел разговор с Мария по деликатната тема и я помолил, ако е вярно, че се среща с акробата, да намери сили и да каже на Рачков.   „Мария естествено отричаше, че има отношения с Енчо, но няколко дни по-късно пожела да се раздели с Димитър и се изнесе от жилището му, без да му съобщава, че има друг мъж в живота си. Рачков обаче бързо научи кой е откраднал любимата му – в нашите среди такива тайни не се пазят много дълго“, разказва служител в продуцентската компания на Магърдич Халваджиян.   „Първоначално Димитър беше много огорчен и обиден както на Мария, така и на Магърдич и Кремена, които обвиняваше като съучастници в любовната афера на половинката му с техния приятел Енчо Кирязов. В крайна сметка Магърдич и Рачков си изясниха нещата, като Халваджиян не отстъпи от позицията си, че няма вина за така развилата се ситуация. Като компромисен вариант все пак беше решено Димитър и Мария да не са екранна двойка, тъй като Рачков просто не искаше да я вижда...“, описва бурните събития в офиса на продуцентската къща „Глобъл Фрейм“ служител в компанията.   Мария и новата й изгора Енчо Кирязов пък се появиха като двойка на 50-ия юбилеен рожден ден на Маги Халваджиян на 18 февруари, който бе пропуснат демонстративно от изоставения малко по-рано Димитър Рачков.   Когато медиите разтръбиха за интимната афера между блондинката и гимнастика, двамата категорично отрекоха.   Причината е, че Енчо все още се води женен за съпругата си Дима, с която е в обтегнати отношения, но търпи заради двете им деца. Според слуховете, Керязов планира да поиска развод на жена си в близко бъдеще, или поне така уверява изгората си.   „Всъщност, Енчо и Мария са двойка от близо година, но не живеят заедно постоянно заради честите гастроли на Енчо в чужбина и заради семейството му. Когато обаче се връща в България, а това е всеки месец за по няколко дни, Керязов и Мария са неразделни. Засега двамата не желаят връзката им да бъде публична, за да не се ожесточава Димитър Рачков, който още не може да преглътне раздялата“, коментират близки до водещата на „Х фактор“. ", "date": "2017.12.07", "title": "Мария Игнатова има връзка с Енчо Керязов от 10 месеца"}
{"url": "http://epicenter.bg/article/Krasen-Kralev-uchastva-v-diskusiya--Badeshte-v-Evropa---kakvo-predstoi--v-Blagoevgrad-/142439/8/0", "text": "Министърът на младежта и спорта Красен Кралев заедно с кмета на Благоевград Атанас Камбитов и областния управител на област Благоевград Бисер Михайлов участва в дискусия „Бъдеще в Европа – какво предстои?“. Тя беше организирана от Министерството на младежта и спорта, съвместно с Община Благоевград и Областна администрация Благоевград, като част от Комуникационната стратегия на България за Европейския съюз. Това съобщиха от ММС.  „След по-малко от месец България ще поеме Председателството на Съвета на ЕС, роля която ще ни даде възможност да поставим някои от важните за нас въпроси и да търсим разрешаването им“, каза министър Кралев. По думите му принадлежността към Европейския съюз и предстоящото Председателство на Съвета на ЕС могат да помогнат в много проблемни области.  Той посочи за пример участието му в срещата на Съвета на учредителите и Изпълнителния комитет на WADA в Сеул, като представител на ЕС и координираната позиция на всички участващи европейски държави (България, Белгия, Румъния, като представители на ЕС и Турция, Норвегия, Полша като представители на Съвета на Европа) за несъгласие с наложения преди четири години от Световната антидопингова агенция мораториум върху лицензирането на нови антидопингови лаборатории. В резултат на тази позиция мениджърският екип на WADA е поел ангажимент процедурата за лицензиране на европейски лаборатории да бъде отворена отново и да се взема предвид не само географския фактор. Това е от изключително важно значение за България, защото отваря широко вратата пред нашата антидопингова лаборатория да финализира процеса по лицензирането си.  Друг пример, който посочи спортният министър е поетият ангажимент от страна на българското правителство да постави въпроса за разрешаване на конфликта в европейския баскетбол между ФИБА и Евролигата, чиито спортни календари не са съгласувани, като това пречи на националните състезатели, участващи в мачовете от Евролигата, да участват в квалификациите на националните отбори за Световната купа през 2019 г. и Олимпийските игри в Токио през 2020 г. Както е известно преди две седмици министър-председателят Бойко Борисов и министър Кралев проведоха среща с генералния секретар на ФИБА Свят Патрик Бауман и се ангажираха да поставят за обсъждане проблема по време на Българското председателство на Съвета на ЕС.  „Благодаря на министър Кралев и екипа му, че избраха Благоевград за тази среща. Смятам, че за това е натежал фактът, че Благоевград е млад град, тук има и много добре изградена спортна инфраструктура“, каза в приветствието си кметът на Благоевград д-р Атанас Камбитов.  На срещата представителите на спортни клубове и младежки организации, заместник-кметове и експерти от общински администрации в областта бяха запознати с приоритетите на Българското председателство на Съвета на ЕС в сферите на спорта и младежта. В сферата на спорта имаме три основни приоритета: насърчаване на европейските ценности чрез спорт, борбата срещу допинга в спорта и спортът за всички като средство за интеграция и мост между традиции и иновации. Министерството на младежта и спорта си е поставило за цел да работи за доразвиване на ролята на младите хора в изграждането на единно и мирно общество, чрез засилване на европейските ценности и за засилване на демографския подем. „Приоритетите ни в секторите „Младеж“ и „Спорт“ отразяват и усилията, положени от предшестващите ни Председателства, и нашето виждане за развитието в двете сфери“, добави министър Кралев. „Вярвам, че ще се поздравим с успешно Председателство на Съвета на ЕС, което ще ни даде увереността, че сме не само част, но и имаме важна роля в развитието на Обединена Европа“, завърши той.  В последвалата дискусия бяха обсъдени и други актуални теми за статута на треньорските кадри в спорта, липсата на добра връзка между образователната система и спорта, както и възможностите за ползване на училищната спортна база от спортните клубове в общините.  ", "date": "2017.12.07", "title": "Красен Кралев участва в дискусия „Бъдеще в Европа – какво предстои?“ в Благоевград "}
{"url": "http://epicenter.bg/article/Saratnik-na-Gorbachov--Novata-studena-voyna-e-opasna-za-sveta/142426/7/0", "text": "Светът е на прага на нова студена война. И тя ще е по-опасна от познатата ни до началото на 90-те години на миналия век, защото липсва паритет между страните. Това казва пред френския вестник La Croix прессекретарят на последния съветски партиен лидер Михаил Горбачов Андрей Грачов. Според него, преди години наличието на паритет между двете супердържави - САЩ и СССР е направило процесите на противопоставяне предсказуеми, защото е имало \"червени линии\", които нито една от двете държави не е пресичала. \"Днес Русия определено е по-слаба в сравнение с времената на СССР и това я прави агресивна и непредсказуема. В същото време Западът продължава да се държи като победител и не постъпва разумно, което изостря ситуацията в света\", смята Грачов. Той е категоричен, че и двете държави - САЩ и Русия са се провалили след приключването на предишната Студена война. \"Русия не премина успешно изпитанието на свободата, а САЩ - изпитанието на победата\", смята съратникът на Михаил Горбачов. Според него, Москва се стреми да се покаже равна на Щатите, но има доста по-малка тежест. Затова присъединяването на Крим е станало отговор на \"загубата\" на Украйна през 2014 година. \"Новото поколение си играе на война, сякаш е във видеоигра, а светът се намира често на минути от откриването на огън и запалването на гореща война\", смята Грачов и привежда като пример локалните конфликти в Сирия и на Корейския полуостров.  ", "date": "2017.12.07", "title": "Съратник на Горбачов: Новата студена война е опасна за света"}
{"url": "http://epicenter.bg/article/Martin-Shults-predstavi-viziyata-si-za-Obedineni-evropeyski-shtati-do-2025-g-/142429/7/0", "text": "В рамките на провеждащия се в Берлин конгрес на Германската социалдемократическа партия (ГСДП), председателят й Мартин Шулц представи визията си за Обединени европейски щати до 2025 г., съобщава националният ежедневник Die Frankfurter Allgemeine Zeitung.  Страните от Общността, които не се съгласни да гласуват приемането на федерална конституция, следва да напуснат организацията, подчерта лидерът на германските социалдемократи.   Идеята за трансформация на Европа по модела на САЩ е отдавна залегнала в програмата на социалдемократите. За първи път те излагат визията си по този въпрос още през далечната 1925 г. Сега обаче за първи път Шулц поставя конкретна дата за реализирането й – 2025 г., 100-годишнината от издигането на идеята.      ", "date": "2017.12.07", "title": "Мартин Шулц представи визията си за Обединени европейски щати до 2025 г."}
{"url": "http://epicenter.bg/article/Stanishev-kam-Shults--Evropa-ima-nuzhda-ot-vas-/142433/7/0", "text": "„Европа“ е ключовата дума в дебатите на двудневния конгрес на Германската социалдемократическа партия в Берлин (ГСДП). Това е разбираемо, тъй като темата за бъдещето на Европа е и в центъра на разговорите между двете най-големи политически сили в Германия.   Конгресът ще обсъди резолюция, която да даде отворен мандат на ръководството на партията за разговори по конкретни политики при евентуално участие в бъдещо правителство.   В силна реч лидерът на ГСДП Мартин Шулц очерта червените линии за левицата: бъдещето на Европа, труда и околната среда.   „Ние не трябва да управляваме на всяка цена, но и не трябва да останем в опозиция на всяка цена. Важно е да видим какво можем да постигнем. Нашата държава трябва да стане по-силна, а затова е необходима Германската социалдемократическа партия.“, продължи той. „Глобализацията се нуждае от правила, които да отидат отвъд националното. За постигането на тази цел ПЕС и Прогесивният алианс ще имат ключова роля.“, посочи Мартин Шулц.   „Предадох на нашите приятели – немските социалдемократи – загрижеността на левите лидери и премиери, че без тяхното участие в бъдещото правителство на Германия, промяната в Европа не би могла да се случи. Само тяхното присъствие би постигнало реални действия по социалния стълб и по предстоящата политическа битка за новия бюджет на Европа.“, заяви президентът на ПЕС Сергей Станишев, който е специален гост на конгреса.", "date": "2017.12.07", "title": "Станишев към Шулц: Европа има нужда от вас!"}
{"url": "http://epicenter.bg/article/Erdogan-i-gratskiyat-prezident-v-ostar-spor-za-Lozanskiya-dogovor-i-turskoto-maltsinstvo-/142435/7/0", "text": "В четвъртък, 7 декември, държавният глава на Турция Реджеп Тайип Ердоган пристигна на двудневно посещение в Гърция – събитие, което обикновено не се възприема като нещо необичайно за отношенията между две съседни държави. Но гостът от Анкара е първият президент, който ще стъпи на гръцка земя от 1952 г. насам, и очакванията от визитата са големи и в двете страни.  Ескортиран от гръцки изтребители, самолетът на турския президент кацна на летището в Атина в часовете преди обед, след което официалната част на посещението на Ердоган започна със среща с гръцкия му колега Прокопис Павлопулос.  Дългоочакваната визита на Ердоган, която бе подготвяна в продължение на месеци, започна с остро противоречие, след като турският държавен глава се сблъска с Прокопис Павлопулос още при встъпителните им слова в президентския дворец в Атина. Причината – интервю на Ердоган за местни медии, в което той отново отправи призиви за „актуализация“ на Лозанския мирен договор от 1923 г., който очертава съвременните граници между Гърция и Турция, заявявайки, че подобен ход може да бъде от полза и за двете страни.  Лозанският договор не се прилага на практика, изрази увереност Ердоган, поради което предложи на Павлопулос „да проучим приложимостта“ му. Предложението му обаче срещна категоричен отказ от страна на гръцкия му колега.  „Договорът от Лозана определя територията и суверенитета на Гърция и на Европейския съюз, и за нас той не подлежи на ревизия“, категоричен бе Павлопулос в рамките на срещата с лидера на Анкара.  От своя страна Ердоган аргументира предложението си с условията, заложени в договора за мюсюлманското малцинство, живеещо в Западна Тракия в Гърция. „Мюсюлманите в Западна Тракия нямат право да избират мюфтия от собствената си общност, усилията за назначаване на мюфтия продължават; подобни неща не се случват с Патриаршията в Турция\", отбеляза Ердоган.  „Не можете да откриете никаква дискриминация срещу турски граждани от гръцки произход, докато в Западна Тракия дори не е позволено да се напише думата „турски“, продължи Ердоган. Цитирайки данни за средния доход на турците в Западна Тракия, той коментира: „Не се предприемат стъпки за инвестиции, икономическо развитие, поради което Договорът от Лозана трябва да бъде актуализиран\".  Последва припомняне от негова страна, че Европейският съд по правата на човека подкрепи малцинството да бъде определяно като „турско“, а не само като „мюсюлманско“.  По отношение на Кипър Ердоган заяви, Турция подкрепя плана на бившия генерален секретар на ООН Кофи Анан, но констатира, че кипърските гърци са тези, които се противопоставят на изпълнението му. „Нашата цел е да намерим жизнеспособно решение както в Кипър, така и в Егейско море\", увери Ердоган.  В отклонение от протокола Павлопулос репликира, веднага след като Ердоган повтори, че международните договори не са преразгледани.  Двудневната визита на Ердоган в Гърция ще продължи с разговор с премиера Алексис Ципрас, след което турският лидер ще се отправи към североизточната част на страната за среща с представители на мюсюлманското малцинство.  „Това е посещение с изключително важно значение\", заяви говорител на гръцкото правителство преди пристигането на Ердоган в страната, подчертавайки, че това е първата му визита в Гърция в качеството на президент на Турция.  Говорителят на турския президент - Ибрахим Калън, на свой ред заяви пред журналисти, че Турция се надява посещението да допринесе за развитието и задълбочаването на връзките между двете Атина и Анкара.   ", "date": "2017.12.07", "title": "Ердоган и гръцкият президент в остър спор за Лозанския договор и турското малцинство "}
{"url": "http://epicenter.bg/article/Tsipras--Turtsiya-da-zachita-evropeyskoto-pravo--Erdogan--Da-prerazgledame-Lozanskiya-dogovor-/142441/7/0", "text": "Посещението на турския президент Реджеп Ердоган в Гърция започна с исторически спор, предаде кореспондентът на БГНЕС.   Зачитането на международното право и териториалната цялост от страна на Турция е предварително условие за стабилни двустранни отношения между Гърция и Турция, заяви гръцкият премиер Алексис Ципрас на срещата с Ердоган. \"Различията винаги са съществували, има ги и днес. Важно е са изразим нашите разминавания по конструктивен начин, без провокации“ изтъкна Ципрас. От своя страна Ердоган заяви, че страна му няма териториални претенции към никой от съседите си, но постави въпроса за преразглеждане на Лозанския договор от 1923 година.   „Лозанският договор не може да бъде предмет за обсъждане и полемика, не е възможно правен договор да бъде актуализиран\", заяви гръцкият президент Прокопис Павлопулос на съвместната пресконференция с турския му колега. Ердоган обаче подчерта, че според политическото право договорите могат да бъдат актуализирани и това трябва да бъде направено, тъй като има много световни примери. „Няма никаква причина да преразглеждаме отново този договор. Ние не вярваме, че е необходима някаква реформа в него, той регламентира ясно правата на малцинствата в двете страни. В Гърция се признават, спазват и защитават правата на религиозните малцинства, ние сме правова държава“, заяви Павлопулос. Той изрази надежда за бързото намиране на изход по Кипърския въпрос.   Ердоган отговори, че Гърция очевидно не разбира някои елементи от Лозанския договор, подписан преди 94 години, който не касае само двете държави, но и Япония, Великобритания, Португалия и други. „За 94 години светът бе изграден отново, в Турция и в Гърция настъпиха много промени. Смятате ли, че мюсюлманите в Западна Тракия живеят според условията на Лозанския договор, имате ли представа изобщо за живота им? Тези мюсюлмани днес нямат правото да избират свой главен мюфтия, принудени са да приемат назначения от властта. В Турция патриархът не се назначава от държавата, той се избира от членовете на съвета на Синода, които трябва да са турски граждани. Но в Гърция мюсюлманите не могат да избират своя главен духовен водач. А това не е практика, заложена в Лозанския договор и ние трябва да докажем приложимостта му. Няма да е лесно след 94 години, но нека по-бързо направим необходимото. За нас е специален приоритет защитата на правата на нашите сънародници в Западна Тракия“, посочи Ердоган. Той допълни, че знае за провокациите в този район по повод предстоящото му посещение там и призова за засилване на двустранните връзки. Според него е наложително да продължат усилията за стратегическото партньорство на високо равнище. „Нека да не гледаме празната половина на чашата, а пълната и да затвърдим нашите отношения. Вярвам, че това посещение след последното отпреди 65 години ще даде резултати и аз нямам търпение“, каза турският държавен глава. Той каза същото и по време на срещата си с Алексис Ципрас и настоя да бъдат загърбени идеологическите мании.   „Турция няма претенции към териториалната цялост на нито една държава. Възможно е в миналото да сме допускали взаимни грешки. Народите ни имат много общи страни и много жалко, че заради грешките от миналото много гърци, наши съграждани ни напуснаха. Проблемите трябва да решаваме с обща мъдрост“, посочи Ердоган пред Ципрас.   БГНЕС припомня, че турският президент от миналата година засили говоренето за необходимостта от оспорване на Лозанския договор. В края на ноември 2016 г. пред конференция за новата концепция за сигурността той заяви, че „бъдещето трябва да се планира на базата на задълбочения прочит на историята, а Турция ще построи по-голяма от себе си държава с помощта на Аллах“ и специално акцентира на документа, по силата на който 3 милиона квадратни километра имперски територии са орязани до 780 000 квадратни километра. „И това стана в Лозана под носа ни. Отнеха ни толкова земи и някои пак намериха повод за гордост. Какво бяхме, какво станахме, какво ще бъдем? Този въпрос за нас е изключително важен. Необходимо е да четем втория план на историята и така да планираме бъдещето си“, посочи Ердоган и припомни, че винаги при споменаването на Лозана „някои се чувстват некомфортно“. По-нататък в словото си той подчерта, че никой няма право да се намесва във вътрешните закони на Турция, а решенията ще вземат нейните власти. За пореден път Ердоган обвини ЕС в намеса във вътрешните работи на страната и в покровителство над терористите и техните депутати, избягали в Брюксел.   „Лозанският договор не е безспорен текст, не е и свещен. Разбира се, че ще го обсъждаме, ще правим опити да постигнем по-доброто решение. Първата световна, Втората световна, Студената война останаха в забрава и на базата на това се опитват да ни затворят в Лозанския договор. Да не ни връзват кусур, обаче ние сме дали дума на нацията си. Ние ще оспорим всички условия“, заяви турският президент пред участниците в конференцията. Само месец по-късно в реч в конгресния център в Анкара той подчерта, че турският народ „горчиво преживява загубите си от Лозанския договор и трябва да се говори открито, че след войната за независимостта сега е изправен пред асиметрична война“.   Налице са опити за прекрояване на региона и ако страната си позволи бездействие в този критичен период, ще се окаже отново в условията на Севърския договор (мирен договор, подписан през 1920 г. в парижкото предградие Севр между държавите победителки в първата световна война и Османската империя, която понася големи териториални загуби, бел.ред.). Периодът е особено критичен и когато вървят планове за прекрояване на картата на региона, ние нямаме право да спираме, защото бихме се върнали в условията на Севърския договор. Ние сме нация, която живее в скръбта за нашите загуби от Лозанския договор. Трябва открито да се каже, че в момента Турция е в най-голямото си предизвикателство след войната за независимостта ни“, посочи тогава Ердоган.   Утре програмата му предвижда посещение в гръцкия град Комотини, където в Старата джамия той ще се включи в голямата петъчна обедна молитва.   БГНЕС припомня, че Лозанският мирен договор е подписан през юли 1923 година между Турция, от една страна, а от друга - Великобритания, Франция, Италия, Япония, Гърция, Румъния и Югославия. Той определи новите граници на Турция, като по този начин юридически оформи разпада на Османската империя. /БГНЕС, РИА-Новости", "date": "2017.12.07", "title": "Ципрас: Турция да зачита европейското право! Ердоган: Да преразгледаме Лозанския договор!"}
{"url": "http://epicenter.bg/article/Polsha-dava-zaden-hod--Tsenata-na-amerikanskite-raketi-Patriot-e-nepriemliva-za-nas-/142443/7/0", "text": "Цената, на която Съединените щати ще се съгласят да продадат на Полша системата за противоракетна отбрана Patriot (PAC-3+) е неприемлива за Варшава, заяви заместник-министърът на отбраната Бартош Ковнацки в интервю пред Defence news, предава БГНЕС.  През ноември управлението по отбранително сътрудничество и сигурност на американското военно ведомство (DSCA) обяви взето от американската администрация решение на Полша да бъдат продадени пускови установки Patriot на цената от 10,5 млрд. долара. Варшава, отбелязва всекидневникът, е готова да инвестира в тези оръжейни системи не повече от 7,5 млрд. долара.  „Тази цена беше изненада за нас“, каза Ковнацки в интервюто. „Тази цена действително е неприемлива за нас дори отчитайки значителните финансови средства, отделени от нас за техническата модернизация на полските въоръжени сили. Ние просто не можем да си позволим да похарчим толкова много пари, за да се сдобием с две батареи и ракети.“  Сделката, както съобщи по-рано DSCA, предвижда също на Полша да бъдат доставени четири радиолокационни станции AN/MPQ-65, четири пулта за управление на огъня, 16 пускови установки и 208 управляеми зенитни ракети за системата Patriot PAC-3+.  Според изданието уговарянето на цените по този пакет оръжия е една от целите на визитата на Ковнацки в американската столица тази седмица.  „Ние просто не можем да приемем такива финансови условия“, каза заместник-министърът в интервюто. „Упорито ще се стремим към понижаване на цената... Разбираме, че една среща няма да е достатъчна за това снижаване“.  ", "date": "2017.12.07", "title": "Полша дава заден ход: Цената на американските ракети Patriot е неприемлива за нас "}
{"url": "http://epicenter.bg/article/Makedonska-TV--Kosovo-iska-17-protsenta-ot-teritoriyata-na-Cherna-gora-/142449/7/0", "text": "Правителството в Прищина на министър-председателя Рамуш Харадинай прие документ, с който оспори демаркацията на границата с Черна гора, предава скопският телевизионен канал „ТВ Нова“, цитиран от \"Фокус\".  Властите на най-младата държава на Балканите твърдят, че 17% от територията на Черна гора принадлежи на Косово. Аргументът на косовските власти е, че демаркацията не е в рамките на границите на бившата автономна провинция в Югославия - Косово и Метохия.  Очертаването на границата с Черна гора е едно от условията за либерализиране на визовия режим за Косово, припомня медията.  ", "date": "2017.12.07", "title": "Македонска ТВ: Косово иска 17 процента от територията на Черна гора "}
{"url": "http://epicenter.bg/article/Zashto-v-SASht-narichat--quot-Satana-quot--ruskiya-raketen-kompleks-RS-28--Sarmat--/142455/7/0", "text": "Перспективният ракетен комплекс РС-28 „Сармат” е наречен от американците „Сатана-2” не случайно – той бие на 15 хил км, тоест достига всяка точка на земното кълбо. Времето за долитане до целите е по-малко от неговия предшественик „Воевода” (Р-36М, Satan ss-18, РС-20).  Главното обаче са разделящите се бойни части, летящи с хиперзвукови скорости и при това маневриращи. Така средствата за ПРО на противника просто не могат да ги свалят.  Разработката на ракетата е започнала през 2011 г. поради две причини: моралното остаряване на нейния предшественик ракетата Р-36М „Воевода, притежаваща недостатъчно средства за преодоляване на съвременна ПРО; преодоляване на зависимостта от украинския ВПК и конкретно от КБ „Южное”.  Двустепенната ракета РС-28 „Сармат” има стартово тегло 100 тона, бойна част от 10 т, бойни глави – 10-15 броя, маневриращи хиперзвукови бойни блокове – 3-24 броя (включително Ю-71).  Нейната система за насочване е инерциална, спътникова, близка до орбиталната с възможности за орбитална система за бомбомятане (FOBS). Последното означава, че на „Сармат” не се налага задължително да лети през Северния полюс, за да нанесе удар по САЩ. „Сармат” може да прелети и през Южния полюс.  Високите скорости и не линейната траектория затрудняват идентификацията и насочването на средствата за поражение. Тоест, „Сармат” гарантира достигане на всяка територия на противника.  Изпитанията на двигателите са завършили през 2016 г. До края на тази година трябва завършат изпитанията на барутния катапулт, който изстрелва ракетата от шахтата. Планира се приемане на ракетата на въоръжение през 2019-2020 г.  Според експерти, новата ракета „свежда до нула” всички съвременни средства за ПРО, включително американските.   ", "date": "2017.12.07", "title": "Защо в САЩ наричат \"Сатана\" руския ракетен комплекс РС-28 „Сармат” "}
{"url": "http://epicenter.bg/article/-GSDP-podkrepi-s-golyamo-mnozinstvo-startiraneto-na-pregovori-za-sastavyane-na-golyama-koalitsiya/142457/7/0", "text": "След часове дебати в рамките на провелия се в Берлин конгрес, Германската социалдемократическа партия (ГСДП) подкрепи с голямо мнозинство стартирането на преговори със Съюза (ХДС/ХСС) за съставяне на нова голяма коалиция, съобщава националният ежедневник Die Frankfurter Allgemeine Zeitung. След като делегатите на конгреса дадоха \"зелена светлина\" на преговорите, следващата седмица ще бъде организирана среща между председателя на ГСДП Мартин Шулц, лидерите на Християндемократическия съюз (ХДС) и Християнсоциалния съюз (ХСС) - Ангела Меркел и Хорст Зеехофер. На нея ще бъде поканена и Андреа Налес, фракционен лидер на ГСДП. И накрая – на 15 декември ще бъде свикана нова среща на ръководството на ГСДП, на която ще бъде взето окончателно решение по въпроса дали да бъдат продължени преговорите със Съюза (ХДС/ХСС) за формиране на новото германско правителство.        ", "date": "2017.12.07", "title": "Германските социалдемократи гласуваха за голяма коалиция с партията на Меркел"}
{"url": "http://epicenter.bg/article/Putin-i-Erdogan-pritesneni-ot-reshenieto-na-Tramp-za-Yerusalim-/142460/7/0", "text": "Прес-службата на Кремъл съобщи, че президентът на Русия Владимир Путин е обсъдил със своя турски колега Реджеп Тайип Ердоган ситуацията в Близкия изток, след като президентът на САЩ Доналд Тръмп обяви, че посолството на САЩ в Израел ще бъде преместено от Тел Авив в Йерусалим, предава РИА Новости, цитирана от \"Фокус\".  „И от двете страни бе изразена сериозно притеснение във връзка с решението на САЩ да признае Йерусалим като столица на Израел и обявените планове за преместването там от Тел Авив на американското посолство. Такива действия могат да зачеркнат перспективите на мирния процес в Близкия изток“, пише в официално заявление на прес-службата на Кремъл.  „Ердоган информира, че на 13 декември в Истанбул ще се свика извънредна среща на Организацията за ислямско сътрудничество, посветена на ситуацията“, се съобщава в документа.  ", "date": "2017.12.07", "title": "Путин и Ердоган притеснени от решението на Тръмп за Йерусалим "}
{"url": "http://epicenter.bg/article/Erdogan-dade-Boyko-Borisov-za-primer-na-Tsipras-otnosno-pravata-na-maltsinstvata-/142462/7/0", "text": "Един интересен детайл предизвика внимание по време на пресконференцията днес на гръцкия премиер Алексис Ципрас и турския президент Реджеп Тайип Ердоган, който е първият държавен глава на Турция, който посещава Гърция, от 65 години, предаде БТА.  В изявлението си Ердоган акцентира на положението на мюсюлманската общност /Гърция отрича термина \"турска\"/ в Западна /Гръцка/ Тракия, чиито права по думите му системно се нарушават. Ердоган посочи за несправедливо и в разрез с правата на малцинствата това, че Атина забранява на избраните от общността мюфтии да изпълняват задълженията си, а на тяхно място назначава избрани от правителството мюфтии да служат в джамиите. Ердоган разкритикува Гърция и затова, че години наред се отлага строителството на джамия в Атина.  На това място от изказването си Ердоган посочи за пример разбирателството с българския министър председател Бойко Борисов по въпросите по опазването на историческото и културно имущество на малцинствените общности в Турция и в България.  \"В Турция нямаме проблеми по отношение на християнските храмове. Българската православна общност в Истанбул притежава една уникална църква, известна като Желязната църква, която се намира недалеч от Патриаршията в квартал Балат. Ремонтът на църквата е към края си. На 7 януари 2018 г. заедно с Бойко Борисов, българския министър-председател, ще я открием тържествено заедно. Ремонтираме и манастира Сумела. Ние не се страхуваме от религиозните свободи, напротив, уважаваме ги. Хора, които се уповават на вярата, не се страхуват от религиозните свободи. Ние нямаме такива грижи. Елате заедно да разрешим проблемите на малцинството в Западна Тракия\", заяви Ердоган.  През първия ден от посещението на Ердоган в Атина, доминираха конфликтните проблеми, на първо място искането, което турският президент направи публично за ревизия или осъвременяване на Лозанския мирен договор, в светлината на защитата на правата на мюсюлманското /турско/ малцинство в Западна /Гръцка/ Тракия, който по думите му е остарял.  \"Лозанският договор /24 юли 1923 г./ не е споразумение само между Турция и Гърция, а обхваща 11 държави, между които са България, Великобритания, Франция, дори Япония фигурира там. В такъв случай само Егея ли включва то? Не включва ли и правата на малцинството в Западна Тракия. Към момента там живее 150-хилядно малцинство от мюсюлмани, турци, помаци. Техните права трябва да бъдат защитени от гръцкото правителство, за което настояваме\", каза Ердоган.  Гръцкият президент Павлопулос и премиерът Алексис Ципрас категорично и публично се обявиха не само против ревизиране на Лозанския договор, но дори и против идеята той да бъде предмет на дебати. Не може да има ревизия на Лозанския договор,заяви Ципрас.  Това хвърли смут сред гръцките лидери и засенчи първия ден от визитата. Критиките на Ердоган към гръцкото правосъдие, че все още не е екстрадирало избягалите в тази страна гюленисти, замесени в осуетения опит за преврат, подсили тази атмосфера, въпреки че Ципрас предложи на Анкара да открият нова страница в двустранните отношения.  По думите на Ердоган през 2017 г. е нараснал туристическият обмен, 800 хиляди турски граждани са посетили Гърция, а 600 хиляди гърци са посетили Турция, а също и ще бъдат реализирани съвместни транспортни и инфраструктурни проекти.  \"Това показва,че има сериозна основа за сътрудничество\", посочи турският президент.  Въпреки някои оптимистични прогнози, че визитата на Ердоган ще спомогне за предприемане на важни стъпки в развитието на двустранните отношения, това вероятно няма да стане много бързо.  Социалните медии в Турция се задръстиха от подигравки по отношение на гръцкия президент Павлопулос,който на пресконференцията с Ердоган пред камерите изглеждаше доста притеснен, за разлика от госта Ердоган, който доминираше със самочувствието си.  \"Като наказано дете, което ще иска работа от Ердоган\", са някои от коментарите в социалните медии.  Визитата на Ердоган в Гърция продължава.  ", "date": "2017.12.07", "title": "Ердоган даде Бойко Борисов за пример на Ципрас относно правата на малцинствата "}
{"url": "http://epicenter.bg/article/Ivan-Granitski-puska--Strelata-na-vremeto-/142434/6/0", "text": "Истинско удоволствие за любителите на поезиятаще има довечера от 18 часа в големия салон на БАН. Трима поети – Боян Ангелов, Димитър Христов и Иван Гранитски – подобно на тримата емблематични тенори, ще представят новите си стихосбирки на съвместен музикално-поетичен рецитал. Необикновеният спектакъл е организиран от БАН, Съюза на българските писатели и издателство „Захарий Стоянов”.    Парадоксалната образност в поезията му отразява способността да улавя едновременно и безсмислената жестокост на човека, изразяваща понякога неговатаирационална същност, дълбоко скрита в бездните на подсъзнанието, и в същото време неговата възвишеност, изтъканата му от вътрешна светлина, добротворство и лъчезарие безсмъртна душа”.    Дири я и в поезията, в която се кълне: „Поезийо не ме напускай, /без теб животът ми е пустош, / без тебзаключен съм в каторга”.   Поетът и когато поетизира миналото, има рядкото умение да го пресъздава така, че да атакува болезнените рани на настоящето.   Стана традиция Иван Гранитски да изненадва читателите с поетическите си внушения. Докато подготвя новата си стихосбирка „Стрелата на времето”, той е вглъбен в магията на библиофилското издание на Милко Божков „Ей, там” с есеистични фрагменти, импресии и репродукции, и търси връзка с философско-поетическите послания на художника.   Всяка следваща стихосбирка на Иван Гранитски преосмисля предишната, прочита я отново, за да отвори нова посока или дори нов път към себе си – и да заговори за нови идеи и проблеми. И вече стигнала до читателите, благодарение на издателство „Захарий Стоянов”, „Стрелата на времето” сякаш се превръща в „стрелата на безкрайността”. Защото това е книга за началото на края. Тя разказва как ежедневното се вмества във вечното и как вечното непрестанно оживява и се въплащава в ежедневното, защото човек съществува едновременно и в двете времеви състояния. Това се усеща само от онези, които имат вяра, ум, съвест и способност да преодоляват преходното.   Според Панко Анчев тази книга е куполът, обемащ и покриващ под себе си цялото поетическо пространство на Иван Гранитски, създавана с вещина, страст, вдъхновение и разум вече толкова години. Под този купол се вижда солидна и красива сграда – сградата на неговата поезия. В „Стрелата на времето” много от стиховете са посветени на художници: „безначалната пиеса” на неповторимия Любен Зидаров, георгическите видения на Иван Димов, момичето жрица на Любен Диманов, препускащото херхиле на Огнян Механджиев, а „Съновидение”, посветено на самия Милко Божков, разлиства графическа светлопис, където дракони и шамани се разминават с елфи и светулки. И където небесното мастило щедро се разлива над вечерните хълмове, бродирани върху детска перелина. Поетът Боян Ангелов подчертава, че „стихотворните посвещения в книгата са не само чувствени изблици, но и тайнописи на съкровена изповед. Те очертават както тематичния кръгозор, така и космогоническата свързаност на човека с всичко онова, което наричаме линеарна безкрайност.  През нея стрелата на времето прелита, описвайки кръг, който приема очертанията на човешката душа”.   ***       Девет са посочените  страници които ще пристигнат в девет Лицата им ще са белязани с деветте печата на мълчанието Избраници на девет континента те носят девет щерни Девет вятъра ще разнесат деветте тайни на Сътворението чрез свещеното число девет       Което виждаш не е същото Представа бегла за несъвместими определености Как ще назовеш необяснимото когато смисълът потъва в многобройните значения на думите   А и какво ще видиш ако надзърнеш в бездната спомен от неясни отражения в които някога си бил   А бил ли си", "date": "2017.12.07", "title": "Иван Гранитски пуска „Стрелата на времето”"}
{"url": "http://epicenter.bg/article/Festivalat-na-opernoto-i-baletnoto-izkustvo/142461/6/0", "text": "  Старозагорци отново са потопени в света на изкуството. Дойде времето за Фестивала на оперното и балетното изкуство (ФОБИ) – 27 ноември-9 декември. Тази година се фиксират 50 години от неговото начало, основан през 1967 г., (като няколко години е имал прекъсване) с инициатор главният диригент на Старозагорската опера маестро Димитър Димитров.   На фестивалната сцена гостуват Гяуров, Гюзелев, Райна Кабаиванска, Анна Томова-Синтова, Гена Димитрова, Веселина Кацарова, Стефка Минева, Христина Ангелакова, както и чуждестранни трупи.   Затова и организаторите този път започват с откриването на изложба в главното фоайе на сградата, съхранила историята – виждаме програми, документи, аксесоари, фотоси, костюми, с които са пели оперни именитости.   В центъра стои плакат: 30 ноември, четвъртък, гостуване на народния артист Николай Гяуров, Симоне Боканегра, Верди, диригент Димитър Димитров, режисьор Георги Петров, художник Петър Русков, и костюмът, ушит специално за него. На отделна бележка четем: постановка 1968 г., участвал във ФОБИ 1972, собственост на регионален Исторически музей.   Посетителите ще видят и автограф на 18-годишния Минчо Минчев, който гостува в града с оркестъра на Българското радио, под диригентството на Васил Стефанов през 1968 г.   Експонатите са подбрани от д-р Ема Жунич от Института за изследване на изкуствата при БАН и д-р Любомир Кутин. За първи път днес – 7 декември, направиха и „Ден на открити врати“. Датата е избрана символно, тъй като първото издание е било между 3 и 9 декември 1967, под наименованието Декемврийски музикални дни. Между 11 и 18 ч. Държавната опера-Стара Загора отвори вратите за желаещите да разгледат не само изложбата, а и да видят видеокадри с историята на ФОБИ и други интересни събития.   Вече стана традиция   Този път международен състав реализира неоромантичната опера „Сиси – душата на императрицата“ по музика и текст на съвременния австрийски композитор Роланд Баумгартнер. За диригент режисьорът на постановката Огнян Драганов е поканил АндрияПавлич. Всъщност, тримата са екип – да си спомним „Процесът Мерилин Монро“ в Русенската опера (премиера 2014). Хореограф е гръцката балерина Йоанна Влагули (солист на балета на Старозагорската опера) – многолик талант, прибавяме още че е композитор и пианист, и друг път участвала със свои композиции и авторска хореография.   Сценичният дизайн и костюми на Гендони – преминали през ума, ръцете и таланта му – са многозначна ремарка от историческа обусловеност и дълбок драматизъм на контексти в стилистиката на епохата. Симетрия, пропорция, внушения, взискателност по отношение на материала – всичко е подчинено на максимата “Стилът над всичко“. Сиси е историческата личност Елизабет Амалия Евгения Вителсбах, принцеса на Бавария, императрица на Австрия, кралица на Унгария и Бохемия, съпруга на Франц Йосиф – император на Австро-Унгария. Емблематична личност за 19 век, която дръзва да се бори със статуквото и със закостенелите порядки и испанския дворцов церемониал на Хофбург, убита.   В търсене и на визуална прилика с образа е избрана младото сопрано Емилия Иванова. Нейни партньори на сцената са Валери Турманов, Александър Баранов.   Държавна опера-Варна се представи с една от последните си постановки „Норма“ на режисьора и сценограф Кузман Попов със солисти Даниела Дякова, Линка Стоянова, Бойко Цветанов, Гео Чобанов, Вяра Железова. А с български мюзикъл, отдавна липсващ в афиша на музикалната сцена, избра да гостува на ФОБИ Музикалният театър „Стефан Македонски“. Тази година те отбелязват 100-годишнината от създаването им.   „Бягство“ е по песни на дует „Авеню“, и е не само най-новият спектакъл, но със солисти – младата генерация на Театъра. Изненадващо, като подарък за аплаузите, на сцената се появиха Закии Боби, които продължиха представлението с повторното изпълнение на последната песен от спектакъла – „Бягство“. Всъщност, песента даже се потрети, защото, любима на всички, пя и цялата публика.   спада първото гостуване на този фестивал на двамата братя – тромпетистът Александър Владигеров и Константин Владигеров, пиано и кларинет.   Наследниците на големия маестро Панчо Владигеров предложихаедин техен си поглед (не можем да си представим и да е друг, познавайки ги) – класика, примесена с български балкански джаз (тяхно определение) уклон, към творчеството на техния дядо, музицирайки съвместно с цигуларката Теодора Късметска-Сороков и Ружа Семова, пиано.   Разбира се, всичко изключително премерено, с безупречна техника, владеене на по няколко инструмента и свирене на два едновременно – тромпет и флюгелхорн, на места и с вокални импровизации. В програмата бяха включили още и произведение на баща им – Александър Владигеров, на близкия приятел на маестрото Дмитрий Шостакович, на Косьо – от албума им   (2011). Бяха използвали собствени, както и на сестра им Екатерина Владигерова, аранжименти.   Това беше четвъртото изсвирване на програмата, представяна в Musikverein, Стъклената зала.   И още малко подробности: С Ружа и Теодора са съученици и близки от Музикалното училище в София, отпреди 20 години.Приятелството им ги събира във Виена, където всеки от тях самостоятелно се озовава и активно работи, но творят музика и свирят заедно.   Както се шегуват двете изпълнителки за себе си: Ние пък не създаваме, а творим. Записали компактдиск с цялата Соната за цигулка и пиано на Панчо Владигеров, която рядко се изпълнява. „Без да сме я свирили на сцената, директно я записахме и след това тръгнахме на концертни изяви с нея. – разказаха те.– По някоя част от сонатата включваме във всеки концерт. В Созопол на Аполонияя изсвирихме цялата. Свирихме я и в Китай. Имаше и просълзени. Бяха във възторг. Братята пък признаха: Обичаме Стара Загора. Не ни е за първи път тук, идвали сме, поканени от Венци Благоев, на джаз форум.   А в   с голям интерес беше очаквана класиката „Лебедово езеро“, постановка и режисура Силвия Томова – ръководител на балета на Старозагорската опера, заради гостуването на солистите от Мариинския театър – Татяна Ткаченко и Иван Оскорбин.   Младата интернационална трупа, която няма преди година създаде утвърдената хореографка, запълни празнина в театъра. Очевидно и нетърпеливото очакване на публиката за класически палцов балет е удовлетворено, защото залата беше претъпкана, аплодисментите бурни и (както е прието в балета) нестихващи и по време на изпълненията.   Самата Силвия, както с гордост винаги го заявява, е възпитаничка на прословутата елитарна Държавна балетна академия “А. Я. Ваганова” в Санкт Петербург и с желание очаква да се осъществят взаимни работни контакти.   Още повече самият художествен ръководител и генерален директор на Мариинския театърВалерий Гергиев е разрешил тозигастрол и партньорство след едно от гостуванията му. (Тази година той беше на два пъти на софийска сцена със симфоничния оркестър на Мариинския театър – през май и октомври, след 30-годишно отсъствие от България.)   Това е вторият спектакъл, в който двамата балетисти Татяна (Ткаченко) и Иван (Оскорбин) си партнират – сработили са се, иначе всеки от тях многократно е танцувал знаковото заглавие. В началото на представлението директорът на Операта Огнян Драганов им връчи юбилейните плакети „50 години Фестивал на оперното и балетното изкуство (1967-2017)“, предназначени за всеки от участниците.   А специалният юбилеен приз на Фестивала,с единодушното решение на организаторите и на публиката,беше отсъден заМариинския театър.   Друго от   беше гостуването на Нова Белградска опера, която представи бароковата опера от Монтеверди „Орфей“. Бяха я посветили на 450 години от рождението на композитора и 410 от първото представление на операта в Академията на Мантуа.   Първата изцяло съхранена оперна творба беше изпълнена не само на оригинални барокови инструменти: барокова цигулка и виола, виола да гамба,виолоне, китароне, ренесансова арфа, клавесин, орган, регал;блокфлейта, бароков тромпет, бароков тромбон, цинк, но и със съответната техника на свирене и на вокално изпълнение.   Тук определението красиво може да се използва за много от отделните детайли: гласове, костюми, разиграност, дори телосложенията им. Наложителното дълго изчакване на баритона Никола Дискич, в главната роля на Орфей, заклещен нейде из зимните неблагоприятности на летище Виена, показа само какво означава висока класа професионализъм. Да пътуваш цял ден, неразпят да се метнеш от колата в представлението, без дори да познаваш клопките на чуждата сцена, и да пееш все едно току-що си привършил предходната ария – с прекрасен глас и излъчване.   Веднага меломанската старозагорска публика го оцени. И получи такива аплаузи, че ако можеше, би изпял и бис.    За ценители бяха и международният проект  („Вечното танго”) необичаен концертен формат – съвременно виждане за синтез между изкуствата: клавир,с танц и арт мултимедия на Светозар Иванов, професор по пиано в университета в Южна Флорида, танц – Йоанна Влагули. Както и продукцията – четириединство между музика, глас, танц, поезия, премиерна на Моцартовите празници – Правец 2017, „Геният на барока и властелинът на светлината” на режисьора Христо Симеонов и с хореографията на Веса Тонова.Все спектакли, оформящи своеобразна ретроспекция от зората на оперното изкуство.   Тази вечер ще видим непознатата у нас опера „Алчина“ от Хендел– последният голям оперен успех на композитора, спремиера през 1735 г. в КовънтГардън. Ще се осъществи съвместно между НМА „Проф. Панчо Владигеров“ и Консерваторията при Виенския частен университет. Диригент ще е Нийлс Мус, а режисьор е Хелена Щурм.   И в това издание има майсторски клас. Този път е за певци, води го (от 2 до 8 декември) световното мецосопрано италианката БрунаБалиони. След предварително прослушване, работи с 10 млади таланти. Ще завършат с концерт-продукция, с оркестъра на Старозагорската опера под диригентството на Ивайло Кринчев.   Финалната поанта на Фестивала (9 дек.) е с Деветата симфония на Бетовен, с което ще отбележат предстоящото председателство на България на Съвета на ЕС. Ще бъде изпълнена от Софийската филхармония, Филхармоничния хор „Светослав Обретенов” и хора на Държавна опера-Стара Загора под диригентството на Славил Димитров. Солисти са Цветелина Василева – сопран, Мирослава Йорданова – мецосопран, Ивайло Михайлов – тенор и Ивайло Джуров – бас.  ", "date": "2017.12.07", "title": "Фестивалът на оперното и балетното изкуство - от класика до дует \"Авеню\""}
{"url": "http://epicenter.bg/article/Palna-ludnitsa--Kola-kara-v-nasreshtnoto-na-magistrala--quot-Hemus-quot---VIDEO--/142444/3/0", "text": "Потребител качи в социалната мрежа Facebook клип, който показва кола, движеща се в насрещното на автомагистрала „Хемус”.  Видеото е заснето и публикувано във вторник. На кадрите се вижда как шофьорът кара в лявата лента на грешното платно, предава Нова тв.  През цялото време се движи с включени аварийни светлини. Но пропуска възможност да отбие на бензиностанция, покрай която преминава.  ", "date": "2017.12.07", "title": "Пълна лудница! Кола кара в насрещното на магистрала \"Хемус\" (ВИДЕО) "}
{"url": "http://epicenter.bg/article/Podariha-kaska-na-Valentin-Radev--da-e-dobre-zashtiten-po-vreme-na-predsedatelstvoto-/142454/3/0", "text": "В рамките на провеждащото се в Брюксел заседание на Съвета “Правосъдие и вътрешни работи“ се състоя кратка церемония по символичното предаване на председателството на Съвета на ЕС в частта \"Вътрешни работи\". По време на церемонията естонският вътрешен министър Андрес Анвелт подари на министър Валентин Радев каска с пожеланието да е добре защитен и да прояви сила през следващите 6 месеца, които са изключително важни за областта на правосъдието и вътрешните работи. Това съобщиха от пресцентъра на МВР.  В работен план участниците в заседанието обсъдиха и въпроси, свързани с възстановяването на нормалното функциониране на Шенгенското пространство.  В рамките на формата министър Валентин Радев проведе кратка работна среща с британския министър на вътрешните работи г-жа Амбел Руд. Двамата обсъдиха приоритетите на предстоящото българско председателство на Съвета на Европейския съюз. По време на срещата бе заявено взаимното желание и готовност за спазване и развиване на високото ниво на сътрудничество и информационен обмен в областта на вътрешните работи след Брекзит.  Работата на формата „Правосъдие и вътрешни работи“ продължава. По време на заседанието министър Валентин Радев ще представи и приоритетите на Министерството на вътрешните работи, заложени в програмата на правителството по време на българското председателство на ЕС.  ", "date": "2017.12.07", "title": "Подариха каска на Валентин Радев, да е добре защитен по време на председателството "}
{"url": "http://epicenter.bg/article/Razkriha-sluchaya-s-izostavenoto-bebe-v-Pernik/142450/2/0", "text": "За по-малко от три часа пернишки криминалисти са изяснили , съобщи регионалният .   Около 12.00 ч. днес в ОД на МВР-Перник бил подаден сигнал, че в пернишко училище се намира изоставено бебе. Уведомен бил и Центърът за спешна и неотложна медицинска помощ, откъдето детето било поето и настанено за преглед в болница. В хода на предприетите незабавни действия криминалистите изяснили, че преди няколко дни  . Жената  и днес имала часове. Нямала на кого да остави пеленачето, затова го взела със себе си в училище и го оставила на друга нейна колежка, докато проведе часовете си.   Тази информация стигнала до директора на училището от трета преподавателка и така били уведомени органите на реда.   Преди дни учителката, при която било оставено бебето, е посетила социалните служби в града, като твърдяла, че трудно се оправя с него.   Източник: Дарик      на момиченцето и в момента се издирват. То е  , полагат се необходимите медицински грижи за него. Уведомени са Отделът за закрила на детето в Перник и прокуратурата.   Работата по случая продължава, уточнява Областната дирекция на МВР-Перник.", "date": "2017.12.07", "title": "Разкриха случая с изоставеното бебе в Перник"}
{"url": "http://epicenter.bg/article/Parite-za-voennite-proekti-sa-namaleni-zaradi-nevklyuchen-DDS-/142451/2/0", "text": "Парите за модернизационни проекти за армията са намалени, тъй като е имало промяна в закона за ДДС от 2016 г. „Леката изненада” дошла при работата по проекта за корабите. Това е проблем и по темата с изтребителите, каза военният мистър Красимир Каракачанов в ресорната комисия на НС, предаде репортер на БГНЕС.  Инвестиционният проект за придобиването на 2 многофункционални модулни патрулни кораба за ВМС беше приет от 43-ото Народно събрание през юни 2016 г. Прогнозната максимална стойност по него беше 820 милиона лева. В средата на ноември от МО съобщиха, че българската фирма МТГ „Делфин“ АД е удовлетворила техническите и финансовите изисквания на поканата за предоставяне на оферти за придобиване на многофункционален модулен патрулен кораб за Военноморските сили.  „Имаше една лека изненада по отношение на този проект. В края на миналата година се добави и ДДС към него, т.е. сумата за реализирането на проекта намаля със 164 млн. лв. и това според мен е причината да остане една единствена фирма”, каза днес пред депутатите министърът. Каракачанов заяви, че се подготвя изработването на договор.  „Подобен договор не е изработван към момента, но аз се надявам, че до края на годината, ако се стигне до договор, той трябва да бъде подписан”, посочи той и напомни и че са необходими 90 млн. за частичната модернизация на фрегатите.  Пред журналисти Каракачанов обясни, че сумата, която е гласувана, е без ДДС.  „Тогава тези проекти не се облагаха с ДДС. Към декември месец миналата година стана изискуемо ДДС-то към подобен вид проекти и разходи и това на практика намалява общата сума. Апропо това е проблем и по темата с изтребителите, защото НС на същата дата - 2 юни 2016г. гласува 1,5 млрд.лв. за изтребителите и 820 млн. лв. за корабите. Сега обаче реално сумата за корабите е 20% по-малко. Същото за съжаление се получава и с изтребителите на 1,5 млрд. – 300 млн. лв. не е малко, 20% ДДС”, каза Каракачанов.  Според него решенията са две. Или „се свиваме в сумата” както станало с корабите, или искат допълнително средства.  „Или третото решение е промяна отново на закона в обратната посока”, посочи той. Проектът за сухопътни войски за бойна машина на пехотата все още не е гласуван в НС. По думите на Каракачанов в проекта на Сухопътни войски изрично са упоменали, „че сумата, която искаме 1,2 млрд. лв. за бронираната машина е без ДДС”.  Пред депутатите Каракачанов отговори и на въпрос за логистичната поддръжка на транспортните самолети \"Спартан\". Според плана трябва да разполагаме с три самолета.  „Към момента е един. Договорът за новия не е сключен. След проведените преговри в МО за следващия 4-годишен период сумата, която се очертава, не е малка - над 17 млн. евро ”, каза Каракачанов. Той посочи, че в бюджета за 2018 г. не са предвидени средства.  „Информирали сме МФ още юни и това е един от болните проблеми. От три – един”, заяви Карачанов и предупреди, че в момента от складовете наличности се осигурява, но ще се изпадне в затруднено положение от началото на следващата година.  ", "date": "2017.12.07", "title": "Парите за военните проекти са намалени заради невключен ДДС "}
{"url": "http://epicenter.bg/article/Vanshno-alarmira--Ne-patuvayte-do-Yerusalim-i-Vitleem-/142452/2/0", "text": "Министерството на външните работи и посолството в Тел Авив информират, че във връзка с решението на САЩ по статута на Йерусалим като столица на Израел се очакват публични демонстрации и локални прояви.  Към момента няма информация за ограничения в движението, за непредвидени и неконтролируеми действия, но в градовете Йерусалим и Витлеем, както и в Палестинските територии се очаква да има масови прояви, които могат да доведат до инциденти.  На този етап препоръчваме да се избягва пътуване до Йерусалим и Витлеем, както и в Палестинските територии, освен при крайна необходимост.  В случай на пътуване, следва да се избягват публични места с масово струпване на хора, както и да се проявява повишена бдителност при ползването на градски транспорт.  Съветваме пътуващите български граждани да следят в средствата за масово осведомяване текущата информация за обстановката в посочените места и да изпълняват стриктно указанията на властите.  Предвид възможността за публични демонстрации и протестни прояви и в други държави от Близкия изток и Северна Африка, призоваваме българските граждани, пребиваващи в региона, да проявяват повишена бдителност и да избягват публични места с масово струпване на хора, да се осведомяват за обстановката и да изпълняват стриктно указанията на властите.  По-рано днес лидерът на палестинската организация Хамас, която управлява Ивицата Газа, призова за трета интифада (въстание) срещу Израел, след като американският президент Доналд Тръмп обяви Йерусалим за столица на Израел.   Във Витлеем избухнаха безредици, имаше сблъсъци на полицията с протестиращи палестинци.   В Турция също се проведоха митигни в защита на палестинците.  ", "date": "2017.12.07", "title": "Външно алармира: Не пътувайте до Йерусалим и Витлеем, има опасност от безредици! (Видео)"}
{"url": "http://epicenter.bg/article/Koga-shte-plashtame-s-evro--Pone-3-godini-sled-vlizaneto-v--chakalnyata--/142453/2/0", "text": "Три години е минималният период до въвеждане на еврото в България, след като влезем в така наречената чакалня. България може да разчита както на техническа помощ от Еврокомисията, така и на финансиране за подготвката по въвеждане на еврото. Това заяви в интервю за bTV вицепрезидента на комисията Валдис Домбровскис.  Грубите сметки показват, че можем да сменим лева с еврото най-рано през 2021 г.  Самият период на изчакване или ЕРМ 2 продължава 2 години. Тогава под лупа се следи инфлацията, дълга, бюджетен дефицит, лихвените нива на държавните облигации и курс лев-евро. Следва още 1 година на контрол.  Решението кога да се тръгне по пътя към въвеждането на единната валута се взима от съответната държава. Последната дума обаче е на Европейската централна банка и на всички членове на еврозоната. Затова влизайки в чакалнята трябва да сме сигурни, че ни желаят.  Макар че за въвеждането на еврото се изисква покриването на финансови изисквания, политическият знак, че се върви към разширяване на еврозоната е не по-малко важен.  „Прогнози няма да правя, но знаем че първо трябва да влезете в двугодишния механизъм, което няма да е трудно, защото валутата ви вече е обвързана с еврото. И след това ако всичко върви по план, има още една година, в която ще се преценява дали постигнатото е стабилно. Така, че минимумът е три години”, обясни той,  „ЕЦБ няма да ви покани. Вие трябва да кандидатствате, но трябва да работите с банката, за да я убедите, че структурните реформи вървят по план и сте готови да влезете в еврозоната. С въвеждането на еврото вие се присъединявате и към банковия съюз”, обясни Домбровскис.  Роля на държавата е и така да организира въвеждането на еврото, че да не се стигне до надуване на цени.  „Мога да ви дам пример с моята страна Латвия. Като премиер аз работех за въвеждането на еврото. Година след като това стана, инфлацията ни беше под 1%. Разбира се това е нещо, което трябва да се контролира”, обясни експертът.  Домбровски коментира и как Латвия е направила кампания за така нареченото Честно въвеждане на еврото. Тоест бизнесът да не вдига цените, като се оправдава с въвеждането на еврото.  ", "date": "2017.12.07", "title": "Кога ще плащаме с евро: Поне 3 години след влизането в „чакалнята” "}
{"url": "http://epicenter.bg/article/Tomislav-Donchev--Privatizatsiyata-e-demon--s-kogoto-ako-ne-se-preborim--ne-mozhe-da-gledame-napred-/142456/2/0", "text": "България да бъде в ролята на лидер – разумно е да бягаме от такава претенция. Роля на модератор, който пали искрата, ни отива повече. Ние сме членка на ЕС само от 10 години. Но мисля, че поставянето на общоевропейски въпроси ни прилягат по време на европредседателството, което ни предстои. Това каза в студиото на БНТ вицепремиерът Томислав Дончев.   Той отбеляза, че е е важно какви послания се отправят както към Западните Балкани, така и към Европа, като призна, че всяка една държава от региона е в различна степен на готовност да се присъедини към ЕС.   Запитан дали управляващите, които са се фокусирали върху Западните Балкани, не са изпуснали положението вътре в страната Томислав Дончев отговори доста образно: Вярно е, че има повишаване на температурата от страна на опозицията. Но борбата с неконвенционални средства не винаги води до победи на твоя територия.  Вицепремиерът кратко коментира и горещата тема, свързана с ревизия на приватизационните сделки. Той нарече приватизацията един демоните на миналото, с които ако не се преборим, не може да гледаме напред.", "date": "2017.12.07", "title": "Томислав Дончев: Приватизацията е демон, с когото ако не се преборим, не може да гледаме напред "}
{"url": "http://epicenter.bg/article/Rumen-Radev-na-sreshta-s-Kristalina-Georgieva-/142458/2/0", "text": "На среща с представители на Световната банка, президентът Румен Радев призова международната финансова институция да подкрепи със своята експертиза усилията на България да трансформира своята икономика, така че двигатели на растежа да бъдат секторите с висока добавена стойност.   Това съобщиха от прессекретариата на държавния глава.   По думите на Румен Радев изострящите се демографски проблеми на страната ни и енергоемкостта на българската икономика, налагат търсенето на качествена промяна и развитие именно на икономическите сектори, използващи висока професионална експертиза и високотехнологични производства. „През последните години страната ни неизменно отчита стабилни макроикономически показатели – икономически ръст, намаляваща безработица, и те трябва да бъдат използвани за постигането на реална промяна в ежедневието на хората и повишаване на тяхното благосъстояние“, заяви още президентът. Румен Радев подчерта също така, че коефициентът на конвергенция на България, спрямо другите държави от ЕС, е нисък и страната ни остава най-бедната държава членка на ЕС. „Най-важното за нас е да създадем привлекателни условия и високоплатени работни места за младите хора, така че те да избират да остават тук“, подчерта президентът.  България може да се утвърди като страна с центрове за логистична поддръжка и ремонт на авиационна техника от гражданската авиация, посочи държавният глава. Страната ни разполага с много висококвалифицирани кадри в областта на авиацията, с висши училища, които обучават специалисти, и ще разчита на експертната оценка и на подкрепата на Световната банка за осъществяването на тази идея. Румен Радев добави, че успешното функциониране и постоянното разширяване на логистичния център на „Луфтханза-Техник“ в София, е доказателство за възможностите на България да затвърди позициите си в тази високотехнологична сфера. Президентът Радев запозна представителите на Световната банка и с инициативата за създаването у нас на международен институт за устойчиво развитие с научен център, в който да бъде изграден ускорител на ядрени частици с технология от ЦЕРН, и който да обединява на едно място наука, образование и медицина на изключително високо ниво. „Тази идея се подкрепя както от научните среди на Балканите, така и от държавни институции“, добави Румен Радев. При посещението на държавния глава в Париж подкрепа за идеята беше изразена и от страна на ЮНЕСКО. Президентът отново подчерта необходимостта от всеобхватен подход към Западните Балкани, в който освен за транспортна и енергийна свързаност, да се работи и за по-тясна интеграция в сферата на науката и образованието. Представителите на Световната банка изразиха готовността си да предоставят своята експертиза по представените от българския държавен глава проекти. Те откроиха и ролята на България като фактор на стабилност и за задълбочаване на регионалната интеграция в Югоизточна Европа. На срещата беше потвърдено и желанието на институцията да работи за постепенното преодоляване на пречките пред човешкия и икономически обмен в нашия регион и за постигането на реален напредък в регионалното сътрудничество.   ", "date": "2017.12.07", "title": "Радев на среща с Георгиева: В България трябва да има високоплатена работа, за да остават младите тук"}
