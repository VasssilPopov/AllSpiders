{"url": "http://epicenter.bg/article/Kolko-sa-evtaniziranite-praseta-ot-svinekompleksa-v-Golyamo-Vranovo-/191424/2/0", "text": "От свинефермата в русенското село Голямо Враново заявиха, че е сбъркана диагнозата, че има африканска чума.   Около 13 000 животни към момента са евтанизирани, а други 18 000 все още не са умъртвени. Над 1000 проби са взети към момента за чума, а от над месец няма болно прасе. От свинефермата заявиха, че постоянно в комплекса има доктор от БАБХ и Агенцията е запозната с всичко, което се случва в нея. Директорът на свинекомплекса Вихрен Димитров заяви в сутрешния блок на бТВ, че истината е с нас - научните среди ни подкрепят, изследванията ни подкрепят. \"Правилата са такива, че могат да се четат и в полза на ощетените\", заяви той. \"Няма никакъв смисъл да се убиват живи и здрави прасета\", каза още Димитров.  ", "date": "2019.08.29", "title": "Сбъркана е диагнозата, че има африканска чума, заявиха от свинекомплекса в Голямо Враново"}
{"url": "http://epicenter.bg/article/Desislava-Taneva-s-komentar-za-izbitite-zaradi-chumata-svine/191426/2/0", "text": "Министърът на земеделието и храните Десислава Танева каза в сутрешния блок на БТВ, че правилата важат за всички, без изключение. Коментарът ѝ е във връзка с това, че към момента от свинефермата в русенското село Голямо Враново настояват да не се евтанизират живите около 18 000 прасета.    Танева обясни, че от ЕК категорично заявяват, че не може да не се прилага умъртвяване на всички прасета в районите с АЧС.    Тя потвърди, че в момента наистина от един месец няма болно животно в свинекомплекса в Голямо Враново, но вече болестта един път е влязла там. „Правилата не сме ги измислили ние. Това са правила на ЕС“, заяви отново Десислава Танева.    Министърът коментира и писмото на директора на БАБХ, което е изпратено до СЗО за броя на животните, които са убити и загробени.    По думите ѝ, по принцип СЗО се информира за броя животни, които са засегнати. Това означава такива, които са евтанизирани и които ще бъдат евтанизирани, обясни тя. На въпрос какво тогава означава използваната дума в писмото на БАБХ до СЗО „killed“, министър Танева отговори, че в случая тя се превежда като засегнати. Все пак тя обеща да се запознае по – подробно с документа.", "date": "2019.08.29", "title": "Десислава Танева категорична - всички прасета в русенското село Голямо Враново ще бъдат ефтаназирани"}
{"url": "http://epicenter.bg/article/Korneliya-Ninova--V-sluchaya-s-NAP-zhertvite-plashtat-za-prestaplenieto--izvarsheno-spryamo-tyah-/191457/2/0", "text": "Комисията за защита на личните данни наложи глоба от 5.1 млн. лева на НАП за изтеклите данни на над 4 милиона българи. Изглежда с това случаят ще приключи. Ярък пример за несправедливост. Това заявява председателят на БСП Корнелия Нинова, цитирана от пресцентъра на партията.    „Бюджетът на НАП се формира от данъците, които всички внасяме. Засегнатите българи ще платят от джоба си 5.1 млн. за това, че данните им станаха публични. Жертвите ще платят за престъплението, извършено спрямо тях. А правителството просто ще прехвърли сумата от едно перо на бюджета в друго“, посочва лидерът на социалистите.    „Днес председателят на КЗЛД каза, че това не било наказание, а превенция. Считайте - наказани няма да има, политическа отговорност също. Аз бих направила друго: бих приложила закона за отговорност на държавата за вреди. Ако тя причини щети на своите граждани, правителството може да заведе иск срещу виновни длъжностни лица. Да, минава се през обезщетения, съд, доказване на вина - дълъг път, но справедлив. Когато един министър на финансите или директор на НАП плати от джоба си за нанесени вреди на българските граждани, тогава ще има и превенция, и справедливост“, казва още Корнелия Нинова.  ", "date": "2019.08.29", "title": "Корнелия Нинова: В случая с НАП жертвите плащат за престъплението, извършено спрямо тях "}
{"url": "http://epicenter.bg/article/Fandakova--Prez-sledvashtata-godina-predvizhdame-tsyalosten-remont-na-Teatar--quot-Sofiya-quot---Snimki--/191466/2/0", "text": "През следващата година предвиждаме цялостен ремонт на Театър „София“. Това каза кметът на София Йорданка Фандъкова след проверка на ремонта на филиала на Кукления театър в столицата, предаде Агенция „Фокус“.    Фандъкова допълни, че проектът е почти готов и във връзка с него е кандидатствано за европейски средства. Столичният кмет акцентира и върху предстоящия ремонт на още два културни обекта. „Културният дом в „Искър“ и културният дом в „Красно село“ ремонтирахме изцяло и станаха чудесни културни средища в кварталите. Остават ни „Средец“ и „Надежда“. Предвиждаме ги за следващата година“, коментира кметът.    От думите ѝ през настоящата година са били отпуснати средства за ремонта и на две читалища. „Опитваме се да възстановим и надградим културните пространства в София“, заяви още Фандъкова.      Няма нищо по-приятно от резултата от инвестиции в изкуство и по-конкретно изкуство за децата, заяви кметът на София.    „Радвам се, че сме на финала на цялостната реконструкция на салона на Столични куклен театър - един театър, с който се гордеем. Имат много успехи, печелят много награди, но децата на София заслужават да се радват на театъра в най-добрата среда“, добави още кметът.    Фандъкова допълни, че в хода на ремонта е поискано и допълнително финансиране за изграждане на платформа за декорите. „Тя вече се изпълнява осигурихме допълнителни средства. Около половин милион лева е стойността на ремонта на цялата сграда“, обясни тя.    „Освен салона и сцената, където артистите играят, са направени и всички помещения, свързани с артистите: гримьорните, тоалетните, включително и за деца и хора с увреждания.  Остава да се направи рампата, да се довърши платформата и да се закърпи всичко това“, заяви още столичният кмет.    По думите ѝ ремонтът на Столичния куклен театър ще приключи в края на октомври, а от ноември ще започнат репетициите и представленията.", "date": "2019.08.29", "title": "Фандъкова: През следващата година предвиждаме цялостен ремонт на Театър \"София\" (Снимки) "}
{"url": "http://epicenter.bg/article/TsIK--Registratsiyata-na-partiite-za-mestnite-izbori-shte-zapochne-na-2-septemvri/191469/2/0", "text": "Регистрацията на партиите за местните избори ще започне на 2 септември от 9.00 часа и ще продължи до 11 септември. Товазаяви на пресконференция говорителят на ЦИК Александър Андреев, цитиран от Канал 3.   \"Посочени са условията за регистрация, представяне на заявление, заедно с приложените документи, както и броят на подписите, които подкрепят партията”, обясни говорителят на ЦИК. „Кандидатът за кмет или общински съветник трябва да има постоянен или настоящ адрес в България и в конкретната община”, добави още Андреев.     \"С измененията в Закона за партиите беше изменен и Законът за финансиране на партиите. Допуска се финансирането на партии от юридически лица, еднолични търговци, както и граждани на ЕС. Гражданите на Съюза имат право да кандидатират за кмет или общински съветник”, коментира още Андреев.   Секции в чужбина за местните избори няма да се разкриват, съобщи Таня Цанева.    “Получаваме запитване към ЦИК от гражданите дали ще могат да гласуват, когато са в чужбина в деня на изборите. Секции в чужбина за местните избори няма да се разкриват. Това е новото”, обясни Цанева. Тя коментира, че избирателната комисия има запитване и дали ще се предоставят медийни пакети.    “Медийни пакети не се предоставят на изборите за местна власт, което не освобождава доставчиците на медийни услуги в 40 дневен срок преди изборния ден да си подадат тарифите и условията за доставчици”, добави още Таня Цанева.   ", "date": "2019.08.29", "title": "ЦИК: Регистрацията за местните избори започва на 2 септември"}
{"url": "http://epicenter.bg/article/Boyko-Borisov-posreshtna-novoizbraniya-predsedatel-na-Evropeyskata-komisiya-Ursula-fon-der-Layen/191470/2/0", "text": "Министър-председателят Бойко Борисов посрещна новоизбрания председател на Европейската комисия Урсула фон дер Лайен, която пристига на посещение в България.    Двамата предстои да проведат работна среща в Министерския съвет, на която ще обсъдят различни теми от европейския дневен ред и от световната политика. Визитата е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред ЕП.    През юли тази година Европейският парламент избра Урсула фон дер Лайен за бъдещ председател на Европейската комисия. Тя е първата жена, избрана за председател на Комисията.    През последните 12 години на членство на нашата страна в Европейския съюз е установено силно доверие и отличното сътрудничество между България и Европейската комисия. Конструктивното взаимодействие с всички европейски институции допринесе страната ни да проведе успешно първото си председателство на Съвета на ЕС.   В Европа можем да успеем, само ако обединим усилията си, каза преди срещата Урсула фон дер Лайен, цитирана от Агенция „Фокус“.    Тя акцентира върху важността на посещението си и сподели пред журналисти, че за нея е чест и удоволствие да посети страната ни.    „Чест и удоволствие е, че съм тук в София. За мен е много важно, че съм тук, защото България е важен член на ЕС“, посочи фон дер Лайен.    „През последните седмици и днес разговарям с кандидатите за сформиране на колегиум на ЕК. Тук съм, за да слушам много внимателно министър-председателя Бойко Борисов. С голям интерес ще изслушам какви са вашите приоритети и очаквания. Важно за мен е да се постигне баланс в ЕС“, заяви още председателят на ЕК.    Фон дер Лайен постави акцент и върху предизвикателствата, пред които е изправен ЕС: „Дигитализация, демографски промени, които влияят върху икономиките и обществата ни, също и сигурността. Напълно съм наясно, че в период на миграция е необходимо да намерим ново начало по отношение на миграцията. Ние сме 100 % зад България и ако искаме устойива идея в рамките на ЕС трябва да сме на ясно, че ние разчитаме на България за действия и и информация. В центъра на европейския дневен ред промяната на климата.\"    „Изключително важно е да се инвестира в цифровизацията, образованието, защото младите хора изграждат бъдещето ни. Да инвестираме в научно-изследователските дейности и иновации“, добави още тя.  ", "date": "2019.08.29", "title": "Бойко Борисов посрещна новоизбрания председател на Европейската комисия Урсула фон дер Лайен"}
{"url": "http://epicenter.bg/article/Na-zhivo--Izyavleniya-na-Boyko-Borisov-i-Ursula-fon-der-Layen-sled-sreshtata-im-/191473/2/0", "text": "Министър-председателят Бойко Борисов и новоизбраният председател на бъдещата Европейска комисия Урсула фон дер Лайен дадоха прескоференция след срещата им в Министерския съвет.    В рамките на работната среща двамата са обсъдили различни теми от европейския дневен ред и от световната политика.    Посещението е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент.   \"Работили сме с нея доста. За радост и ЕК, и ЕП излъчиха един изключителен човек. Майка, това също е изключително важно\", похвали гостенката си премиерът Борисов.    \"За мен е чест да бъда тук в София и да ви видя отново. За мен е важно да съм тук, защото България е важен член на ЕС и благодаря за подкрепата, която ми оказахте при избирането. В момента съм в процес да съставя своя екип и съм тук да изслушам приоритетите ви\", каза Урсула фон дер Лайен.    Тя отбеляза, че е изключително важно да се инвестира в цифровизацията. \"Виждам една държава, която просперира и е готова за бъдещето, за инвестиции. Тук виждам силната роля на България, важно е Европа да дава възможност на младите и затова трябва да се водят разговори с всички държави членки. Очаквам да работим в много добро сътрудничество с Бойко, както и с вашия еврокомисар\", похвали ни тя.    \"Това което Европа отчита, е и нашето много добро председателство и ролята на България, не случайно Берлинския процес беше даден основно на България и ще бъде в София. Това са резултати от много работа и лидерство на всички нива. Беше важно да има баланс между половете и хубаво си схванала това което е приоритет за нашето правителство, не само дигитализацията, но и хората, защото Централна и Източна европа имат потенциал. Сега Западът е длъжен да инвестира много пари и да повишим конкурентноспособността на хората\", заяви от своя страна българският премиер.    \"Сега, когато подреждаш ресорите и парите, с които ще разполагат комисарите, изрично казвам, че не бива да се спекулира с ресори, какво искаме и какво сме се договорили. Великобритания не знам дали ще участва, представяте ли си, ако аз затворя парламента, какво ще се случи. Всички тук ще пишете, че е диктатура\", допълни Борисов.    \"В сравнение със САЩ и Китай ние сме на дъното, не само България, но и Европа и затова трябва да развиаме мозъците си, опазването на околната среда, активно трябва да работим САЩ да се върнат в това споразумение. За миграцията ние сме пример, защото българите забравиха какво е да има мигранти по улиците, което се дължи на нашите граничари и Фронтекс\", изтъкна Бойко Борисов.    Борисов се похвали с разкритото жестоко двойно убийство и поздрави полицията и криминалистите и подчерта, че за първи път има случай да не се знае кои са жертвите, а да се разкрият убийците.    Борисов помоли журналистите този път да няма въпроси, тъй като Урсула за първи път е в България, екипът ѝ още не е подреден и това е един вид опознавателна среща за приоритетите, като обеща тя да дойде много скоро отново в България. \"Когато имаме подредена комисия, тя пак ще дойде. Да бъдем любезни към нея, докато си подреди екипа\", завърши изказването си българският премиер.   \"Ние сме на 100% зад България по отношение на миграцията\", каза Урсула фон дер Лайен.    \"Пред нас са проблеми като дигитализацията, демографските промени, разбира се, и сигурността е важна. Напълно съм наясно, че в периода на миграция е необходимо да намерим ново начало по отношение на миграцията. Ние сме на 100% зад България и ако искаме устойчива идея, разчитаме на България за информация и съдействие\", каза германката.    \"Да продължа това, което Вие, Бойко, казахте. Изключително важно е да се инвестира в цифровизацията, научно-изследователска дейност. Виждам в България колко много се инвестира в университети, училища, за заплати на преподаватели.    Виждам, че икономиката има най-висок ръст на БВП за всички времена, че имате такива постижение по отношение на заетостта, виждаме държава, която просперира, имате бюджетен излишък\", изброи Урсула фон дер Лайен, като подчерта, че \"затова е важен диалогът с всички държави\".    Накрая Фон дер Лайен каза: \"Очаквам с нетърпение да работим занапред в много добро сътрудничество, Бойко, и с българския комисар!\"  ", "date": "2019.08.29", "title": "Урсула фон дер Лайен: В България виждам една държава, която просперира (ВИДЕО)"}
{"url": "http://epicenter.bg/article/Zapochnaha-deynostite-po-remonta-i-udalzhavane-na-resursa-na-samoletite-Su-25-/191477/2/0", "text": "Първият от общо осем самолета Су-25 с регистрационен знак 002 замина вчера, 28 август, за ремонт в „558-и авиоремонтен завод“ в град Барановичи, Беларус. Това съобщиха от пресцентъра на министерството на отбраната.    Там на машината ще бъде извършен основен ремонт, увеличаване на ресурса и преоборудване.    Су-25 беше разглобен на основни части и натоварен на самолет Ил-76. Транспортирането до авиоремонтния завод беше извършено успешно.   ", "date": "2019.08.29", "title": "Започнаха дейностите по ремонта и удължаване на ресурса на самолетите Су-25 "}
{"url": "http://epicenter.bg/article/Stroitelni-rabotnitsi-sa-ubiytsite-na-mazha-i-zhenata--otkriti-kray-Negovan/191423/3/0", "text": "Очаква се днес Прокуратурата да повдигне обвинения на задържаните за убийството на възрастното семейство, открито край Негован.    Двама души бяха арестувани във връзка с тежкото престъпление. Те са строителни работници от София, на 44 и 39 години. Единият от тях е лежал в затвора.    По данни на разследващите, задържаните са познавали жертвите от повече от година и са ги убили с користна цел. През последните няколко дни заподозрените са били следени. Двамата неколкократно са ходили до апартамента на жертвите, в който е извършено двойното убийство. Дали нещо е отнето от апартамента на убитите, разследващите отказват да съобщят.    Все още не е потвърдена официално самоличността на убитите. Според информациите, това са бившият треньор по борба Йордан Атанасов и жената, с която е живял - Марияна.", "date": "2019.08.29", "title": "Строителни работници са убийците на мъжа и жената, открити край Негован"}
{"url": "http://epicenter.bg/article/ETsB--Pone-24-banki-napuskat-Velikobritaniya-sled-Brekzit/191421/4/0", "text": "Поне 24 банки ще се преместят от Великобритания в държави от еврозоната след Брекзит. Това съобщи ръководителят на Надзорния съвет на Европейската централна банка Андреа Енрия в интервю за финландска телевизия. Става дума за активи на стойност един трилион и триста милиарда евро.    Седем от банките ще бъдат директно под надзора на ЕЦБ, а останалите 17 - на централните банки в държавите, в които изберат да се преместят. „Банките направиха най-добрата възможна подготовка“, категоричен е Енрия.", "date": "2019.08.29", "title": "ЕЦБ: Поне 24 банки напускат Великобритания след Брекзит"}
{"url": "http://epicenter.bg/article/Stefan-Tsanev-v--quot-Sanyat-na-senkite-quot--Tragediyata-na-poeta---Dzhagarov/191454/11/0", "text": "В нея авторът разказва за своите срещи с велики българи, преселили се вече в по-добрия свят, които обаче продължават да се \"разхождат\" в неговата памет.  Книгата съдържа 36 разказа-спомени, които ни връщат в различни мигове от нашата история, наситени с присъствието на личности, оставили диря в театъра, в киното, в литературата.  Между страниците на \"Сънят на сенките\" оживяват Елисавета Багряна и Дора Габе, Евлоги и Христо Геогиеви, Маяковски и Пеньо Пенев, Атанас Далчев и Анастас Михайлов, Асен Босев и Александър Геров, Анжел Вайда и Апостол Карамитев, Борис Христов и Георги Джагаров, Георги Марков и Дечко Узунов, Невена Коканова и Евгений Евтушенко - все имена на велики творци, до който писателят Цанев се е докосвал.  \"И това е надеждата: че смъртта е само праг към нечия памет,  където и аз ще имам със живите еднакви права ..\", казва Стефан Цанев в \"Автореквием\" (1980)  А мъртвите – те са нашите корени.  И с все по-голям страх си мисля за съдбата на България…  Забравата е по-страшна от смъртта.  Затова ще разкажа за някои достойни мъже и жени, които вече не са на този свят, но продължават да живеят в мен.      Не ми се пише за този човек. Но премълчаването тежи повече от истината.   Някъде към средата на декември 1962 влизам в тогавашното знаменито артистично кафене “Бамбука” и Георги Джагаров се провиква от своята маса:  - Какво става бе, поете? Славчо Красински ми вика: “Джагаре, на мен ли, бившия фашист, оставихте да защищавам комунизма от Стефан Цанев?”  Красински тогава се водеше драматург в Бургаския театър, там се репетираше комедията ми “Истинският Ивайло”. Дали е казвал Красински на Джагаров такова нещо, аз не знам, но още следващата седмица в Бургас пристигна комисия от 40 души и с гръм и трясък спряха спектакъла и забраниха пиесата ми. По това време Джагаров още декадентстваше, или казано по български - пиянстваше. Но на това властта тогава гледаше с подозрение, един вид: пиеш, защото си недоволен. Недоволен си от кого? От властта. А Джагаров беше човек на силната фраза (направо слушай и записвай!), не спестяваше той силни думи и срещу тогавашната власт. Но това не винаги означава борба против властта. По-често е вик към властта – да те забележи. Защото има един разумен мотив да станеш подлец – съзнаваш, че си по-талантлив от онези, които са провъзгласени за гении, понеже са около властта – и си казваш: защо те, а не аз? И чакаш сгоден случай… По-късно Тодор Живков разказваше как бил спасил Стефан Гецов и Георги Джагаров:  - Че те бяха най-големите дисиденти бе! Пият по цял ден и говорят против властта. Тъй ли, викам, я идете в “Бамбука” и ми ги доведете. Качвам ги на чайката, водя ги по резиденцийки, по манастири, на лов, насам-натам, ядем, пием… вий, викам, сте най-талантливите бе, какво се мешате в оня “Бамбук” с оная бездарна паплач! И от дисиденти станаха по-големи партийци от мене бе, ха-ха-ха! Дали е било така, не знам, но Джагаров скоро след това стана партиен секретар на Съюза на писателите, после му стана и председател. Сутринта на 5 декември 1967 ми се обадиха, че Джагаров спешно ме вика при себе си. Не бях член на Съюза на писателите, но какво да се прави, отивам. Един часа след обед. Посреща ме той прекалено любезно – какъв поет съм бил, чета ти, вика, поемата (“А вам какое дело?”- трябваше следващия месец да излезе в списание “Септември”), прекрасна, силна поема! – и ми показва страниците от още неподвързаното списание; обаче мястото ми не било в кръга на Христо Ганев – “как може да дружиш, ми вика, с този ренегат, който използва партизанското си минало, за да напада сега Партията” - с други думи моето място е при него, при Джагаров. Отговорих му любезно, че не съм на 12 години, за да ме съветва с кого да дружа и с кого не. И тук настъпи внезапният поврат. - Тъй ли? – каза той. – А ти знаеш ли какво може да стане с тебе?  - Любопитен съм – казах.  След пауза, драматично:  - Името ти ще бъде изтрито от българската литература! Не страдах от липса на самочувствие, попитах подигравателно:  - Как ще стане тая работа, Джагаров?  - Много просто. Няма да те печатаме 10 години и никой няма да си спомня кой е Стефан Цанев. И размаха под носа ми страниците от списанието:  - Цялата ти поема пращи от опозиционност и смърди от клевети против социализма! Как не ти се откъснаха от сърцето две добри думи за нашата партия, дето те изучи, дето… - и т.н. Опитах се да кажа, че нищо лошо не съм казал за партията.  - Нищо? Значи - още по-лошо! И т.н. Накрая произнесе патетично, с треперещ глас:  - Да. Много таланти ще бъдат принесени в жертва - в името на единството! Не подозирах зловещия смисъл на тези думи. Но както е известно, девет месеца по-късно съветските танкове прегазиха Прага - в името на това единство. Поемата ми, разбира се, беше извадена от списанието. И всички други стихове, които бях предложил другаде, също ми бяха върнати. Стихосбирката ми “Парапети”, която трябваше да излезе след няколко месеца, през 1968, също бе забранена.        Потърсих спасение в театъра. Но и там, каквото напишех – се забраняваше немедлено: „Истинският Ивайло“, „Табу“ (с Коста Павлов), „Зелени звезди“ „Весела България“, „Девет заседания за спасяването на България“ (с Георги Марков), „Процесът против богомилите“... Най-сетне, през есента на 1973 моя пиеса се появи на столична сцена. Не беше минал месец след премиерата на “Събота 23” в театър “София”, една ноемврийска нощ, както си пием и си приказваме с директорката на театъра Николина Томанова и с друг един човек в нощния бар “Астория”, усещам: нещо тихо стана изведнъж, музиката спря, говор не се чува, обръщам се – барът изпразнен, останали сме само ние тримата, а на съседната маса седи Джагаров, който се бе издигнал още по-високо в йерархията - бе станал заместник-председател на Държавния съвет, сиреч - заместник на Живков, втори човек в държавата, вицепрезидент. И келнерите ги няма, до изхода и на бара - яки момчета в черни костюми, охраната му. След кратка размяна на любезности - Мохамед ли да иде при планината или планината при Мохамед, двете маси бяха съединени. След няколко кръстосани словесни шпаги, скандалът избухна неудържимо. За пръв път “Събота 23” бе поставена по-предишната година в Пазарджишкия театър, но два дни преди премиерата дойде комисия начело с шефа на театрите в Комитета за култура Иван Чипев и Юлиян Вучков, и реши, че премиера няма да има. “Тъй ли? – каза тогавашния първи секретар на Окръжния комитет на Партията Жулев. – Утре партийният актив на окръга има съвещание, аз ще ги доведа вечерта на представлението, а пък вие елате ги изгонете.” Чипев нямаше време да предизвика реакцията на по-висша инстанция и премиерата се състоя. Та четвъртият човек на масата беше именно този Жулев. Случката била добре известна на Джагаров и той неочаквано направи страшната парабола: “този наемен нож (пиесата ми), подло забит в гърба на Партията” издавал почерка на убиеца, “застрелял подло в гърба с наемен куршум легендарния партизански командир Методи Шатаров!”   Може би Жулев и Джагаров са имали стара ежба и случаят с моята пиеса е бил само поводът за скандала помежду им, не знам, но в бара стана страшно. “А вие пък как допуснахте този троянски кон да влезе и в софийски театър?” – нахвърли се Джагаров върху Томанова, като ме сочеше с пръст; в отговора на Томанова имаше думичката “заслужава”,   Джагаров се хвана за тази дума и извика: - Стефан Цанев не заслужава друго, освен смърт!  Че беше пиян, беше. И аз не съм бил много трезвен. Иначе поети, които знаят силата на думите, не биха изговаряли напразно името на смъртта.   Станах от масата и казах колкото се може по-спокойно, бавно и язвително:  - Джагаров, аз излизам. Можеш да заповядаш на гавазите си да излязат след мен и да ме застрелят на улицата. Но от това ти няма да пропишеш по-хубави стихове. Побледня, не продума. Улучих го в сърцето: не по-хубави - той не пишеше вече никакви стихове. На улицата никой не ме застреля, разбира се. Но около пиесата ми започна брожение, слухове, недомлъвки и преки обвинения - била песимистична, невярна, дегероизирал съм бил великото антифашистко въстание, също и вождовете, ден след ден в театъра идваха разни комисии, искаха съкращения на реплики, на думи... Писна ми да се боря за всяка думичка, запилях се някъде из снежните планини. Една вечер ми се обаждат в хижата по телефона: слизай веднага в София, утре вечер Тодор Живков идва да гледа пиесата ти!   Слиза Тодор Живков от чайката, след него – Пантелей Зарев и Джагаров. Като видя Джагаров, Томанова, директорката на театъра, успя само да ми прошепне: “Погребани сме!” И тук се случи необяснимото. Още през антракта, Джагаров вика на Тодор Живков:  - Какъв език само, а, другарю Живков? Това не са буламачите на Лозан Стрелков.  - Не ме обработвай! – сряза го Живков. - Да видим края. Накрая Живков пророни сълза – и радост разтресе театъра!  - Че аз ако не бях дошъл – вика той, - ни пиеса щеше да има, ни автор, ни театър…    Всичко това се разиграваше долу в клубчето на стария театър „София“ пред актьорите, участвали в представлението. Живков произнесе дълга и странна реч: каза, че Септемврийското въстание е кървава и непростима грешка на Задграничното бюро на партията и лично - на Коларов и на Димитров. Името на Георги Димитров произнасяше с явна неприязън. - Истинското въстание беше юнското, на земеделците, когато Задграничното бюро на забрани на комунистите да участват в него, а после вдигна насила въстанието през септември. И за какво? - да унищожат вътрешната организация на партията. Това разделение на партията продължава и до днес.  След което ме попита:  - Откъде знаете всичко това, другарю Цанев?  Отвърнах:  - Интуиция.   - Хм, интуиция. Обаче сте допуснали една грешка.   Всички наостриха уши. Живков добави тежко:   - Голяма грешка.   След още по-напрегнатото мълчание продължи:   - Не е верно, че Димитров и Коларов, вождовете на въстанието, са си пиели кафето в Белград и викали оттам на избитите въстаници: „Горе главите, славни борци!”   Това беше една от репликите в пиесата, отдавна зачеркната от цензурата, тази вечер Коста Цонев взе, че я каза. Живков повтори:   - Много голяма грешка! И като огледа победоносно подплашените си поданици, избухна в смях:   - Не в Белград, а във Виена си пиеха кафето, чак там бяха избягали храбрите вождове на въстанието, ха-ха-ха! А наздраве!   Като утихна общия смях и след наздравиците, рече:   - Пиесата добре. А какво става с поезията, другарю Цанев?  - Не ме печатат - отговорих.  - Как тъй не ви печатат?  - Ами питайте другаря Джагаров.  Джагаров не очакваше. Гипсира се. Живков се разсмя гръмогласно:  - Че те и мен не ме печатат бе, ха-ха-ха! И започна да разказва през смях как на Нова година пред събралото се да празнува в резиденция Бояна Политбюро излязъл Никола Анастасов и започнал да чете епиграми против Тодор Живков. - Гледаха като насрани от страх, кажи бе, Джагаре, аз тайно бях дал на Колето Анастасов епиграмите, дето бях написал за себе си, да ги прочете, ами не щат да ги печатат бе, ха-ха-ха!  Шегите на диктатора...    Както и да е. Заради друго го разказвам аз. Живков като си отиде, Джагаров ме прегърна и това, че ме обяви за гений, е нищо – той ми се кълнеше, че ме обича и че ме е обичал винаги - от деня, когато за пръв път бил прочел стихове от мен. От някъде се появи стихосбирката му “Понякога”, той започна да ми пише автограф.  - За доказателство – вика, - че не ти го казвам ей така, всеки час ще ти пиша нов автограф… И наистина, на всеки кръгъл час той ми пишеше от любовни по-любовни, от дълги по-дълги автографи, написа най-малко шест, защото стояхме до 4-5 часа сутринта. Когато си замина, потърсих стихосбирката - това се казва ценен документ, си викам… Стихосбирката обаче беше изчезнала.  Загадката не е много голяма. Ако не той, охраната му също е преценила, че това е твърде ценен документ... Голяма е другата загадка. Кога този човек беше искрен, кога говореше истината? Когато хвалеше поемата ми – или когато след 15 минути я ругаеше и ме заплашваше, че ще изтрие името ми от литературата? Когато ме заплашваше със смърт – или 3 месеца по-късно, когато се кълнеше, че ме обича? Властта компенсира липсата на талант и към нея неудържимо се стремят бездарниците. Но Джагаров бе прекалено талантлив, за да не забележи, че властта убива таланта му. Поетът Джагаров умираше - той по-добре от всички знаеше това и търсеше спасение в ласкателите - да заглушат вътрешния глас, който му казва истината. На масата му в ресторанта на писателите всяка вечер седяха най-малко десет души, те го гледаха верноподано в очите като приютени помияри и се възторгваха на всяка негова дума. Не обичах да ходя в този ресторант – влезех ли, той се провикваше: - Направете място на Стефан Цанев!  Този, който седеше най-близо до него, скачаше от стола си. Джагаров го скастряше:  - Не ти. Мястото на Стефан Цанев е там - срещу мене!  При него нямаше случайна фраза. Че мястото ми е срещу него, не означаваше само, че трябва да седна отсреща му… Не сядах, разбира се, достатъчна ми бе погнусата, че ще заприличам на другите. Мина време, падна Берлинската стена, стана, каквото стана и у нас, имах някаква среща с чужденци в същия този ресторант на писателите, отивам и гледам: Джагаров седи сам на една маса, пие, очите му кръвясали. Разговарям аз със своите чужденци, поглеждам пак: минават край него ония, дето вечно седяха на масата му, той прави жест към свободните столове до себе си, ония обаче се правят, че не го забелязват, подминават го. И така цялата вечер - никой не седна при него. Тръгвам да излизам, чувам зад гърба си: - Поете, поне ти няма ли да седнеш на масата ми?  Връщам се, присядам.  - Искам да говоря с тебе – казва.  - Всичко сме си казали вече, Джагаров.  - Два пъти съм ти спасил живота – и започва да ми разказва някакъв разговор с Живков в самолета.  Не го дослушвам.  - Благодаря ти за двата живота и за всичко останало – казвам и ставам. Чувам зад гърба си: “Стефане!”, но не се обръщам.  След време ме среща на улицата, спира пред мен, гледа ме с кръвясалите си от неизплакани сълзи очи – и пак:  - Искам нещо да ти кажа.  - Всичко си ми казал вече, Джагаров - и отминавам. И в къщи дойде една дъждовна вечер - звънна, отворих вратата, косата му бе мокра, капките се стичаха по яката на черния му лоден, погледнахме се в очите, не каза ни дума, обърна се и си отиде. Малко след събитията през 1989 година той написа в някакъв вестник, че е най-голямата жертва на комунистическия режим. Всеобщ смях! А всъщност това е истина. Смешна, но страшна истина. Гонените, репресираните, битите, убитите – са само физически жертви. Душите и съвестите им обаче останаха чисти, достойнството им бе непокътнато. А буйният бохема Джагаров, гордият поет Джагаров, коравият българин Джагаров бе превърнат във верноподан сатрап, в придворен поет, в трапезен шут (болно беше да го гледаш как се гърчи пред Тодор Живков!) - какво по-унизително може да има за човека и какво по-убийствено - за поета? Красиво щеше да бъде, ако можех да кажа - както Лермонтов за Пушкин: той бе убит. Истината обаче е по-грозна. Никой не бе опрял дуло о челото му – Джагаров доброволно и унизително се самоубиваше, унижението го озверяваше и той отмъщаваше за своето самоубийство на всеки, който му напомняше с държанието си какъв е бил той самият - някога. Цената на самоубийството си той постигна: бе обявен приживе за класик. (Не искам да изреждам тук другите му завоевания: академични, геройски и народни звания, ордени, апартаменти и прочие.) Надяваше се, че стиховете му, писани по-рано, ще останат завинаги. Тази надежда оправдаваше всичко. Но като дойде повратът през 1989 година, той пръв разбра какво го чака. Човекът, който знаеше как да изтрива чужди имена от литературата, знаеше как ще бъде изтрито неговото име. Би предпочел да убият него самия, но не му оказаха тази чест – убиха стиховете му. Изхвърлиха ги отвсякъде като смет, такъв поет вече няма. Една отчаяна самотна сянка с кръвясали очи подмяташе студеният вятър по софийските улици… Обаждат ми се през ноември 1995 лекари от военната болница: “Джагаров е зле, иска да те види, нещо важно искал да ти каже.” Не отидох. Е, не знаех, че ще умре, иначе щях…  Няма вече “щях”. А може би разкаянието коленичи до отчаянието? А може би, въпреки всичко, ме е обичал и е искал да бъда неговото предсмъртно причастие?  И аз му го отказах?  Боже, колко жалки роби сме на омразата си    След публикуването на горните редове, братът на Джагаров реагира болезнено – брат му не бил такъв. Братът не би бил брат, ако не защити брат си. Съжалявам. Същият ден ме срещна един от лекарите на Георги Джагаров и ми каза:  - През последните си дни той все повтаряше: “Аз не съм лош, аз съм добър, обстоятелствата ме принуждаваха да бъда друг.” Това може би обяснява всичко. Братът е познавал добрия Георги. За съжаление, аз познавах другия Джагаров – принудения от обстоятелствата да бъде друг…    ", "date": "2019.08.29", "title": "Стефан Цанев в \"Сънят на сенките\": Трагедията на поета - Джагаров"}
{"url": "http://epicenter.bg/article/Hristo-Mutafchiev--Az-sam-optimist-za-badeshteto--v-teatara-aktyorat-gali-dushata-si/191500/6/0", "text": "Аз съм оптимист за бъдещето въобще. В този оптимизъм всеки може да намери или не себе си. Това заяви пред БГНЕС актьорът Христо Мутафчиев.   Председателят на Съюза на българските артисти днес беше в Благоевград по повод 100-годишнината на Драматичен театър „Никола Вапцаров”.   „Заради непрекъснато бълващата и меняща се за секунди информация в интернет, днес актьорът трябва да бъде далеч по-гъвкав и мобилен – част от това ново време. Ние от Съюза на артистите обръщаме все по-голямо внимание на повишаване доходите на колегите в театрите, също сключването на колективни трудови договори, споразумения с работодателските организации, заради което твърдя, че доходите на колегите в театрите видимо започват да се повишават. Лично мен това ме прави спокоен и щастлив”, каза Мутафчиев.   Той изрази задоволството си, че все повече започват да се снимат български телевизионни сериали, така се обръща внимание на българския филм или сериал, което увеличава дохода на българските актьори.   Според председателя на Съюза на българските артисти заплащане, театър и телевизия са три различни неща.   „Телевизията е комерсиална медия, тя може да си позволи да заплаща труда на всеки, който работи в нея, само и само, за да ползва един комерсиален продукт, който носи повече приходи след излъчването на рекламите”, поясни Мутафчиев и бе категоричен, че в театъра човек си гали душата, занимавайки се с изкуство.   „Аз се пазя от това да съветвам, защото понякога непоисканата помощ е по-лоша. Но все ще кажа, че днес в световен мащаб работата на свободния творец е далеч по-вълнуваща, защото той сам определя репертоара си и къде да работи”, каза Мутафчиев и продължи: А ако на млад актьор дам непоискан съвет, ще го посъветвам да чете възможно повече пиеси, да мисли върху тях и сам да предлага на директора на театъра ангажимента си в една или друга постановка. Така актьорите може да играят в нещо, което им харесва – това, което искат да играят, а не в нещо, в което са разпределени”, добави Мутафчиев.   Според него всяко нещо писано във времето, независимо дали е класика или не, би могло да се пренесе в сегашната действителност и да звучи съвременно. Има много примери на спектакли, направени по класически произведения, които звучат актуално и днес.   „И днес се пишат пиеси, аз участвам в постановка по текст писан преди година, пиесата се казва „Трима мъже и една Маргарита”, спечелила първа награда на конкурса за българска комедия в Сатиричния театър. Аз съм оптимист за бъдещето въобще, в този оптимизъм всеки може да намери или не себе си”, заяви Христо Мутафчиев.", "date": "2019.08.29", "title": "Христо Мутафчиев: В театъра актьорът гали душата си. Оптимист съм за бъдещето!"}
{"url": "http://epicenter.bg/article/Pri-opit-za-nov-rekord--Zagina-nay-barzata-zhena-na-4-kolela---Dzhesi-Kombs/191434/8/0", "text": "Прочутата американска автомобилна състезателка Джеси Комбс е загинала. Тя се е опитвала да подобри рекорда за скорост на четири колела.   Инцидентът е станал в пустинята Алворда, в щата Орегон. 39-годишната Джеси Комбс държеше рекорда за скорост при жените. През 2013-а тя достигна 632 км/ч. Три години по-късно постави нов рекорд – този път от 769 км/ч.", "date": "2019.08.29", "title": "При опит за нов рекорд: Загина най-бързата жена на 4 колела - Джеси Комбс"}
{"url": "http://epicenter.bg/article/j/191433/10/99", "text": "Магнитна буря се очаква да удари Земята в последния ден на август. Предупреждението е на Центъра за прогнози на космическото време към Американската национална агенция за изследване на атмосферата и океаните.    Причина за геомагнитното смущение е високоскоростен слънчев вятър. На този етап прогнозата е за лека магнитна буря (G1).   Справка в Руската лаборатория за изследване на слънчевата активност към Института “Лебедев” показва, че геомагнитната атака ще започне вечерта на 31 август, когато планетарният индекс ще е със стойност 4 по 10-степенната скала. На 1 септември се очаква кулминацията на бурята. Индексът може да скочи до степен 5-6.   Слабите геомагнитни бури се усещат предимно от хората с проблеми на сърдечно-съдовата система, обясняват лекари. Възможни са сърдечни спазми, замаяност, главоболие и липса на концентрация. Смущенията в магнитното поле могат да въздействат и на хора с психични разстройства.   При подобни ситуации понякога има и колебания в електроенергийната мрежа. Уязвими са и спътниците, осигуряващи навигационна информация.   Източник: Нова.тв", "date": "2019.08.29", "title": "Магнитна буря удря Земята през почивните дни"}
{"url": "http://epicenter.bg/article/S-ovatsii-posreshtnaha-Plasido-Domingo-na-kontsert-v-Ungariya/191449/10/99", "text": "Оперната звезда Пласидо Доминго бе посрещнат топло на концерта си в унгарския град Сегед, организиран по случай откриването на футболен стадион и младежки спортен комплекс на тамошния католически диоцес, предаде Асошиейтед прес, цитиран пт Новини.бг    Това бе вторият европейски ангажимент на певеца, след като той бе обвинен в сексуален тормоз. В неделя на Залцбургския фестивал той бе удостоен от публиката с продължителни аплодисменти и ставане на крака.    Публиката на стадиона в Сегед бе сякаш по-сдържана, но посрещна певеца с аплодисменти и го възнагради с бурно ръкопляскане, след като той изпя патриотична ария от \"Банът Банк\" на Ференц Еркел, основоположника на унгарската национална опера. Но планираната пресконференция бе отменена и достъпът до репетицията бе ограничен.    В концерта в Сегед участваха също синът на прочутия певец - Пласидо Доминго младши, и пуерториканското сопрано Ана Мария Мартинес.    Организаторът на концерта Андреас Магон в коментар за АП намекна, че обвиненията срещу певеца са свързани и с големия брой адвокати в САЩ и каза, че в САЩ от всичко може да се направи шоу. Той посочи обаче, че европейската култура много се отличава в това отношение от американската. Пласидо Доминго е колосален артист и колосален човек, подчерта той.    Певецът неведнъж е пял в Унгария. Унгарските медии, много от които са собственост на фондация, тясно свързана с премиера Виктор Орбан, в информациите си за концерта често не споменаваха обвиненията срещу Доминго. Независимите медии бяха се фокусирали предимно върху спортният комплекс, построен с обществени средства и благодарение на връзките на Църквата, отбелязва АП.    Стадионът и младежкият спортен център \"Свети Гелерт\" бе построен с пари на данъкоплатците - около 14 милиона форинта (47 милиона долара), и е собственост на диоцеза Сегед-Чанад на Римокатолическата църква, начело на който стои епископ Ласло Киш-Риго, известен привърженик на политиката на премиера Виктор Орбан. Епископът е и основател на футболния клуб, който ще играе на стадиона с 8000 места. Комплексът ще се използва и от 9000 учащи се, посещаващи учебни заведения на диоцеза, и от около 4 хиляди деца, за които се грижи държавата, казва епископът.", "date": "2019.08.29", "title": "С овации посрещнаха Пласидо Доминго на концерт в Унгария"}
{"url": "http://epicenter.bg/article/Ventsislav-Karadzhov--NAP-shte-plati-globa-ot-5-1-mln--lv--za-hakerskata-ataka/191417/2/0", "text": "„В случая с НАП кражбата на лични данни е станала по съвременен начин, а при кражбата от банка ДСК са взети хард дисковете. Физическото лице, което е извършител на кражбата на банката, не е установено“, заяви в сутрешния блок на БТВ Венцислав Караджов, председател на Комисията за защита на личните данни.   Към момента на теча на данни банката е уведомена за кражбата на данни на едно лице, обясни той. По думите му, не може да се стигне до измама с откраднатите лични данни от банковата институция. Според него кражбата се извършва, защото има интерес от някой. „Хубавото е, че в България има закони“, добави все пак той. Караджов съобщи, че 5,1 млн. лв. е предвидената глоба за НАП. „Трябва обаче да отчитаме отговорното поведение. Санкцията не цели наказание, а по – добро поведение на Агенцията“, обясни той.   По думите му, НАП обаче може да обжалва тази глоба, но до една година всичко трябва да приключи.  ", "date": "2019.08.29", "title": "Венцислав Караджов:  НАП ще плати глоба от 5,1 млн. лв. за допуснатата хакерска атака"}
{"url": "http://epicenter.bg/article/Seknovenie-e--Prirodata-zapochva-da-se-podgotvya-za-zimata/191418/2/0", "text": "На 29-ти август православната църква почита паметта на Свети Анастасий Струмишки.    Денят е известен още като \"Обсечение\" или \"Секновение\".    Според поверията това е денят, когато денят и нощта са равни. На този ден самодивите се скриват и се счита за \"тежък празник\". На този ден не бива да се започва нещо ново и да се работи. През нощта се палят огньове за предпазване от злите сили. Хората събират плодове за зимнина, но това е единствената позволена работа. Този ден се свързва със смъртта на Свети Йоан.    Според поверията 29-ти август сече лятото и природата започва да се подготвя за зимата. Забранено е къпането в реки. Не се позволява консумацията на червени напитки и храни, защото празникът се свързва с отсичането на главата на Свети Йоан Кръстител.    Имен ден празнуват всички, които носят името Анастас.  ", "date": "2019.08.29", "title": "Секновение е! Природата започва да се подготвя за зимата"}
{"url": "http://epicenter.bg/article/Dnes-shte-e-slanchevo-s-maksimalni-temperaturi-mezhdu-31--i-36-/191419/2/0", "text": "Днес отново ще е слънчево, след обяд в низините - горещо. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).   Ще духа слаб до умерен вятър от изток-североизток. Максималните температури ще са между 31° и 36°. Атмосферното налягане ще се задържи малко по-високо от средното за месеца. По Черноморието ще бъде предимно слънчево. Ще духа до умерен вятър от изток-североизток. Максималните температури ще са 28° - 30°. Температурата на водата е 27 - 28°. Вълнението на морето ще бъде 2 - 3 бала.  Над планините ще бъде предимно слънчево. Ще духа умерен до силен вятър от изток-североизток. Максимална температура на височина 1200 метра ще е около 25°, на 2000 метра – около 16 °.", "date": "2019.08.29", "title": "Днес ще е слънчево с максимални температури между 31° и 36°"}
{"url": "http://epicenter.bg/article/Poslanik-Ema-Hopkins--Sled-Brekzit-prestoyat-na-chuzhdentsi-vav-Velikobritaniya-se-ogranichava-do-90-dni/191420/2/0", "text": "Посланикът на Великобритания в България Н. Пр. Ема Хопкинс е категорична, че на 31 октомври Брекзит ще има. Самата тя си е сложила в кабинета часовник, който отброява излизането на страната ѝ от Европейския съюз. Хопкинс изключи замразяване на процедурата по Брекзит, оставка на Борис Джонсън и нови избори на Острова.    „Уверени сме, че през следващите два месеца можем да проведем преговори с ЕС и да напуснем Съюза със сделка“, каза посланичката, но поясни, че Великобритания е готова и за Брекзит без сделка. „Към момента сделката, която се предлага, беше отхвърлена три пъти от парламента ни. Основният пункт, по който преговаряме сега с ЕС е за Ирландия“, съобщи тя. \"Обединеното Кралство ще изпълни своите ангажименти към ЕС\", поясни Ема Хопкинс.    На въпрос може ли един Брекзит без сделка да вкара Великобритания в криза, посланикът заяви, че пресата раздухва страхове. \"Не е така. Великобритания се подготвя много сериозно при Брекзит без сделка. Тези, които имат притеснения, да разгледат страницата на Външното министерство\", каза още тя.   Н. Пр. Ема Хопкинс разкри също така, че няма нищо да се промени за всеки, който иска да посети Англия - независимо дали иска да види внуците си или иска да отиде на екскурзия. Престоят, на който ще имат право чужденците от ЕС обаче вече ще има лимит от 90 дни. Тя обаче уточни, че в следващите дни ще бъде разяснено как ще се реши с българите, например, които искат да учат или да работят и да останат за по-дълъг период във великобритания. ", "date": "2019.08.29", "title": "Посланик Ема Хопкинс: След Брекзит престоят на чужденци във Великобритания се ограничава до 90 дни"}
{"url": "http://epicenter.bg/article/TsIK-predstavya-podgotovkata-za-mesnite-izbori/191427/2/0", "text": "Днес 29.08. от 14.00 ч., ще се състои първият редовен брифинг на Централната избирателна комисия (ЦИК) във връзка с подготовката и произвеждането на изборите за общински съветници и за кметове.    Брифингът ще се състои в пресклуба в сградата на Народното събрание на пл. \"Княз Александър I\".    Правителството одобри вчера план-сметка - вотът за кметове и общински съветници ще струва 70 милиона и 700 хиляди лева. Това е с 20 милиона повече в сравнение с изборите преди 4 години.    Първият тур на местния вот е насрочен за на 27 октомври.", "date": "2019.08.29", "title": "ЦИК представя подготовката за местните избори"}
{"url": "http://epicenter.bg/article/Slantse-i-dazhd-shte-se-reduvat-prez-septemvri--vizhte-palnata-mesechna-prognoza/191440/2/0", "text": " Такава е прогнозата за времето в началото на следващия месец според синоптика Красимир Стоев от Националния институт по метеорология и хидрология (НИМХ).   В началото на месец септември Слънцето в София изгрява в 6 ч. и 51 мин. и залязва в 20 ч. и 02 мин.  В края на месеца Слънцето изгрява в 7 ч. и 22 мин. и залязва в 19 ч. и 11 мин. Продължителността на деня е 11 ч. и 49 мин.    на 06 септември - първа четвърт, на 14 септември – пълнолуние, на 22 септември - последна четвърт и на 28 септември – новолуние.   През септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми. Обикновено облачните дни са от 2 до 6, а тези с валеж – около 4. Измервани са изключително високи температури – около 40°, но през втората половина от месеца има условия за слани във високите полета.   Тази година през септември се очаква средните месечни температури да бъдат около и над нормата, която за равнините е между 18° и 21°, за високите полета – между 15° и 17°, а за планините – между 3° и 8°. Най-високите температури през септември ще бъдат между 31° и 36°, а най-ниските – между 2° и 7°.   Месечната сума на валежите ще бъде около и под нормата, която за равнините е между 30 и 50 л/кв.м, а за планинските и припланинските райони – от 50 до 80 л/кв.м.    През първите няколко дни от септември ще е предимно слънчево и в по-голямата част от страната горещо с максимални температури между 31° и 36°. Към средата на първото десетдневие от северозапад на югоизток ще премине слабо изразено атмосферно смущение и на отделни места ще превали краткотраен дъжд. През втората половина от периода температурите относително ще се понижат, но отново ще са по-високи от обичайните. Ще преобладава слънчево време с временни увеличения на облачността. В края на десетдневието облачността ще се увеличи и на места ще превали дъжд.    През повечето дни от второто десетдневие температурите ще бъдат близки до обичайните, а времето ще е спокойно и предимно слънчево. Вероятност за преминаване на атмосферни смущения с превалявания има около 14-15-и и около 18-и септември, когато и температурите относително ще се понижат.    През третото десетдневие температурите бавно ще се понижават. През повечето дни от периода ще е относително сухо и спокойно. Вероятност за преминаване на атмосферни смущения с валежи има около 22-и, 26-и и в края на месеца.   Източник: Канал 3", "date": "2019.08.29", "title": "Слънце и дъжд ще се редуват през септември, вижте пълната месечна прогноза"}
{"url": "http://epicenter.bg/article/Maya-Manolova-obsadi-problemite-na-balgarite-vav-Velikobritaniya--sled-Brekzit/191447/2/0", "text": "Омбудсманът Мая Манолова организира дискусия за проблемите на българите във Великобритания след Брекзит. Форумът се провежда по настояване на нашите сънародници заради тревогите им, че евентуалното напускане на страната на ЕС без сделка ще засегне вече придобити права.  В началото на обсъждането Манолова изброи участниците и подчерта, че не е дошъл нито един представител на правителството.    На срещата са поканени български граждани, живеещи и работещи във Великобритания.   \"Дискусия в институцията на омбудсмана, провокирана по настояване на нашите сънародници заради тревогите им във връзка с евентуален Брекзит без сделка. Те са обезпокоени от факта, че неясният статут на Великобритания, породен от Брекзит, ще засегне вече придобити и упражнявани права.  Основните предизвикателства според българите, които ме сезираха, са свързани с придобиването на новия им имиграционен статут след Брекзит и затруднената социална интеграция\", написа във фейсбук Мая Манолова. От 280 000 български граждани във Великобритания, едва 45 000 български граждани са придобили имиграционен статут към днешна дата, съобщи Мая Манолова, цитирана от Новини.бг.    Срокът за придобиването на имиграционен статут след Брекзит е до 31 декември 2020 г., но дали това ще бъде окончателно възприето като краен срок, тепърва предстои да се види.    Притеснението за омбудсмана е, че при евентуално напускане на Великобритания без споразумение, ще бъдат сериозно застрашени правата на хората от други страни в Обединеното кралство. Нейните притеснения са свързани и с българските граждани, които не са придобили имиграционен статут и не са започнали процедурата по такъв.    По думите на Манолова огромен проблем е и съществуващата неяснота как сънародниците ни в Англия ще могат да упражняват своите права, а също така и изключителната сложност на административната процедура за придобиването на такъв статут.    \"Една институция не може да се справи сама и ще бъде необходимо взаимодействието между всички страни\", каза Манолова.    Нишан Джингозян, основател на Българския център за социална интеграция и култура в Лондон, служител на лондонското кметство Брент и член на работна група, сформирана от външното министерство на Великобритания, която разработва стратегия за работа с гражданите на ЕС след Брекзит, е сред участниците в дискусията.    По думите му над 300 000 българи живеят във Великобритания. Политическите лидери в България трябва сериозно да се замислят да разработят стратегия за работа с големите общности българи, живеещи извън страната, каза Джингозян.  Предизвикателствата пред българската общност във Великобританция са затруднена интеграция и придобиването на новия статут на уседналост, каза Джингозян.    Статутът на уседналост при липсва на сделка няма да може да гарантира права, които изискват реципрочни действия от двете страни, подчерта той.    По думите му за статута се кандидаства чрез мобилно приложение. Проблемът пред българските граждани е липса на достатъчно информация за срокове за кандидатстване, езикова бариера, дигитални умения.  Той подчерта, че липсва информационна капмания в България, а хората в чужбина следят българските медиите.    Липсва достатъчно връзка с българските институции, заяви Джингозян, като благодари на омбудсмана Мая Манолова за нейната ангажираност.  Защо няма български консулства в Шотландия и Ирландия, попита Нишан Джингозян.  Той настоя за депутат, който да отговаря за българската общност в чужбина.  ", "date": "2019.08.29", "title": "Никой от правителството не дойде на форума на Мая Манолова за Брекзит и проблемите на българите "}
{"url": "http://epicenter.bg/article/RZS--Etichnata-komisiya-na-GERB-se-okaza-Punta-Mara/191450/2/0", "text": "Етичната комисия на ГЕРБ постъпи изключително неетично спрямо обществото като се покри цяло лято и не се произнесе по нито един от корупционните скандали свързани със самозабравили се кметове на управляващата партия. Това се казва в позиция на РЗС по повод заявката, че започват проверки на кметове и общински съветници, за които има данни за корупция.              ", "date": "2019.08.29", "title": "РЗС: Етичната комисия на ГЕРБ се оказа Пунта Мара"}
{"url": "http://epicenter.bg/article/Voenno-izlozhenie-s-kontsert-organizirat-v-Burgas-na-19-septemvri-/191462/2/98", "text": "Кампанията на Министерство на отбраната \"Бъди войник\" ще гостува в Бургас на 19 септември, дни преди националния празник 22 септември - нашият български Ден на независимостта. Това съобщават от пресцентъра на община Бургас.    Събитието включва изложение на военна техника до Морска гара, а при открита сцена \"Охлюва\" в Морската градина ще има информационна борса за набиране на войници и матроси, по-късно и концерт.      ", "date": "2019.08.29", "title": "Военно изложение с концерт организират в Бургас на 19 септември (ВИДЕО)"}
{"url": "http://epicenter.bg/article/Melaniya-otnovo-privleche-vnimanieto-s-toalet--izbra-vpita-roklya-s-golyamo-dekolte--Snimki-/191453/10/84", "text": "придружи съпруга си Доналд Тръмп на срещата на върха на Г-7, която тази година се проведе на френска територия, а именно в местността Биариц.  Докато световните лидери водеха оживени дискусии за климатичните промени, съпругите им се разходиха в градчето, където пробваха всепризнатите кулинарни изкушения от люти чушки, отгледани в Биариц. За едно от официалните събития словенката Мелания Тръмп бе избрала ", "date": "2019.08.29", "title": "Мелания отново привлече вниманието с тоалет, избра впита рокля с голямо деколте (Снимки)"}
{"url": "http://epicenter.bg/article/Razkriha-taynata-na-vechno-mladiya-Putin---sport-i-dieta/191461/10/99", "text": "Ние разкрихме тайната за вечната младост на Владимир Путин, написа испанският в. Ола!    Жълтото издание в обширен материал е разказало за навиците на държавния глава в Москва. \"Сегашният президент е най-големият почитател спорта, стопанисвал някога Кремъл. Той е джудист, кара ски и играе хокей. Това е само една част от неговите занимания. Лидерът на Руската федерация е фен и на разходките на свеж въздух\", посочи още вестникът.    \"Диетата на президента е здравословна и умерена. Той, за разлика от много свои сънародници, не е любител на алкохола. Путин също обича и да се подремва и спи над осем часа в денонощието\", допълниха авторите на материала.    \"Спорт, здравословна храна и продължителен сън. Това е тайната на вечната младост на Путин, който сега изглежда по-добре, отколкото преди десет години\", написа таблоидът, цитиран от московския в. Известия.", "date": "2019.08.29", "title": "Разкриха тайната на вечно младия Путин - спорт и диета"}
{"url": "http://epicenter.bg/article/Otkriha-kinofestivala-vav-Venetsiya--Brad-Pit-pristigna-s-yahta--Snimki-/191465/10/99", "text": "С прожекция на филма \"Истината\" на японския режисьор Хирокадзу Корееда бе открит 76-ият международен кинофестивал във Венеция. Френските звезди Катрин Деньов и Жулиет Бинош са в образите съответно на майка и дъщеря във филма, който е включен в конкурсната програма.   Актьорът Брад Пит направи впечатляваща поява, като пристигна за фестивала на яхта и пъргаво скочи от борда на брега. Той бе заснет как слиза от лодката в перфектна форма и в добро настроение. Катрин Деньов в тоалет в черно и оранжево и Жулиет Бинош в бледорозова рокля минаха по червения килим заедно с японския режисьор, за да представят семейната драма \"Истината\". Филмът бележи завръщането на Корееда на авансцената, след като през 2018 г. спечели \"Златната палма\" в Кан с \"Джебчии\".   В конкурсната програма за наградата \"Златен лъв\" са 21 филма на режисьори от ранга на американците Стивън Содърбърг, Тод Филипс, Ноа Баумбак, французите Оливие Асаяс, Робер Гедигян, Роман Полански, канадеца Атом Егоян, шведа Рой Андерсон, чилиеца Пабло Лараин, колумбиеца Сиро Гера, съобщиха световните информационни агенции.   Кинофестивалът във Венеция ще продължи до 7 септември. Председател на журито е аржентинската режисьорка Лукресия Мартел.   Катрин Деньов, която се е снимала във филма \"Истината\" на японеца Хирокадзу Корееда, довери, че персонажът ѝ до голяма степен е вдъхновен от самата нея, съобщиха ТАСС и Франс прес. Тя сподели това на пресконференция по повод премиерата на филма, с който бе открит 76-ият международен кинофестивал във Венеция.   каза 75-годишната актриса  -  \"   В \"Истината\" Деньов е в образа на актриса, която поддържа сложни взаимоотношения с дъщеря си, чиято роля се изпълнява от Жулиет Бинош. Това е първият филм, който японският режисьор, спечелил миналата година \"Златната палма\" в Кан с \"Джебчии\", е заснел извън родината си.    - заяви директорът на най-стария филмов фестивал в света Алберто Барбера. -  \"   Откриването на фестивала бе свързано и с полемика по повод включването на новия филм на Роман Полански \"Аз обвинявам\", адаптиран по книгата \"Офицер и шпионин\" на британския писател Робърт Харис, в основната програма. Известният режисьор Полански, който наскоро навърши 86 години, е обвнен, че през 1977 г. изнасилил непълнолетно момиче и заради възможността да бъде задържан и екстрадиран в САЩ най-вероятно няма да дойде във Венеция за премиерата на своя филм.   Източник: Дир.бг", "date": "2019.08.29", "title": "Откриха кинофестивала във Венеция. Брад Пит пристигна с яхта (Снимки)"}
{"url": "http://epicenter.bg/article/Hepaning-prerasna-v-protest-sreshtu-karierata-kray-Belashtitsa/191476/10/0", "text": "Екохепънинг в района на Белащица днес прерасна в спонтанен митинг срещу каменната кариера в района. Близо 150 човека блокираха пътя и не позволиха товарните камиони да минават. „Днес е само репетиция, вече сме готови и на крайни действия“, съобщи Павел Гемишев от гражданския комитет „Стоп на кариерите в Белащица”.   „Търпението ни е изчерпано, години на протести и нулев резултат, кой се интересува, че се крадат национални природни ресурси?“, попита председателят на Екогласност Емил Георгиев.   Вече близо 3 години продължава сагата с протестите срещу кариерата на „Холсим” край  Белащица. Жителите на селищата Белащица, Гълъбово, Марково, Брестник, Куклен, Цар Калоян и ПК Екогласност не се умориха да се борят срещу концесионера и вредите от дейността му, които понасят ежедневно.   Хората се жалваха дори на швейцарската посланичка, подариха й чували с праха, с който чуждата компания засипва околността, многобройни протестни шествия,  сигнали до държавните институции и Прокуратурата съпътстват борбата на Белащица и околността да се спазват екологичните норми на страната.   Засега има реакция само от Министерство на енергетиката. Емил Георгиев от Екогласност подчерта: \"Прави чест на министър Петкова, че наложи санкция в размер на 50 000 лева, с което се потвърди правотата на твърденията ни, че там се извършва незаконен добив, т.е. краде се българско природно богатство\".    Той разказа, че концесията е от 2000 г., разписана от тогавашния премиер Иван Костов и е за 20 години.   В края на декември миналата година имаха среща с посланичката на Швейцария у нас, на която я запознаха с вредите, които швейцарската компания нанася на региона -запрашаване, липса на задължителното по предписания оросяване на терена, значително увеличение на респираторните заболявания, застрашени водоизточници, липса на рекултивация, работа извън координатите на разрешената концесия.   Посланичката обеща да отиде на място, да се запознае с проблемите на хората и да съдейства в диалога по разрешаването им. Повече от половин година след срещата в посолството нищо не се е променило, освен признанието на Министерство на енергетиката, че концесионерът „Холсим” добива природни богатства извън разрешените граници, което става ясно от наказателно постановление на Министъра на енергетиката от 21.05.2019 .   От ПК \"Екогласност\" подадоха сигнали до Окръжната прокуратура, ДАНС, Прокуратура, НАП, Министерство на енергетиката и МОСВ, за да се разпореди извършването на проверка на всички събрани факти за нарушенията на концесионера „Холсим”, заяви Емил Георгиев. Той настоява в полза на държавата да се отнеме цялата техника на фирмата, която извършва незаконен добив.    ", "date": "2019.08.29", "title": "Хепънинг прерасна в протест срещу кариерата край Белащица"}
{"url": "http://epicenter.bg/article/SASht-boykotirat-initsiativa-na-G-7-za-20-mln--dolara-pomosht-za-Amazoniya/191422/7/0", "text": "САЩ не са давали съгласието си за отпускане на Бразилия на 20 милиона долара спешна помощ от Г-7, за да се бори с пожарите в района на Амазонка, каза говорителят на Съвета за национална сигурност Гарет Маркис, предаде Ройтерс.    Агенцията се позовава на изявление на говорителя, изпратено по имейл. В него се казва, че САЩ са готови да помогнат на Бразилия да се бори с пожарите и се посочва, че това е най-добре да се прави в координация с бразилското правителство. САЩ не са съгласни с общата инициатива на Г-7, която не е била консултирана с бразилския президент Жаир Болсонаро, гласи изявлението.    Тръмп не участва в заседанието на лидерите от Г-7, посветено на биоразнообразието и климата и френският президент Еманюел Макрон обясни отсъствието му с други ангажименти, но добави, че негов екип е бил в залата. Макрон каза тогава: \"САЩ са с нас и по въпросите на биоразнообразието, и в инициативата за Амазония\".    Помощта от Г-7 предизвика големи емоции в националистическото правителство на Болсонаро, който първоначално разкритикува този жест като проява на колониално отношение.    Маркис заяви също, че на срещата в Биариц не е било постигнато споразумение за принципите, въз основа на които да се води борба с използването на интернет от терористи и с езика на омразата. Не бе постигнато съгласие, но бе поет ангажимент работата по тези въпроси да продължи през следващите седмици, заяви представителят на съвета.    Бразилският президент каза вчера, че латиноамериканските страни от района на Амазонка ще организират през септември среща, за да обсъдят и опазването, и развитието на региона, предаде Асошиейтед прес. Болсонаро продължи личния си спор с френския президент, като го обвини, че искал да се представи като единствения човек, загрижен за околната среда. ", "date": "2019.08.29", "title": "САЩ бойкотират инициатива на Г-7 за 20 млн. долара помощ за Амазония"}
{"url": "http://epicenter.bg/article/Petitsiya-sreshtu-Boris-Dzhonsan-nabra-1-milion-podpisa/191429/7/0", "text": "Повече от 1 милион британци се подписаха в петицията срещу спирането на работата на парламента през септември, пише АФП, предаде БГНЕС.   Петицията беше стартирана часове, след като премиера Борис Джонсън поиска от кралица Елизабет Втора да отмени заседанията от началото на септември до средата на октомври, с което се ограничават способностите на народното събрание, да отложи Брекзит.   Подобна петиция трябва да събере 100 хиляди подписа, за да предизвика дебат в парламента, който е по-скоро символичен.   Петиция за отмяната на Брекзит събра 6,1 милиона подписа по-рано тази година.   Това не промени с нищо плановете на правителството. Борис Джонсън се закани, че ще извади страната от Европейския съюз на 31 октомври, независимо дали има сделка за условията на раздялата или не.   В референдума от 2016 г., който подкрепи Брекзит, резултатите бяха 17,4 милиона “за” напускане на ЕС и 16,1 милиона “против”.   Проучване на YouGov в сряда показа, обаче, че 47 процента от британците не одобряват хода на Борис Джонсън да отмени парламентарните заседания. В подкрепа на идеята се изказват 27 процента, а 26 процента казват, че нямат мнение по въпроса. ", "date": "2019.08.29", "title": "Петиция срещу Борис Джонсън набра 1 милион подписа"}
{"url": "http://epicenter.bg/article/Tezhak-udar-za-Salvini-sled-sdelkata-za-nova-koalitsiya-v-Italiya--Konte-ostava-premier/191430/7/0", "text": "Джузепе Конте ще остане премиер на Италия, а доскорошните противници от Демократическата партия (ДП) и движението Пет звезди (Д5З) ще формират правителство. Това стана ясно след края на преговорите между двете формации, пише Би Би Си, предаде БГНЕС.   Коалиционното правителство означава, че плановете на вицепремиера и вътрешен министър в досегашния кабинет Матео Салвини, се провалят.   Салвини умишлено предизвика кризата, като сложи край на коалицията с Д5З. Неговата партия Лига има голямо предимство в проучванията на общественото мнение и Салвини се надяваше да спечели предсрочните избори. Както той, така и лидера на Форца Италия Силвио Берлускони, призоваха за нови избори, след срещата си с президента на страната.   Но традиционните противници от ДП и Д5З се обединиха, за да не допуснат предсрочен вот и победа на Лига. Сегашният парламент има мандат до 2023 г.   “В трудни времена като тези не можем да си позволим да нямаме куража да не опитаме този вариант.”, каза лидера на ДП Никола Дзингарети.   По време на речта си, след като подаде оставка в края на август, премиерът Конте нападна яростно Салвини и нарече правителствената криза и ролята на лидера на Лига “безотговорни”.   “Салвини търси поводи да предизвика избори”, каза Конте от трибуната на Сената.  ", "date": "2019.08.29", "title": "Тежък удар за Салвини след сделката за нова коалиция в Италия, Конте остава премиер"}
{"url": "http://epicenter.bg/article/Kitay-izprati-podkrepleniya-na-voenniya-si-garnizon-v-Honkong-/191436/7/0", "text": "Пекин изпрати подкрепления на гарнизона на Народноосвободителната армия на Китай (НОАК) в Хонконг в четвъртък, няколко дни преди планирания от протестиращите марш „за пълна демокрация“ на града след три месеца демонстрации, които понякога преминават в безредици, предават Reuters и \"Фокус\".    Държавните медии описват прехвърлянето на военнослужещите в ранните часове на четвъртък като рутинно и очаквано. Но дори и да е рутинно, времето, в което се случва, вероятно ще увеличи напрежението в „специалния административен регион“ Хонконг, който се завърна в Китай през 1997 г.    Китайските военни ще дадат още по-голям принос за поддържането на просперитета и стабилността на Хонконг, се казва в съобщение на гарнизона на НОАК, цитирано от държавната информационна агенция „Синхуа“.    Военните са завършили рутинна ротация на въздушни, сухопътни и морски сили, съобщи информационната агенция. Медиите пуснаха снимки и кадри на бронетранспортьори, движещи се в конвой в Хонконг преди зори, като светлините им мигаха.    Наблюдателите изчисляват, че числеността на гарнизона в Хонконг е между 8000 и 10 000 военнослужещи, разделени между бази в Южен Китай и мрежа от бивши казарми на британската армия в Хонконг.    Камиони, пълни с войници от НОАК с бели ръкавици, се прехвърлиха в Хонконг в рамките на часове след предаването през 1997 г., като повдигнаха въпроси за тяхната роля. Те провеждат чести учения, но рядко са били виждани извън техните бази.    Китай осъди протестите и обвини САЩ и Великобритания, че се намесват в делата му в Хонконг. Той изпрати ясни предупреждения, че е възможна насилствена намеса.    Стотици хора от въоръжената полиция този месец проведоха учения на спортен стадион в Шенжен, който граничи с Хонконг, ден след като Държавният департамент на САЩ заяви, че е \"силно загрижен\" за техните движения.  ", "date": "2019.08.29", "title": "Китай изпрати подкрепления на военния си гарнизон в Хонконг "}
{"url": "http://epicenter.bg/article/Donald-Tramp-dava-zelena-svetlina-za-sech-v-priroden-rezervat-/191438/7/0", "text": "Американският президент Доналд Тръмп е възложил на министъра на селското стопанство Сони Пардю да проучи въпроса за премахване на забрана за изсичане на дървета в природния резерват Тонгас (щата Аляска), написа в. Вашингтон пост, цитиран от Новини.бг   Според информацията на изданието стопанинът на Белия дом е имал пряк интерес от освобождаване на площите. Изсичането на горските масиви би направило възможно изграждане на автомобилни магистрали и улесняване на достъпа до природните богатства в най-северната част на Американския континент.    Забраната за сеч в най-големия природен резерват в Аляска е била въведена по време на управлението на Бил Клинтън (1993-2001 г.), посочи още вестникът.", "date": "2019.08.29", "title": "Доналд Тръмп дава зелена светлина за сеч в природен резерват?"}
{"url": "http://epicenter.bg/article/Rusiya-e-poluchila-avans-ot-Indiya-za-zenitno-raketnite-sistemi-S-400-/191439/7/97", "text": "Русия е получила от Индия аванс по договора за продажба на зенитно-ракетни системи С-400, съобщиха пред РИА Новости от пресслужбата на Федералната служба по военно-техническо сътрудничество, предава \"Фокус\".    „Що се касае до аванса от Индия за покупката на С-400, то този въпрос е разрешен. По обективни причини не можем да коментираме техническите детайли“, заявиха от службата.    По-рано заместник-директорът на ФСВТС Владимир Дрожов съобщи, че Русия се надява да получи от Индия аванс за С-400 до края на годината, като в този случай доставките могат да започнат през 2020 и да завършат през 2025 година.    В началото на октомври 2018 г. Русия и Индия подписаха договор за доставка на С-400. Пет полкови комплекта от най-новите зенитни ракетни системи ще струват на Ню Делхи 5,43 милиарда долара.    Реализацията на военни сделки между Индия и Русия нееднократно е посрещана с критики от страна на Вашингтон, който разглежда Ню Делхи като ключов партньор в Южна Азия. През 2018 година САЩ настояваха Индия да се откаже от сключването на голямата сделка за покупка на С-400 от Русия.    Признавайки дългата история на сътрудничеството на Ню Делхи с Москва, Съединените щати не изключиха възможността тя да наложи санкции срещу своите индийски партньори. От своя страна ръководството на Индия многократно подчертава, че счита едностранните ограничения за незаконни.  ", "date": "2019.08.29", "title": "Русия е получила аванс от Индия за зенитно-ракетните системи С-400 "}
{"url": "http://epicenter.bg/article/SZO--Sluchaite-na-morbili-sa-se-uvelichili-tri-pati-za-poslednata-godina--Zaboleli-sa-365-000-dushi/191441/7/0", "text": "В целия свят се отбелязва увеличение на случаите на морбили - заболяване, срещу което има ваксина, но може да е смъртоносно или да причини сериозни увреждания на децата, съобщиха от Световната здравна организация (СЗО).   Докладваните случаи на заболяването са скочили близо три пъти за последната една година.   Общият им брой за 2019 е 365 хил., което е най-високата стойност от 2006 година насам, но специалистите подозират, че в действителност заразените са милиони.   Директорът на отдела за ваксинация към СЗО Кейт Обрайън отбеляза:   \"Имаме притеснителна тенденция във всички региони на света към увеличение на случаите на морбили, с изключение на Америките, но намаляването там е съвсем малко. Така че имаме държави, където ваксинирането е недостатъчно, но имаме и страни, където ваксините покриват почти цялото население и въпреки това се намират малки неваксинирани общности, които водят до епидемия“.   Според организацията разпространението на болестта се дължи на лошите здравни системи и заблуждаваща информация за ваксините:   \"Категорично има семейства, общности, хора, които получава погрешна информация не само за сериозността на заболяването и рисковете, но и за ефикасността на ваксините и безопасността им. Така че подвеждащата информация е все по-голяма заплаха“.   В Европа случаите на морбили също са рекордно високи, а четири държави, в които заболяването се смяташе за изчезнало, изгубиха този си статут. Това са Великобритания, Гърция, Чехия и Албания.  ", "date": "2019.08.29", "title": "СЗО: Случаите на морбили са се увеличили три пъти за последната година! Заболели са 365 000 души"}
{"url": "http://epicenter.bg/article/Bryuksel--Sarbiya-da-se-otkazhe-ot-dogovora-za-svobodna-targoviya-s-Evraziyskiya-sayuz--ako-iska-v-ES/191442/7/0", "text": "Брюксел предупреди Сърбия, че трябва да се откаже от споразумението за свободна търговия с Евразийския икономически съюз (ЕАИС), ако иска да се присъедини към Европейския съюз, предават Euronews и \"Фокус\".    Балканската страна заяви, че планира да се присъедини към оглавявания от Москва ЕАИС на 25 октомври.    Но говорител на Европейската комисия заяви пред Euronews, че Сърбия ще трябва да се откаже от всички съществуващи двустранни търговски споразумения преди да се присъедини към Съюза. Коментарът на Комисията дойде след среща между сръбския президент Александър Вучич и руския посланик в Белград Александър Боцан-Харченко, който заяви, че сделката ще осигури на Сърбия достъп до пазар с капацитет от над 180 милиона души.    Единният пазар на ЕС в сравнение включва понастоящем над 500 милиона потребители на стойност 17 трилиона евро.    Боцан-Харченко написа в „Туитър“, че „това е значимо събитие“, на което „медиите обръщат необходимото внимание“.    Създаденият през 2015 г. ЕАИС включва Русия, Армения, Беларус, Казахстан и Киргизстан.    Сърбия е дългогодишен съюзник на Москва, но за да се присъединят към блока, държавите са длъжни да приведат политиките си в съответствие с ЕС, което би включвало налагане на търговски санкции на Русия заради действията й в Украйна.    Страната кандидатства за членство в ЕС през 2009 г., като става официален кандидат през 2012 г., а разговорите започват през 2014 г., но оттогава насам е постигнат малък напредък.    Мнозина в Белград се съмняват силно, че страната ще стане член дори след 2025 година.    И на Сърбия, и на Косово беше казано да разрешат различията си, за да възобновят преговорите за членство с ЕС.    Диалогът между двете страни бе прекратен през ноември, когато Косово наложи 100-процентови мита на сръбските стоки в отговор на това, че Сърбия не признава независимостта му.  ", "date": "2019.08.29", "title": "Брюксел: Сърбия да се откаже от договора за свободна търговия с Евразийския съюз, ако иска в ЕС"}
{"url": "http://epicenter.bg/article/Brazilskiyat-prezident-iztri-obidniya-si-komentar-za-Brizhit-Makron/191445/7/0", "text": " изтри от Фейсбук обиден коментар по адрес на френската първа дама  , предаде Франс прес,цитиран от Дарикнюз. Агенцията отбелязва, че това е станало в контекста на дипломатическа криза между  \" , съобщи пред журналисти говорителят на Болсонаро, Отавио до Рего Барос. В неделя    \"Не унижавайте човека, ха-ха-ха\", написа Болсонаро, имайки предвид Макрон, с когото преди това влезе в словесен конфликт заради пожарите в Амазония. Във вторник бразилският президент изглежда смекчи тона, като каза, че страната му е готова да приеме обещаната от Г-7 помощ в размер на 20 милиона долара за борба с пожарите, която първоначално отказа. Вчера обаче Болсонаро отново повиши напрежението, като поиска от Макрон да се отрече от свои думи, в които бил омаловажил бразилския суверенитет върху Амазония. Бразилия, където се намират над 60 процента от най-голямата тропическа гора на планетата, е особено чувствителна по този въпрос.", "date": "2019.08.29", "title": "Бразилският президент изтри обидния си коментар за Брижит Макрон (Снимка)"}
{"url": "http://epicenter.bg/article/Boris-Dzhonsan-hvarli-Bryuksel-v-panika--ES-mozhe-da-otstapi-pred-iskaniyata-mu-/191446/7/0", "text": "Дипломат от Брюксел разкри, че ЕС може да отстъпи на исканията на Борис Джонсън за Брекзит, след „шокиращото“ му решение да спре работата на парламента, пише евроскептичният вестник The Daily Express, цитиран от \"Фокус\".    Твърдата тактика на Борис Джонсън по отношение на Брекзит изглежда върши работа - след като няколко висши фигури в Брюксел изразиха явна паника за предстоящата перспектива за Брекзит без сделка. Според вътрешен служител в Брюксел, водещите фигури на ЕС стават все по-загрижени, че Борис Джонсън сериозно смята да изведе Великобритания без сделка.    Майкъл Пийл, дипломатическият кореспондент на \"Файненшъл таймс\", заяви, че Европейският съюз може да реши да отговори на исканията на Борис Джонсън след днешното съобщение за спирането на работата на парламента.    Пийл заяви пред Би Би Си: „Мисля, че има много несигурност в това. Това, както казва един служител, е игра на шах или покер с висок залог. Тук със сигурност има възможност и хората се опитват да работят върху това какво означава решението за съдбоносната среща на лидерите на ЕС в средата на октомври.“    Той предположи, че ЕС може да бъде заинтересован да изглежда така, сякаш Борис Джонсън „е спечелил победа“ над Брюксел, ако това гарантира сделка за Брекзит.    Той твърди, че фактори в Брюксел са все по-загрижени от предстоящия хаос от Брекзит без споразумение.    Един дипломат от ЕС каза на Пийл, че ходът на Борис Джонсън ще увеличи още повече залозите за срещата на върха на европейските лидери, която следва речта на кралицата, планирана за 14 октомври.    \"Определено това е преди всичко домашен ход. Но той играе две шахматни партии едновременно\", твърди дипломатът.    Дипломатът заяви, че днешното решение е част от рискования подход на Джонсън, който може да увеличи перспективите за сделката - и също така ще прехвърли вината върху ЕС в случай на Брекзит без сделка.    Друг дипломат пък каза: „Той показа на ЕС, че \"ние сме вътре заедно. Той иска да се измъкне от тази идея, че топката е в полето на Обединеното кралство - и най-малкото вместо това да я постави в средата на терена.\"    Един високопоставен служител на ЕС каза: „Каквото и да се случи, ЕС никога няма да промени позицията си, защото Брекзит без сделка става все \"по-достоверен\", а противниците на такова развитие се организират по-добре.    Междувременно правителството на британския премиер Борис Джонсън отправи предизвикателство към депутатите, които искат да спрат Брекзит - променете закона, или променете правителството, ако искате да спрете излизането на Обединеното кралство от Европейския съюз на 31 октомври.    Великобритания е на седмици от излизането от ЕС, но все още не е постигнала сделка с Брюксел, за да смекчи въздействието на откъсването от най-големия си търговски партньор. Джонсън казва, че иска сделка, но ще напусне без такава, ако е необходимо.    Премиерът разяри опонентите си, като нареди спирането на парламента за почти месец преди крайния срок за Брекзит, като ограничи възможността на законодателите да използват парламентарни процедури и правила, за да го блокират.    Джейкъб Рийс-Мог, лидер на Камарата на общините, се присмя на тези депутати, които искат да осуетят плановете на Джонсън.    „Всички тези хора, които плачат и скърцат със зъби, знаят, че има два начина да правят това, което искат да правят“, заяви Рийс-Мог, привърженик на Брекзит, пред BBC.    „Едното е да променят правителството, а другото е да променят закона. Ако направят, което и да е от двете, това ще има ефект“.  „Ако те нямат нито смелостта, нито намерението да направят нито едно от тях, тогава ще излезнем на 31 октомври в съответствие с резултата от референдума“.  ", "date": "2019.08.29", "title": "Борис Джонсън хвърли Брюксел в паника, ЕС може да отстъпи пред исканията му "}
{"url": "http://epicenter.bg/article/Tragediya--Zhilishten-blok-se-sruti-v-Ukrayna--otkriha-telata-na-osem-zaginali--VIDEO--/191448/7/0", "text": "Жилищен блок се срути в украинския град Дрохобич в Лвовска област, съобщават местните медии. Спасителите, които са пристигнали на мястото на трагедията, са открили телата на осем загинали, сред които има и 5-годишно момченце.    Спасителите съобщават, че повече хора под руините няма. Работата по разчистването на останките от сградата продължава, вече са извозени 29 самосвала.    Трагичният инцидент се разигра през нощта, когато е рухнал цял вход от четириетажната жилищна сграда.    Сред възможните причини за инцидента се споменават врзив на природен газ и размиване на грунта под основите на сградата. Води се следствие    Всички жители на пострадалата сграда са евакуирани. В града е обявен траур.    ", "date": "2019.08.29", "title": "Трагедия! Жилищен блок се срути в Украйна, откриха телата на осем загинали (ВИДЕО) "}
{"url": "http://epicenter.bg/article/Erdogan-i-Tramp-sa-obsadili-Siriya-po-telefona/191451/7/0", "text": "Президентите на Турция и САЩ Реджеп Таийп Ердоган и Доналд Тръмп са говорили по телефона рано в четвъртък, предава „Анадолската агенция“, цитирана от \"Фокус\". Агенцията се позовава на съобщение от пресслужбата на турския държавен глава. Двамата лидери са обсъдили последните събития в Сирия и конкретно в Идлиб, както и двустранните отношения, се казва в изявлението. Там се подчертава, че страните са се съгласили да защитават цивилното население в северозападната сирийска провинция и да продължат да си сътрудничат за избягване на нова хуманитарна криза в региона. Турската държавна агенция припомня, че миналия септември Анкара и Москва се договориха да създадат зона на деескалация в Идлиб, където актовете на агресия са строго забранени. Според споразумението, опозиционните формирования в провинцията остават в районите, където се намират в момента, докато Русия и Турция ще провеждат съвместни патрули в региона, за да предотвратят евентуални военни действия. Те обаче не успяха да го направят и боевете продължават и досега. Двамата лидери са потвърдили решимостта си да увеличат стокооборота между двете страни до 100 милиарда долара. Ердоган е заявил, че е доволен от предприетите стъпки на срещата на Г-7 спрямо Иран.  ", "date": "2019.08.29", "title": "Ердоган и Тръмп са обсъдили Сирия по телефона"}
{"url": "http://epicenter.bg/article/Desetki-detsa-postradaha-v-avtobusna-katastrofa-v-Germaniya/191460/7/0", "text": "Автобус се сблъска с лек автомобил във федералната провинция Бранденбург в Германия. 30 души бяха ранени, повечето от тях деца, съобщи телевизионната и радиокомпания RBB по данни на пожарната служба, предаде БГНЕС.   Съобщава се, че инцидентът е станал в сряда вечерта на кръстопът в град Бранденбург ан дер Хавел. Пожарната служба е била информирана за инцидента в 17:27 местно време .   “80% от жертвите са деца”, заяви говорител на пожарната. Възрастта на децата не е посочена.   В същото време, както отбелязват в пожарната служба, никой не е получил животозастрашаващи наранявания, а само двама пътници на автобуса и водачът на колата са получили сериозни наранявания. Като предпазна мярка всички пострадали са откарани в болници.   Причината за произшествието все още не е съобщена.  ", "date": "2019.08.29", "title": "Автобусна катастрофа в Германия! Пострадаха десетки деца"}
{"url": "http://epicenter.bg/article/Germanskata-armiya-ostana-bez-obuvki-/191467/7/0", "text": "Въоръжените сили на Германия се сблъскват с проблеми със снабдяването - Бендусверът остана без обувки,    Според вестника снабдяването на Бундесвера се намира в плачевно състояние. Причината за липсата на обувки е \"ограничената производствена мощност на икономиката\". Първоначалните планове на Бундесвера са били военнослужещите от цялата армия да получат нови обувки до края на следващата година.    Поради проблемите, обаче, пълната подмяна на обувките на личния състав ще бъде завършена към края на второто тримесечие на 2022 г., съобщава министерството на отбраната в отговор на зададен въпрос.    От военното ведомство обясняват, че от стандартния комплект от три чифта обувки - два зимни и един летен, е раздаден само един чифт зимни обувки, и то 160 000 чифта, при обща численост на военнослужещите от 183 00, уточнява изданието. С летни обувки са осигурени едва 31 000 войници. При това подмяната на обувките е била предвидена още през 2016 г.    \"Самолетите не летят, танковете не вървят, оръдията не стрелят. Снабдяването на Бундесвера е в плачевно състояние. Оценката \"условно готова за отбрана\" за армията ни е напълно справедлива\", пише авторът на материала.    Новият министър на отбраната на Германия Анегрет Крамп-Каренбауер също обърна внимание на проблемите на армията с материално-техническото снабдяване и заяви че военнослужещите трябва да бъдат снабдени \"с най-съвременното и надеждно снаряжение\", отбелязва изданието.     ", "date": "2019.08.29", "title": "Германската армия остана без обувки "}
{"url": "http://epicenter.bg/article/Petima-sa-raneni-pri-avtobusna-katastrofa-v-Istanbul/191472/7/0", "text": "Петима души бяха ранени днес при катастрофа на автобус от градския транспорт в Истанбул, съобщи турската телевизия НТВ, цитирана от Новини.бг   Инцидентът е станал на булевард Баглар в квартал Газиосманпаша. Автобусът се блъснал в две коли, след което шофьорът е загубил контрол над управлението и рейсът се е врязал в сграда.   Петима души, сред които водачът на автобуса, са били ранени при катастрофата. Пострадалите са хоспитализирани.    На мястото на инцидента пристигнаха линейки, полиция и пожарни екипи.    Булевард Баглар е бил затворен за движение.", "date": "2019.08.29", "title": "Петима са ранени при автобусна катастрофа в Истанбул"}
{"url": "http://epicenter.bg/article/Merkel-i-Putin-obsadiha-podgotovkata-na-sreshtata-na--Normandskata-chetvorka--Siriya-i-Libiya/191468/7/0", "text": "Канцлерът на Германия Ангела Меркел проведе в четвъртък телефонен разговор с руския президент Владимир Путин. Както съобщава официалният представител на Кабинета на министрите на ФРГ Щефан Зайберт, тема на дискусията са били Украйна, Сирия и Либия, предава ТАСС, цитиран от Фокус. „Участниците в разговора са се съгласили по темата за Украйна да продължат подготовката на срещата на върха в нормандския формат (Германия, Франция, Русия и Украйна), за да способстват реализацията на Минските споразумения. Те са подчертали необходимостта да се ускорят преговорите за бъдещия договор за транзит на газ“, отбеляза още Зайберт.", "date": "2019.08.29", "title": "Меркел и Путин обсъдиха подготовката на срещата на „Нормандската четворка“, Сирия и Либия"}
{"url": "http://epicenter.bg/article/V-petak-postigate-lichen-uspeh-v-obshtestvoto/191479/10/101", "text": "Дневно предназначение: Активен ден, предназначен за постигане на личен успех в обществото. Активират се добри пътувания, възможности за много срещи, получаване на популярност, известност и публични успехи. Денят е подходящ за отличаване, международни дейности, транспорт, реклама, духовност, развитие в културата, успешни далечни пътувания. Основна цифрова характеристика – 1, 2, 3, 5, 6, 7, 9. Ден за подобрения, възход и добри промени.   Часова характеристика: Мото: Днес е щастливият ми ден! Дневно предназначение: Ден, предназначен за вземане на принудителни решения в любовта и бизнеса. Дневната нумерологична карта активира противоречия и искания.   Страстите ще се разгорещят, а емоциите и любовните желания ще ескалират в следобедните часове и вечерта. Изберете деловото поведение и направете това, което желаете. Денят е подходящ за работа от офис без излишни движения, които ще бъдат без смисъл и могат да ви напрегнат. Творете и се радвайте на красивите неща. Основна цифрова характеристика – 1, 2, 3, 4, 6, 7, 8, 9. Ден за красота и справяне с предизвикателства в любовта.  Часова характеристика:  Мото: Красотата е навсякъде около мен!  Дневно предназначение: Завършвам седмицата с ден, в който може да почувствате спад в енергията си. Възможно е да възникнат повреди и пречки, които да доведат до ремонтни дейности. Активират се дисбаланс, неувереност, фактори за влошаване на здраве. Дневният аспект активира притеснения и недоволство в работата. Извършете профилактика и се погрижете за себе си. Не прекалявайте с храната и алохола, защото има опасност от натравяне.   Основна цифрова характеристика – 1, 2, 3, 4, 9. Труден ден с акцент върху здравето. Изискват се грижа и уважение на Аз-а.    Часова характеристика: Мото: Полагам грижа за себе си!", "date": "2019.08.29", "title": "В петък постигате личен успех в обществото"}
{"url": "http://epicenter.bg/article/Neymar-vleze-v-serial-na-Netfliks-/191493/10/100", "text": "  “Успях да сбъдна мечтата си да бъда част от любимия си сериал. Сега мога да споделя Жоао (неговият герой - б.р.) с всички вас! Благодаря, La casa de papel”, написа Неймар в Туитър към кратко видео, на което е с емблематичната за сериала маска на Салвадор Дали.   Бразилската звезда има малка роля в 6-ия и 8-ия епизод на третия сезон в сериала, чийто сюжет се върти около план за обирането на националната банка на Испания. Там той се превъплъщава в монах, като репликите му предизвикват интерес.   “Не ми харесват нито футбола, нито купоните”, казва персонажът на Неймар, за когото важи точно обратното в реалния живот. Въпреки че сезонът излезе през юли, кадрите с участието на нападателя бяха включени едва сега заради скорошните обвинения в изнасилване по негов адрес.   Източник: Канал 3", "date": "2019.08.29", "title": "Неймар влезе в сериал на Нетфликс "}
{"url": "http://epicenter.bg/article/Filip-Kirkorov-vdigna-skandal-v-TV-predavane/191503/10/100", "text": "Руският поп певец Филип Киркоров направи скандал на репетиция за конкурса \"Нова вълна\". Това съобщи телевизионният канал РЕН, цитиран от БГНЕС.   Киркоров вдигнал скандал на организаторите на \"Нова вълна\" заради нарушените срокове за подготовка за неговия номер. Той категорично отбелязал, че състезанието няма да започне, докато не повтори номера си. Киркоров не подбирал изразите си, давайки ясно да се разбере, че не го интересува колко време остава до началото на шоуто. Конкурсът „Нова вълна“ се провежда в Сочи от 24 до 29 август. В него 13 финалисти от 11 държави се борят за победа.   Филип Киркоров е звезда на съветския и руския поп. Широката публика го познава с хитове като „Огън и вода“, „Жестока любов“, „Чайна роза“, „Цветът на настроението е син“, „Ибиса“.  ", "date": "2019.08.29", "title": "Филип Киркоров вдигна скандал в ТВ предаване"}
{"url": "http://epicenter.bg/article/Ne-se-habete--Yasen-e-pobeditelyat-v-ShL-za-2020-g--oshte-predi-zhrebiya/191458/8/0", "text": "Жребият за групите на Шампионската лига 2019/20 още не е изтеглен (започва от 19 ч. днес), а вече се знае кой ще бъде крайният победител на 30 май 2020 г. в Истанбул. Той не е изненадващ - кралят на турнира Реал Мадрид, прогнозират експерти и статистици от Big Data на Google, Opta и Squawka, до които се допитаха от ВТ Sport.    Според техните данни Реал Мадрид ще си върне купата с победно 3:2 на финала срещу Байерн Мюнхен, след като е прегазил с общо 7:3 Ман Сити на Гуардиола на осминафиналите, Челси на 1/4-финала с общо 4:2 и \"смъртния враг\" Барса на полуфинала с 5:2.    Баварците пък ще отвеят Атлетико Мадрид на осминафинала (3:1 общо от двата мача), ПСЖ на 1/4-финала с 3:2 и Юве на полуфинала с общо 3:0.    На ст. \"Ататюрк\" в Истанбул скъпоценният победен гол за \"кралския клуб\" от Мадрид ще отбележи новото попълнение от Айнтрахт Франкфурт Йович.    Двете мегазвезди на световния футбол Меси и Кристиано Роналдо ще се утешат с нови рекорди, но не и с купата. Аржентинецът ще стане първият футболист с над 10 хеттрика в турнира (ще има 11), Барса ще остане непобедена вкъщи в турнира в 37 поредни мача (ще загуби от Реал), а Кристиано ще изпревари предишната \"седмица\" на Реал М - Раул Гонсалес, като играчът, който е отбелязвал гол на 35 различни отбора в ШЛ.   Източник: Канал 3", "date": "2019.08.29", "title": "Статистици: Не се хабете! Ясен е победителят в ШЛ за 2020 г. още преди жребия"}
{"url": "http://epicenter.bg/article/Ministar-Kralev-inspektira-sportni-obekti-vav-Varna-/191481/8/0", "text": "Министърът на младежта и спорта Красен Кралев и областният управител на Варна Стоян Пасев инспектираха ремонтните дейности на залата за вдигане на тежести към Спортно училище \"Георги Бенковски\" и водна спортна база “Бриз”. И двата обекта ще бъдат открити до месец, съобщават от ММС.    Модернизирането на залата в спортното училище ще осигури отлични условия за тренировките на учениците. В момента се подобрява енергийната ефективност на сградите, санитарните помещения и пожарната безопасност.    Проектът, който ММС подпомага финансово е внесен от директора на Спортно училище „Георги Бенковски“ и е на стойност 110 450 лв. с ДДС.    По време на инспекцията присъстваха още Христо Христов, олимпийски вицешампион и европейски и световен за младежи, Стефчо Христов - световен шампион за кадети, президентът на спортен клуб по вдигане на тежести “Титан” Радостин Димитров, треньорът на клуба Живко Николов и г-жа Евелина Янчева, директор на СУ “Георги Бенковски”.    Във водна спортна база “Бриз” се ремонтират съществуващите хангари, съблекални, бани и тоалетни, като основната цел на проекта е реновиране на материално-техническото състояние.    ММС подпомага финансово строителните дейности след внесен проект от Спортен клуб „Черно море“ - Бриз на стойност 160 202,14 лв. с ДДС.    С реализирането му, ще се създадат по-добри условия за всички трениращи спорта ветроходство, а така ще нарасне и интересът към морските спортове.  ", "date": "2019.08.29", "title": "Министър Кралев инспектира спортни обекти във Варна "}
{"url": "http://epicenter.bg/article/Erdogan--Zashto-da-ne-kupim-Su-57-vmesto-F-35--/191452/7/0", "text": "Турският президент Реджеп Тайип Ердоган допусна, че вместо американските F-35, Анкара може да закупи руски изтребители Су-35 и Су-57. Това съобщава руската преса днес.    Според държавния глава Акара не се притеснява от това, че сделката за американските самолети може да се провали. Той отбеляза, че когато стане известно окончателното решение на Вашингтон, турската страна ще предприеме необходимите стъпки.    \"Пазарът, на който можем да действам, е голям\", подчерта президентът.    На въпрос дали е възможно Анкара за закупи руски изтребители вместо американските, президентът отговори: \"А защо не?\".    Вчера турският държавен глава бе на извънредна визита в Русия. Той и руският му колега Владимир Путин откриха авиокосмическото изложение МАКС-2019 в комплекса Жуковски край Москва. С особен интерес турският президент разгледа най-модерните руски изтребители Су-57 и Су-35.    По-късно от Вашингтон обявиха, че Турция може да остане в сделката за F-35, но само ако се откаже от закупените руски зенитно-ракетни системи С-400.      ", "date": "2019.08.29", "title": "Ердоган: Защо да не купим Су-57 вместо F-35? "}
{"url": "http://epicenter.bg/article/Dzhuzepe-Konte-poluchi-mandat-za-sastavyane-na-novo-pravitelstvo-ot-prezidenta-Matarela-/191456/7/0", "text": "Италианският президент Серджо Матарела е дал на премиера Джузепе Конте мандат да формира ново правителство в четвъртък, след като в Рим постигнаха сделка за предотвратяване на предсрочните избори, предава AFP, като се позовава на съобщение от пресслужбата на държавния глава.    Очаква се Конте да получи няколко дни за политически консултации, които трябва да доведат до формирането на работещо мнозинство в парламента, след като ляво-популистката „Движение 5 Звезди“ и лявоцентристката Демократиеска партия се съгласиха да работят заедно в нова управляваща коалиция.    Новата коалиция все още се нуждае от одобрение от парламента при вот на доверие. Говорителят на президента Джовани Грасо заяви, че партиите са постигнали споразумение за преназначаване на Джузепе Конте, който не принадлежи нито една група, но е много близо до Д5З, за премиер. Ролята на Конте беше предмет на спор по време на преговорите между партиите, защото някои членове на ДП искаха се отстранят всички остатъци от старата коалиция.    Предишното коалиционно правителство на Д5З с дясната \"Лига\" се срина по-рано този месец, след като лидерът на последната - Матео Салвини, прекрати партньорството, което в крайна сметка доведе до оставката на Конте като министър-председател. Матарела проведе консултации миналата седмица и тази седмица, за да се опита да реши по-нататъшния път, включително дали да свика предсрочни избори, ако не може да се сформира алтернативна коалиция.    От своя страна Матео Салвини, лидер на партията „Лига“, се противопостави на новото правителство на \"Движение 5 звезди“ и Демократическата партия (ДП), обвинявайки ги в заговор срещу интересите на италианците.    \"Това правителство е създадено под знака на омразата към Лигата, най-популярната партия в страната\", коментира Салвини и обвини новите управляващи, че са се поддали на натиск отвън за разпродажбата на италиански компании.    \"Сега ще имаме премиер по молба на Париж, Берлин и Брюксел, защото никой не се нуждае от правителство, което поддържа гордостта и суверенитета на своя народ, и партията (Демократическата), която загуби всички възможни последни избори на всички нива - национално, регионално, общинско, европейско\", подчерта Салвини. Всъщност единственият демократичен изход от кризата е провеждането на нови избори, подчерта той и прогнозира на новия кабинет половин година живот.    Загриженост относно \"опасния сценарий\" изрази и лидерът на \"Форца, Италия\", бившият премиер Силвио Берлускони. \"Правителството на Движението и Демократическата партия е политически погрешно решение, не е подходящо за изпълнение на важните задачи пред страната\", каза политикът пред репортери след среща с президента.    ", "date": "2019.08.29", "title": "Джузепе Конте получи мандат за съставяне на ново правителство от президента Матарела "}
{"url": "http://epicenter.bg/article/Leh-Valensa--Donald-Tramp-da-napravi-otnovo-SASht-imperiya-na-dobroto/191478/7/0", "text": "Доналд Тръмп трябва да се заеме с възстановяването на моралното водачество на САЩ, за да станат те отново \"империя на доброто\", заяви бившият полски синдикален лидер и бивш президент на Полша Лех Валенса три дни преди посещението на американския президент, предаде АФП.    Тръмп е очакван във Варшава в неделя за отбелязването на 80-годишнината от избухването на Втората световна война, започнала на 1 септември 1939 г. с нападението на нацистка Германия над Полша.    \"Президенте Тръмп, приканвам ви да върнете на САЩ позицията на световен водач\", казва 75-годишният Валенса в публикувано днес интервю за в. \"Жечпосполита\". Лех Валенса е първият лидер на синдиката \"Солидарност\" и носител на Нобеловата награда за мир. \"Светът се нуждае от водачеството на САЩ. Нуждае се от морално и политическо водачество, а не само от икономическо и военно водачество\", казва Валенса. \"Имам послание за президента Тръмп: САЩ години наред бяха империята на доброто, която водеше света. Те продължават да са пред останалите във военно и икономическо отношение, но вече не са световен лидер в морално и политическо отношение\", заявява Валенса.    С думите \"империя на доброто\" бившият полски президент се позовава на израза \"империя на злото\", използван през 1983 г. насред кризата с европейските ракети от президента на САЩ Роналд Рейгън по адрес на СССР. Валенса понастоящем е в хладни отношения с управляващите полски консерватори и посочи, че няма да участва в церемониите в неделя във Варшава.    Тръмп ще е на практика единственият световен лидер, който ще участва в церемониите и ще произнесе реч на тях. Преди него речи ще изнесат президентите на Полша и Германия. Руският президент Владимир Путин не е сред поканените.    Полското президентство обяви, че на церемониите се очакват около 40 делегации, като около половината ще са водени от държавните глави.  ", "date": "2019.08.29", "title": "Лех Валенса: Доналд Тръмп да направи отново САЩ империя на доброто"}
{"url": "http://epicenter.bg/article/Fatalen-intsident--12-godishno-ruskinche-be-zasmukano-ot-pompa-v-baseyn-v-Turtsiya-/191483/7/0", "text": "12-годишно момиче от Русия почина след фатален инцидент по време на ваканция в Турция. Ръката на детето била засмукана от водна помпа в басейн в популярния курорт Бодрум, съобщава Daily Mail, цитиран от Нова тв.    Алиса Адамова от Санкт Петербург прекарала под вода почти 15 минути, докато баща й и група туристи отчаяно се опитвали да я спасят от удавяне.    Персоналът на хотела, в който се намирал басейна с водна пързалка, не успял да намери навреме превключвателя, за да спре мощната помпа. Това се случило 10 минути, след като Алиса попаднала в смъртоносния капан.    Все пак момичето било извадено от басейна, но част от помпата все още била на ръката й. Тогава на детето е оказана спешна помощ и сърдечната й дейност била възстановена. Въпреки усилията на лекарите в болницата обаче, Алиса починала 11 дни след инцидента.    Туристи разказват, че по време на злополучната случка на мястото не е имало дежурен спасител.    Руски дипломат призова турските власти да предприемат мерки за установяване на виновните и налагане на наказания.  ", "date": "2019.08.29", "title": "Фатален инцидент! 12-годишно рускинче бе засмукано от помпа в басейн в Турция "}
{"url": "http://epicenter.bg/article/--500-miliarda-struva-na-SASht-voynata-v-Afganistan/191484/7/0", "text": "Пентагонът е пръснал милиарди долари от 2001 г. насам, когато американски войски влязоха в Афганистан за т. нар. \"война с терора\" след атентатите на 11 септември. Може би вече се вижда краят на американското военно присъствие в страната, ако преговорите в момента в Доха между Съединените щати и представители на талибаните, завършат успешно.    Президентът на Афганистан Ашраф Гани обяви, че войната \"струва на правителството на Съединените щати и на обществото 500 милиарда долара\", цитирa го Би Би Си.    В момента в страната има малко над 16 000 американски войници и инструктори, но през 2010 и 2011 г. в азиатската страна, обърнала в бягство преди това две други империи - Британската и Съветската, е имало между 103 000 и 110 000 бойци от САЩ. Само за 2 години - от 2010 до 2012 г., войната в Афганистан е струвала по 100 милиарда долара на година на Америка, според данни от Вашингтон.    Впоследствие американците промениха стратегията си, като замениха нападателните акции с обучение на афганистанската армия и силите на реда. Така разходите рязко спаднаха, като между 2016 и 2018 г. са били около 40 милиарда долара годишно.    За настоящата 2019 г. за първото тримесечие Съединените щати са похарчили 19 милиарда долара в Афганистан.    ", "date": "2019.08.29", "title": "$ 500 милиарда струва на САЩ войната в Афганистан"}
{"url": "http://epicenter.bg/article/Mitsotakis-iska-da-pregovarya-s-germantsite-za-reparatsiite-ot-Vtorata-svetovna-voyna-/191486/7/0", "text": "Новият министър-председател на Гърция Кириакос Мицотакис иска да преговаря с федералното правителство на Германия за репарациите, дължими според Атина заради нанесени от нацистите щети по време на Втората световна война, съобщава националният ежедневник Die Frankfurter Allgemeine Zeitung, цитиран от \"Фокус\".    На срещата си с германския канцлер Ангела Меркел (ХДС) консервативният ръководител на правителството в Атина потвърди съответното искане на предшествениците му от СИРИЗА, което бе адресирано до Берлин чрез дипломатическа нота преди почти пет месеца. „Надяваме се, че ще има положителна реакция\", заяви Мицотакис.    Той настоя тази „трудна глава\" скоро да може да бъде затворена. Решението на този проблем е „важно за по-тясната интеграция на нашите две страни\".    В началото на април - по това време все още при левия премиер Алексис Ципрас - Гърция официално поиска от Германия да договори репарации за военни щети. Партията на Мицотакис „Нова демокрация“ подкрепи съответния ход в парламента. Преди три години гръцка парламентарна комисия от експерти оцени исканията на до 290 милиарда евро.    За федералното правителство въпросът е приключен юридически и политически с Договора „2+4“ за външнополитическите последици от германското обединение през 1990 г. В договора между ФРГ, ГДР и четирите бивши окупационни сили САЩ, Съветския съюз, Франция и Великобритания репарациите не са изрично посочени.  ", "date": "2019.08.29", "title": "Мицотакис иска да преговаря с германците за репарациите от Втората световна война "}
{"url": "http://epicenter.bg/article/OON--Okeanite-mogat-da-stanat-nay-loshite-ni-vragove/191487/7/0", "text": "Океаните, които са източник на живота на Земята, могат да станат най-лошите ни врагове в световен мащаб, ако не бъде направено нищо за значително ограничаване на парниковите емисии, съобщи АФП, позовавайки се на доклад на ООН.    Рибните запаси могат да намалеят, щетите от циклоните да се увеличат и 280 милиона души да бъдат прокудени от земите си заради покачване на морското равнище.    Това твърдят специалистите от Междуправителствената експертна група за климатичните промени в специалния доклад за океаните и криосферата - тази част от земната система, която съдържа замръзнала вода под някаква форма (снежна покривка, ледници, полярни шапки, замръзнала земя).    Докладът от 900 стр. ще бъде представен официално на 25 септември на среща на Междуправителствената експертна група за климатичните промени в Монако.Той е четвъртият на конкретна тeма, публикуван от ООН за по-малко от година. Предишните бяха не по-малко стряскащи - за ограничаването на глобалното затопляне до 1,5 градуса, за биоразнообразието и управлението на земите и световната хранителна система.    Според доклада за океаните и криосферата, заради покачването на морското ниво 280 милиона души може да се наложи да напуснат местата, където живеят. И това е в оптимистичния сценарий, при който затоплянето ще бъде ограничено до 2 градуса Целзий в сравнение с доиндустриалните температури.    От 30 до 99 процента от вечната замръзналост - земята и скалите, които са заледени през цялата година, ще се разтопи до 2100 г., ако изпускането на парникови газове продължи със сегашния темп. Само в Северното полукълбо пермафростът така ще освободи \"въглеродна бомба\" от въглероден двуокис и метан и ще засили затоплянето.    Явленията, които вече са в ход, като спадане на кислорода в морската вода и покачване на температурата, могат да намалят трайно рибните запаси, с които се изхранват много хора.    Щетите от наводненията могат да се увеличат 100, ако не и 1000 пъти до 2100 г.    От топенето на ледовете ще се получи голямо количество сладка вода, но след това тя ще намалее много. Това ще засегне милиарди хора.    Ако температурите се увеличат с 2 градуса Целзий до 2100 г., това ще предизвика рязко покачване на морското ниво.    Пет богати страни обещаха почти 6 милиарда долара за подкрепяния от ООН Зелен фонд за климата    Пет богати страни обещаха нов финансов принос в размер на почти 6 милиарда долара за подкрепяния от ООН Зелен климатичен фонд, който подпомага бедните страни в борбата им с климатичните промени, предаде Ройтерс.    Обещанията за дарения бяха направени в навечерието на планираната за края на октомври донорска конференция. По-късно тази седмица ще бъде определена точната дата и мястото на този форум.  На първа донорска инициатива през 2014 г.    Зеленият климатичен фонд получи обещания за над 10 милиарда долара. Но американският президент Доналд Тръмп, който е скептичен по въпроса за климатичните промени, отказа да плати две трети от 3-те милиарда долара, обещани от предшественика му Барак Обама. Средствата в хазната на фонда намаляха и заради колебания във валутния курс.    На срещата на върха на Г-7 в Биариц Великобритания, Франция и Канада обещаха нова финансова подкрепа за фонда, подпомагащ развиващите се страни да се ориентират към чисти енергии и да се справят с покачването на нивото на океаните и с екстремните метеорологични феномени. Германия и Норвегия обещаха още през 2018 г., че ще удвоят първоначалната си вноска. Така богатите страни, които обещаха средства, станаха общо пет, а обещаните от тях средства възлязоха на почти 6 милиарда долара.    Зеленият климатичен фонд е отпуснал досега над 5,2 милиарда долара за 111 климатични проекта в 99 страни.    Очаква се някои страни да обявят нови дарения за фонда на срещата на върха за климата в Ню Йорк на 23 септември. Всички погледи са обърнати към Япония, която сега е най-големият донор на фонда.    Китай също може да обмисли да вложи за първи път пари във фонда, смятат анализатори. САЩ също могат да се върнат към донорските дейности за фонда, ако догодина след президентските избори политическият пейзаж там се промени, посочват експерти.   Източник: Новини.бг", "date": "2019.08.29", "title": "ООН: Океаните могат да станат най-лошите ни врагове"}
{"url": "http://epicenter.bg/article/Turisti-byagat-ot-lava-sled-izrigvaneto-na-vulkana-v-Italiya--VIDEO-/191488/7/0", "text": "Туристи и местни жители успяха да заснемат зрелищна експлозия на вулкана Стромболи. Те плавали, когато видели застигащия ги смъртоносен облак пепел. За щастие, успели да се спасят, преди той да ги застигне.   Новото изригване на вулкана е било съпроводено с изхвърляне на големи количества пепел, пясък и вулканични материали. Учените са регистрирали и „взрив с висока интензивност”, който е предизвикал сеизмични реакции. Вулканът предизвика паника сред туристите на острова, съобщи Нова телевизия.   Стромболи е активен през последните 20 хиляди години. Той е известен с това, че неговите неголеми изригвания може да се наблюдават от близките острови. Висок е 926 метра и се извисява на 2 км над морското дъно. Има три активни кратера, а изтичането на лава е сравнително рядко явление.    ", "date": "2019.08.29", "title": "Туристи бягат от лава след изригването на вулкана в Италия (ВИДЕО)"}
{"url": "http://epicenter.bg/article/Zelenski-vnese-kandidaturata-na-Oleksiy-Honcharuk-za-premier-na-Ukrayna/191489/7/0", "text": "Президентът на Украйна Володимир Зеленски внесе във Върховната рада кандидатурата на Олексий Хончарук, съобщиха медиите в Киев, цитирани от БНР. Депутатите одобриха кандидатурата му с 290 гласа \"За\".   35-годишният адвокат в момента е зам.-началник на кабинета на държавния глава.    За шеф на парламента днес депутатите одобриха председателя на президентската партия „Слуга на народа“ Дмитро Разумков.    В същото време партията на бившия президент Петро Порошенко „Европейска солидарност“ обяви, че преминава в опозиция и ще гласува против всички кадрови предложения.    Партията на актьора Зеленски се сдоби с парламентарно мнозинство на изборите през юли. Преди това – през април, той надви със 73 на 24% Порошенко на президентски балотаж.   В кратка реч пред новоизбраните депутати Зеленски ги призова днес към активна работа. И припомни, че веднъж вече е разпускал Радата и ако се наложи може да стори това отново.    На първото заседание на парламента президентът внесе и няколко проектозакона. Единият от тях е за намаляване броя на депутатите, които в момента са 450.  ", "date": "2019.08.29", "title": "Зеленски внесе кандидатурата на Олексий Хончарук за премиер на Украйна, депутатите я одобриха"}
{"url": "http://epicenter.bg/article/Lukashenko-poiska-restart-na-otnosheniyata-mezhdu-Belarus-i-SASht/191491/7/0", "text": "Президентът на Беларус Александър Лукашенко предлага на САЩ да започнат нова страница в двустранните си отношения, предаде ТАСС, цитирана от БНР. Той каза това днес на среща със съветника по националната сигурност в Белия дом Джон Болтън в Минск.    „Въпреки цялата шумотевица, която се случва около вашето посещение, в нея има много положителни неща, особено за Беларус. Положителното се състои в това, че нас никой няма да ни упрекне за това и вие знаете, че ние постоянно след влошаването на нашите отношения със САЩ сме предлагали да затворим тази недобра страница и да започнем наново“, каза Лукашенко, който определи визитата на Болтън като историческа.    През последните години отношенията между Беларус и Запада се подобриха на фона на ролята на Минск в разрешаването на конфликта в Източна Украйна. Въпреки това остават много проблеми. През 2006 г. президентът на САЩ Джордж Буш въведе санкции над Лукашенко, много чиновници и техните семейства.    След дипломатически скандал между Минск и Вашингтон, който доведе до отзоваване на посланици, сега се говори, че двете страни може да назначат посланици до година-две.    ", "date": "2019.08.29", "title": "Лукашенко поиска рестарт на отношенията между Беларус и САЩ"}
{"url": "http://epicenter.bg/article/V-SASht-davat-ofitsialen-start-na-Kosmicheskite-sili-/191496/7/0", "text": "Мечтата на държавния глава на САЩ Доналд Тръмп за създаване на Космически сили е на крачка от превръщането и в реалност – предстои официалната церемония за обявяването на шестите по вид въоръжени сили в страната, съобщава американското издание Washington Examiner, цитирано от \"Фокус\".    Церемонията за възстановяване на космическото командване на САЩ отбелязва значителна стъпка към осъществяването на визията на президента Тръмп за пълноценни космически сили като отделен, макар и най-малък клон на въоръжените сили. Освен Тръмп, се очаква на събитието да присъства и американският вицепрезидент Майк Пенс. Церемонията ще се проведе във военновъздушната база „Питърсън“ в Колорадо Спрингс.    Американското космическо командване е създадено през 1982 г. и разпуснато през 2002 г., когато е създадено Северното командване на САЩ. Сега, когато космическото пространство е считано за бойна зона, усилията засега са фокусирани единствено върху защитата на американските спътници.    „За да гарантираме защитата на интересите на Америка в Космоса, трябва да приложим необходимия фокус, енергия и ресурси към задачата и точно това ще направи космическото командване“, заяви по-рано министърът на отбраната Марк Еспер.    „Като обединена бойна команда, космическото командване на САЩ е следващата ключова стъпка към създаването на независими космически сили като допълнителна служба“, допълни военният министър на Вашингтон.    Като цяло инициативата е подкрепена и от двете партии в страната, макар някои демократи да твърдят, че създаването на бюрокрация в подкрепа на цяла нова военна служба е ненужно и излишно. Те поставиха под съмнение необходимостта от назначаването на отделен командир на Космическите сили, тъй като те са част от ВВС на САЩ.  ", "date": "2019.08.29", "title": "В САЩ дават официален старт на Космическите сили "}
{"url": "http://epicenter.bg/article/Barnie--ES-shte-zashtitava-grazhdanite-si-i-firmite-pri-vsyakakav-Brekzit/191498/7/0", "text": "Главният преговарящ на Европейския съюз за Брекзит Мишел Барние каза днес, че общността ще защитава своите граждани, фирми и мира в Ирландия при всички обстоятелства, предаде Ройтерс, цитирана от Новини.бг.    \"Министър-председателят Борис Джонсън казва, че Великобритания ще напусне ЕС на 31 октомври. При всички обстоятелства ЕС ще продължи да защитава интересите на своите граждани и компании, както и условията за мира и стабилността на остров Ирландия. Това е наш дълг и наша отговорност\", заяви Барние в Туитър.    Министрите на външните работи и на отбраната от ЕС призоваха Великобритания да избере подредено излизане от общността, а някои открито изразиха тревога, че решението на британския премиер да прекрати работата на парламента увеличава опасността от хаотичен Брекзит.    \"Все още се надяваме, че ще бъде възможно да избегнем Брекзит без сделка и с нетърпение очакваме предложения от британското правителство, които са съвместими със споразумението за напускане\", каза холандският външен министър Стеф Блок.    \"Никой няма интерес да се стигне до Брекзит без сделка\", заяви той.    Британският преговарящ за Брекзит Дейвид Фрост беше вчера в Брюксел за разговори с Европейската комисия. Блок обаче каза, че двете страни не са успели да преодолеят разногласията.    Повечето министри на срещата в Хелзинки избегнаха да коментират прекратяването на работата на британския парламент, като заявиха, че това е вътрешен въпрос.    Австрийският външен министър Александер Шаленберг обаче каза, след като беше попитан дали това решение увеличава вероятността за твърд Брекзит: \"Страхувам се, че да. Топката е в полето на Великобритания . . . Ние правим това, което е възможно, за да осигурим подредено излизане на Великобритания\", заяви той. \"Когато другата страна казва, че това не е възможно, тя трябва да каже какви са алтернативите, а именно по същество\", добави Шаленберг.    \"ЕС е единен по споразумението, сега Великобритания трябва да вземе решение за това\", каза малтийският външен министър Кармело Абела.    Британският министър на отбраната Бен Уолъс каза по повод на прекратяването на работата на парламента, че \"това се случва всяка година\".    Джонсън насрочи за 14 октомври речта на кралица Елизабет Втора, с която официално се открива новата сесия на парламента и в която се представят приоритетите и законодателният дневен ред на правителството.    Парламентът обикновено прекратява работа за няколко дни преди речта на кралицата, но решението предизвика възмущение заради избрания момент и заради продължителността на спирането. Според противниците на Джонсън това е опит да се ограничи възможността на парламента да попречи на плановете на премиера за Брекзит броени седмици преди датата на излизане на Великобритания от ЕС.    \"Да подкрепим Брекзит със сделка е ключов въпрос, защото в противен случай ще се сблъскаме с множество отрицателни последици за нашите икономики и движението през нашите граници\", каза финландският външен министър Пека Хаависто, чиято страна е ротационен председател на ЕС.    \"Надяваме се, че начинът, по който ще се осъществи този развод, няма да направи невъзможно да имаме добро сътрудничество след това\", заяви унгарският външен министър Петер Сиярто. ", "date": "2019.08.29", "title": "Барние: ЕС ще защитава гражданите си и фирмите при всякакъв Брекзит"}
{"url": "http://epicenter.bg/article/Hyu-Grant-izbuhna-sreshtu-Boris-Dzhonsan--Razkaray-se--ti-tvarde-promotirana-gumena-igrachko-za-banya-/191499/7/0", "text": "Британският актьор Хю Грант публикува гневен статус в Туитър срещу премиера Борис Джонсън. В поста си Грант нарича политика „прекалено рекламирана гумена играчка за баня”, предава бТВ.    Гневът на актьора изглежда е провокиран от решението на Джонсън да разпусне британския парламент през септември – ход, който да попречи на противниците на Брекзит без сделка.    „Няма да прецакваш бъдещето на децата ми. Няма да унищожаваш свободите, за които дядо ми воюва в две световни войни, за да ги защити. Разкарай се, ти твърде рекламирана гумена играчко за баня. Великобритания е разбунтувана заради теб и твоята малка банда мастурбиращи префекти”, пише Грант. \r\n \r\n Междувременно днес високопоставен представител на Камарата на лордовете подаде оставка в знак на протест срещу решението на Джонсън да спре временно работата на парламента.    Джордж Йънг, отговорник за дисциплината на парламентарната група на торите, заяви в писмо до лидера на Камарата на лордовете, че е силно недоволен от момента и срока на прекъсване на работата на парламента, както и от изтъкнатите мотиви за тази мярка.  ", "date": "2019.08.29", "title": "Хю Грант избухна срещу Борис Джонсън: Разкарай се, ти твърде рекламирана гумена играчко за баня!"}
{"url": "http://epicenter.bg/article/Tramp--Badete-gotovi--uraganat-Dorian-shte-e-edin-ot-nay-golemite/191502/7/0", "text": "\"Както изглежда ураганът Дориан ще връхлети Флорида в неделя късно вечерта. Бъдете готови и моля ви, следвайте инструкциите на щата и на федералното правителство. Това ще бъде един много голям ураган, може би един от най-големите\", написа в Туитър американският президент Доналд Тръмп. Според данни на американския Национален център за ураганите Дориан е все още ураган от първа категория с ветрове със скорост 140 километра в час. Окото на бурята се намира на 240 километра северно от Пуерто Рико и на 685 километра източно от Бахамите. Дориан би трябвало да връхлети Флорида през уикенда и може да се засили до ураган трета степен в идните дни.   Източник: Канал 3  ", "date": "2019.08.29", "title": "Тръмп: Бъдете готови, ураганът Дориан ще е един от най-големите"}
{"url": "http://epicenter.bg/article/ES-obsazhda-vazmozhnostite-za-kolektivna-pomosht-v-sluchay-na-hibridni-zaplahi-/191506/7/0", "text": "Европейският съюз обсъжда възможността да предостави помощ на своите страни-членки, ако те са станали обект на хибридни заплахи, от страна на други държави. Това съобщи на пресконференция министърът на отбраната на Финландия Анти Кайконен след неофициална среща на министрите на отбраната на ЕС в Хелзинки, предават TACC и Агенция \"Фокус\".    „Член 42.7 от Договора за Европейския съюз   може да се разпростре и до хибридни заплахи. Но мисля, че имаме нужда от повече дискусия по въпроса“, подчерта Кайконен.    Върховният представител на ЕС по въпросите на външните работи и политиката на сигурност Федерика Могерини на свой ред посочи, че обсъждането на член 42.7 е „един от най-интересните въпроси“ в дневния ред на неформалната среща в Хелзинки.    „Трябва да кажа, че дискусията не е нова. Вече я обсъдихме, особено когато Франция реши да използва този член след терористичните атаки в Париж. Днес обсъжданията бяха насочени към това как той да се приложи в случай на хибридни заплахи и как да даде ефективен отговор от страна на ЕС\", уточни италианският дипломат.    „Това ще бъде един от ключовите елементи, върху които страните от ЕС и институциите на ЕС може да се съсредоточат в бъдеще“, допълни Могерини.    Министрите са пристъпили и към разработването на механизъм за провеждането на военноморски операции на Общността. Засега обсъждането на проекта е в начален стадий. Това заяви Върховният представител на ЕС по външните въпроси и политиката за сигурност Федерика Могерини на пресконференция след неформална среща на европейските министри в Хелзинки.    „Обсъдихме създаването на инструмент за осигуряване на координирано морско присъствие на страните от ЕС в ключови за организацията региони по света“, цитира агенцията думите й.    Други подробности не се привеждат.  ", "date": "2019.08.29", "title": "ЕС обсъжда възможностите за колективна помощ в случай на хибридни заплахи "}
{"url": "http://epicenter.bg/article/Boltan-za-pregovorite-s-Lukashenko--Tova-beshe-mnogo-vazhna-sreshta-/191508/7/0", "text": "Съветникът по националната сигурност на президента на САЩ Джон Болтън определи срещата с президента на Беларус Александър Лукашенко, която продължи повече от два часа, като много важна. Съответното той заяви това пред репортери след преговорите с Минск, предава държавната информационна агенция БЕЛТА, цитирана от \"Фокус\".    Според Болтън са обсъдени множество въпроси. Страните не са постигнали конкретни решения, но е подчертана важността на разговора.    „Имахме много дълга дискусия с президента на Беларус (около 2 часа 15 минути). Тя обхвана много широки теми - политика, икономика, въпроси на сигурността както в региона, така и по света. Това беше много важна среща. Разбира се, ние не стигнахме до някакви конкретни решения, но беше много важно да обсъдим всички тези въпроси\", заяви съветникът на американския президент.    Джон Болтън отбеляза, че Беларус и САЩ имат определени затруднения в отношенията и на срещата бяха обсъдени съответните въпроси. Друга тема на дискусията е била новата геополитическа реалност в региона и възможността за съвместна работа в това отношение.    В отговор на въпроса на БЕЛТА дали е обсъдена възможността за възстановяване на дипломатическото представителство между Беларус и САЩ на ниво посланик, съветникът на американския президент заяви:    \"Не обсъждахме този въпрос. Както знаете, имахме трудни моменти в двустранните отношения и трябва да видим напредък в определени области, така че да стигнем до възстановяването на дипломатическото представителство. Дойдох тук без намерение да отговарям на подобни въпроси. Но съм много благодарен на президента за възможността да се срещнем за един много интересен и важен дебат\".  ", "date": "2019.08.29", "title": "Болтън за преговорите с Лукашенко: Това беше много важна среща "}
{"url": "http://epicenter.bg/article/Tramp--Ostavyame-8600-voennosluzheshti-v-Afganistan-sled-sporazumenie-s-talibanite-/191510/7/96", "text": "Държавният глава на САЩ Доналд Тръмп заяви, че ако бъде постигнато споразумение с талибаните, броят на американските войници в Афганистан ще бъде намален до 8600 – контингент, който ще остане в страната за постоянно, предават AFP и \"Фокус\".    „Намаляваме ги на 8600 и тогава вземаме решение\", заяви Тръмп в интервю за Fox News.    „Винаги ще имаме присъствие\" в Афганистан, категоричен бе американският президент.    Тръмп същевременно предупреди, че ако има нападение срещу САЩ от Афганистан, „ние ще се върнем със сила..., каквато не е използвана никога досега\".  ", "date": "2019.08.29", "title": "Тръмп: Оставяме 8600 военнослужещи в Афганистан след споразумение с талибаните "}
{"url": "http://epicenter.bg/article/Rusiya-otvarya-nov-marshrut-za-iranskiya-petrol-do-Turtsiya-i-Siriya-/191514/7/0", "text": "Русия предложи да помогне на Иран да преодолее санкциите на САЩ, като му позволи да транспортира суров нефт през пристанищата в Крим, в знак на засилване на връзките между Москва и Техеран, отбелязва британският национален ежедневник The Times, цитиран от \"Фокус\".    По-рано Иран извършваше доставки на петрол в Сирия и Турция през Суецкия канал. Този маршрут се превърна в проблематичен, след като президентът на САЩ Доналд Тръмп изтегли страната от споразумението за ядрената програма на Техеран и наложи икономически санкции.    Държавите, които купуват ирански петрол или подпомагат доставката му, рискуват санкции от САЩ. Танкер, превозващ ирански петрол до Сирия, бе задържан миналия месец от египетските власти при преминаването му през Суецкия канал, според иранските държавни медии. Кайро отрече докладите и настоя, че водният път остава отворен за иранските кораби.    Георги Мурадов, представител на Кремъл в Крим, който Русия присъедини през 2014 г., обяви предложението.    „Иран може да използва нашите транспортни възможности и да транспортира петрол през канала Волга-Дон, през Крим, до Черно море. Взаимният интерес към сътрудничество между Иран и Крим нараства, особено като се има предвид антииранската политика на САЩ“.    Каналът Волга-Дон е дълъг 101 км и е част от система от вътрешни водни пътища, които свързват Каспийско море със световните океани през Азовско и Черно море.    Техеран все още не е отговорил публично на руското предложение, но перспективата за алтернативен път за доставка би могла да бъде изключително ценна за иранската нефтена индустрия.    Американските санкции, които бяха наложени през ноември миналата година, доведоха до спад на износа на ирански петрол от около 2,5 милиона барела на ден до половин милион, според анализатори. Турция заяви през май, че спира вноса на ирански петрол, за да се съобрази с американските санкции. Иран също превозва нефт на изток до Китай, единственият му друг клиент – поне явен. Засега САЩ не са склонни да налагат наказателни санкции на Китай, най-големия вносител на ирански петрол, поради опасенията, че този ход може да влоши търговския спор между двете страни.    Миналия месец британските морски пехотинци и пристанищните власти в Гибралтар задържаха „Грейс 1“, танкер, за който се подозираше, че пренася суров петрол от Иран в Сирия в нарушение на санкциите на Европейския съюз срещу режима на президента Башар Асад. Корабът бе освободен след пет седмици арест.  ", "date": "2019.08.29", "title": "Русия отваря нов маршрут за иранския петрол до Турция и Сирия "}
{"url": "http://epicenter.bg/article/Ivo-Hristov--Sled-evropeyskite-izbori-Borisov-osashtestvi-tih-prevrat/191459/11/0", "text": "        - Групата настоява за изграждането на европейския социален стълб, който би гарантирал социалната сигурност на европейците. Всъщност предизвикателствата ще наложат дневния ред. Светът е на прага на 5G революцията, която ще промени коренно живота ни. Новите технологии ще позволят например германски хирург от Берлин да оперира български пациент у нас. Автономните возила постепенно ще изместят автомобилите с шофьори и т.н. За да се случи тази революция, от нас се очаква да разработим сложно и прозорливо законодателство. Европа има нужда от обща външна политика и обща армия, без които ще залезе като геополитически фактор, а в средносрочен план и като икономически. За съжаление тези свръхзадачи изискват силни лидери, каквито съюзът няма към момента.  - Категорично трябва. Но е в безпътица. Имаме поколение от слаби лидери, васални на корпорациите и неспособни на волева политика. ЕК е просмукана от пагубната неолиберална идеология и налага тази идеология и в държавите членки. Пример за това е политиката на концесиониране на обществени услуги, която страните от съюза провеждат под давлението на комисията.  Неолибералната идеология е разрушителна и за природата. Тя търпи крах в целия свят. Вижте пожара в Амазония: там предприемачи, окуражени от декларациите на президента Болсонаро в полза на бизнеса, подпалиха икономически интересните територии, за да улеснят по-сетнешната им експлоатация. Само така могат да се обяснят стотиците огнища, които наблюдаваме.  - Ние се отдалечаваме от Европа, макар формално да членуваме в съюза. За да встъпи в ЕС, една страна трябва да спазва върховенството на закона. България вече не отговаря на този критерий, ако въобще някога го е покривала.  Европа вопие срещу нарушенията на демократичните принципи в Полша и Унгария, но се прави, че не забелязва България, където проблемът е много по-остър. В този смисъл ние трябва първо да се явим на поправителен изпит по демокрация, преди да се надяваме да догоним Европа икономически и социално. Този изпит политиците във всяка държава държат пред своите избиратели, а гражданите - пред съвестта си. У нас обаче властимащите безчинстват безнаказано, а народът се спасява поединично, вместо да даде колективен отпор.    - Илюзия е, че Европа се интересува от нашата демокрация. Мониторинговият механизъм е не просто безполезен, но и вреден. Той бе използван от комисията Юнкер като инструмент за политическа подкрепа от ЕНП, която доминира в ЕК, за ГЕРБ, която управлява у нас. Формулировките в докладите са обтекаеми и незадължаващи. ЕК се научи с годините да злоупотребява с механизма за свои нужди. В последния доклад щадящият тон към България бе използван за злепоставянето на Румъния. Механизмът трябва да бъде снет.   - Те са неизброими, в зависимост от различните въпроси. Когато избухна кризата с африканската чума, съвместно с румънската депутатка Кармен Аврам внесохме предложение за отпускането на допълнителни средства за обезщетения на пострадалите стопани и разработването на ефикасна ваксина срещу болестта. Ще внеса и ред въпроси относно законодателното обезпечаване на киберсигурността, защото течът на лични данни от НАП показа в каква степен нашите институции и личните права на българите са уязвими за посегателства.  Едно е ясно, че за да отстояваме интересите на България в ЕП, трябва зад нас да имаме реално функционираща държава, каквато вече нямаме. Първо трябва да спечелим битката за България тук. Предстоят местните избори и се радвам, че БСП издига силни кандидати по места като Пенчо Милков в Русе.  - На европейските избори много българи не счетоха за нужно да гласуват. Борисов прие победата си като опрощение за скандалите и реално осъществи тих преврат. Да, думата не е пресилена. В рамките на месец след изборите партиите бяха лишени от финансиране. Машинното гласуване бе отменено. Властта овладя обществените медии. Тези три фактора поставят под въпрос честността на всички следващи избори, защото: вече няма източници на що-годе обективна информация, няма ефикасен контрол при преброяването на гласовете, а лишените от финансиране партии бяха хвърлени в ръцете на бизнеса, който пък зависи от властта. Затова е важно да гласуваме. Дано този път повече хора го осъзнаят.     ", "date": "2019.08.29", "title": "Иво Христов: След европейските избори Борисов осъществи тих преврат"}
{"url": "http://epicenter.bg/article/Stratfor--Kakvo-tarsi-Boltan-kray-ruskite-granitsi--/191464/11/33", "text": "В битката си с Русия за статута на велика държава, САЩ продължават да оглеждат нещо в периферията на евразийския гигант. Съветникът по национална сигурност на САЩ Джон Болтън посети Украйна на 27 август в рамките на дейността си, целяща да „постави акцент върху суверенитета, териториалната цялост и евроатлантическия курс на Украйна от страна на САЩ“, както твърди американското посолство в Киев.    Но това не е единственото място, където Болтън – ключова фигура за борбата с Русия и член на висшето ръководство на специалните служби на САЩ и администрацията на президента – ще оглави работата по укрепването на американското влияние, защото след това идват визитите му в Беларус и Молдова, пише американския разузнавателно-информационен център Stratfor в материал, представен от Агенция \"Фокус\" без редакторска намеса.      Времето, когато Болтън реши да посети Украйна, Беларус и Молдова, не беше избрано случайно. И така, посещението на Болтън в Украйна, на която Съединените щати оказаха значителна финансова подкрепа в продължаващия конфликт с подкрепяните от Русия сепаратисти в Донбас, предхожда срещата на върха на „Нормандската четворка“, която ще събере представители от Украйна, Русия, Германия и Франция следващия месец. Те ще се опитат да възобновят прекъснатите преговори за този конфликт.    Спирането на боевете в Източна Украйна е един от основните приоритети на украинския президент Владимир Зеленски, но в началото на мандата си той срещна трудности, включително когато Русия обяви, че ще предоставя паспорти на жителите на спорния регион. Срещите на Болтън в Киев, съответно, могат да стартират процеса на противодействие на подривната стратегия на Русия спрямо украинската държава.    Междувременно, ако планираното пътуване на Болтън до Минск наистина се осъществи, това ще бъде най-важното американско посещение в Беларус през последните две десетилетия. Въпреки че Беларус е твърдо разположен в сферата на руското влияние, неотдавнашните разногласия между двете страни по отношение на доставките на петрол може би отвориха възможността САЩ да се опитат да разширят икономическите и енергийните връзки с тази държава.    От съображения за сигурност САЩ вероятно официално ще консолидират плановете си за разширяване на военното си присъствие в Полша по време на посещението на американския президент Доналд Тръмп във Варшава на 1 септември - това събитие може да предизвика съсредоточаване на руската военна сила в съседния Беларус.    Като се има предвид това, цялото внимание ще бъде насочено към Болтън и дали той ще се опита да проучи почвата по въпросите на сигурността на Полша по време на престоя си в региона или може би ще предложи някакви преки мерки за предприемане на крачка към Беларус в интерес на нейната собствена сигурност. Подобни опити за установяване на отношения в периферията на Русия преди това дразнеха Москва.    По време на пътуване до Кавказ миналата година Болтън излезе с идеята да продаде оръжие на Армения. Вашингтон и Ереван все още не са сключили никакви сделки за оръжие, но това не означава, че Кремъл не е приел това предложение за провокативно.    И накрая, Болтън ще посети Молдова малко след като проевропейските и проруските партии постигнаха споразумение за разделяне на властите в страната, това е поле на битка за влияние между Запада и Кремъл. Управляващата коалиция обаче е нестабилна, защото партиите се съгласиха да споделят правомощия само в лицето на общия враг - Демократическата партия, водена от олигарха Владимир Плахотнюк.    Съответно коалиционните партньори се разминават значително във външната политика: социалистите са за интеграцията с Русия, а блокът ACUM е в полза на Запада. По този начин всяка подкрепа от Болтън, насочена към укрепване или поддържане на западната ориентация на правителството, ще бъде ключов фактор.        Посещението на Болтън ще се проведе няколко седмици, след като САЩ официално се оттеглиха от Договора за ликвидация на ракетите със среден и малък обсег (ДРСМО). Той беше твърд привърженик на оттеглянето или преразглеждането на договорите за контрол на оръжия с Русия, а също така се застъпва за засилване на санкциите срещу Москва.    Вашингтон с ентусиазъм преследва двете цели по време на мандата на Болтън като съветник по националната сигурност.  ", "date": "2019.08.29", "title": "Stratfor: Какво търси Болтън край руските граници? "}
{"url": "http://epicenter.bg/article/Vladimir-Kisyov--Shte-se-stigne-do-razpad-na-Velikobritaniya/191509/11/33", "text": "Новоизбраният председател на ЕК ще направи подобни визити във всички държави от ЕС, защото има нужда от подкрепата на отделните министър-председатели.   „Нищо не може да очакваме кой знае какво. Даже и на пресконференцията след това и двамата ще са доволни от срещата, че да обсъдили, че имат сходни позиции... Хубаво е да има такива срещи, защото без персонални контакти нищо не се свършва“.   Така коментира пред БНР визитата на Урсула фон дер Лайен у нас бившия главен преговарящ на България с ЕС и заместник-министър на външните работи Владимир Кисьов. Според него Борисов трябва да постави темите за транспорта и необходимостта от помощи за земеделието заради епидемията от АЧС.   Дипломатът коментира и решението на премиера Борис Джонсън да спре работата на британския парламент и оцени това като „стъпки на неадекватни английски политици“.   „Вече може би трябва да говорим за Англия, а не за Великобритания, защото рано или късно след едни такива грешни политически ходове ще се стигне до разпад на Великобритания и ще стане „Англия и другите държави от острова““, каза Кисьов.   Според него общественото напрежение на Острова ще се отрази на цяла Европа и „при твърд Брекзит всички ще пострадат“.   Той не очаква Борис Джонсън да подаде оставка и да насрочи нови избори при вот на недоверие.   „Най-правилното решение е когато има достатъчно разбиране в самата държава. Не очаквайте, че страни от Европа няма да проявят също твърдост спрямо Великобритания, ако се отиде на твърдия Брекзит.   Никой няма да иска да бъде толкова добронамерен в общите позиции спрямо Великобритания. Нали чувате позициите на всичките – че допълнителни преговори с ЕС са невъзможни, защото, в крайна сметка, в това споразумение, което Тереза Мей успя да представи и във Великобритания, там в максимална степен е взето и са омекотени всички клаузи в максимално възможното, което да се възприема от всички държави. Оттук нататък повече не може да се отстъпва“.    ", "date": "2019.08.29", "title": "Владимир Кисьов: Ще се стигне до разпад на Великобритания"}
{"url": "http://epicenter.bg/article/NAP-osporva-globata-ot-5-miliona--obmislya-da-sadi-hakerite-za-sashtata-suma/191443/4/0", "text": "Актът за установяване на административно нарушение, съставен срещу НАП от Комисията за защита на личните данни (КЗЛД), е оспорен в законовия 3-дневен срок, съобщиха от приходното ведомство. Наказателното постановление, с което комисията налага санкция в размер на 5,1 млн. лв., също ще бъде обжалвано пред съда.   Главният мотив за оспорването на акта на КЗЛД е, че неоторизираният достъп, кражбата на данни и последващото им публично оповестяване са резултат от действия, представляващи престъпление по смисъла на Наказателния кодекс на РБ, осъществени независимо и въпреки предприетите от НАП технически и организационни мерки за защита.   От НАП обмислят и предприемането на съдебни действия спрямо извършителите на хакерската атака срещу сървърите на агенцията, като е възможно както присъединяването на агенцията в наказателното производство, така и воденето на гражданско дело. Така финансовата претенция в размер, покриващ наложената на приходната агенция имуществената санкция, ще бъде насочена към извършителите на престъпното посегателство.   Справката в приложението за това какъв вид лични данни са били разкрити за български граждани, ще бъде пусната в експлоатация през следващата седмица, съобщават още от НАП.   Проверката ще може да бъде извършена чрез идентификация с персонален идентификационен код (ПИК), издаден от приходната агенция, или с електронен подпис. Такава справка ще може да се направи и в офисите на НАП в страната след представяне на лична карта.", "date": "2019.08.29", "title": "НАП оспорва глобата от 5 милиона, обмисля да съди хакерите за същата сума"}
{"url": "http://epicenter.bg/article/Agentsiyata-po-geodeziya--kartografiya-i-kadastar-shte-bade-opredelena-za-obekt-sas-strategichesko-znachenie/191504/4/0", "text": "Агенцията по геодезия, картография и кадастър (АГКК) да бъде определена за обект със стратегическо значение. Това предвижда подготвен от Министерството на регионалното развитие и благоустройството проект за допълнение на правителствено постановление, с което се определят стратегическите обекти и дейности. Проектът на нормативния документ е публикуван за обществено обсъждане.   Основна задача на АГКК е създаването на кадастралната карта и кадастралните регистри в цифров вид за територията на цялата страна, поддържането им в актуално състояние и осигуряване на основни кадастрални данни за нуждите на планирането, инвестиционното проектиране, изграждането на инфраструктурни обекти, решаването на проблеми при бедствия, опазване на околната среда, при реализиране на сделки с недвижими имот, дейности по директивата INSPIRE съгласно Закона за достъп до пространствени данни и други.  Всички те са изцяло зависими от функционирането на информационните системи на кадастъра - Интегрираната информационна система за кадастър и имотен регистър и Кадастрално-административната информационна система, които трябва да отговарят на съвременните изисквания, на ГИС системите за предоставяне на данни и електронни услуги, както и на промените в нормативната уредба. Чрез двете информационни системи АГКК изпълнява и задълженията си по внедряване на електронното управление, предоставяне на електронни услуги и създаване на предпоставки за автоматизиран междурегистров обмен.   С увеличаване на покритието на страната с кадастрална карта и кадастрални регистри, което в момента е 84 %, и с промените в Закона за кадастъра и имотния регистър, които влязоха в сила от 22 август, значително ще се увеличават и потребителите на електронни услуги. Това създава предпоставка за риск за нормалното функциониране на информационната система, което предполага необходимостта от въвеждането на определени защитни мерки.   Включването на агенцията в единния списък за определяне на стратегическите обекти и дейности, които са от значение за националната сигурност, ще доведе до предотвратяването на негативни последици за АГКК и за потребителите на кадастрални услуги, произтичащи от липсата на информационни системи на кадастъра със съответните функционалности.   Проектът на постановление е публикуван в  , в раздел „  в интернет страницата на МРРБ и на сайта на  .  ", "date": "2019.08.29", "title": "Агенцията по геодезия, картография и кадастър ще бъде определена за обект със стратегическо значение"}
{"url": "http://epicenter.bg/article/Kriminalist-za-sluchaya--39-39-Negovan-39-39--Ubiytsite-ne-sa-domislili-vsichko/191425/3/0", "text": "Такива случаи като този от село Негован са изключително трудни за разкриване по принцип. Трудно може да се каже как разследващите са стигнали до информацията, защото всичко започва от един бял лист, от две напълно обезобразени лица. Това заяви в сутрешния блок на Нова телевизия криминалистът Иван Савов.    \"В основата на това жестоко убийство стоят користни цели. Възрастните хора са били убити, за да бъдат ограбени и за да им се вземе каквото може като собственост. Това, което прави впечатление, е, че убийците са действали хладнокръвно и само обстоятелството, че не са домислили всичко е помогнало на разследващите да ги хванат. Това е изключително тежко престъпление, а заловените са извършили деянието напълно умишлено\", посочи още криминалистът.    \"Много канали са били разработени, проверявани са били какви ли не версии и в крайна сметка излиза някаква сламка, за която полицията да се захване. Но това, което мен ме порази най-много, бе бездушието на съседите, които казаха, че това май били дрехите на жертвите, обаче предпочели да си замълчат, вместо да позвънят в полицията\", допълни в заключение Савов.  ", "date": "2019.08.29", "title": "Криминалист за случая ''Негован'': Убийците не са домислили всичко"}
{"url": "http://epicenter.bg/article/Geshev--Rakovodstvoto-na-BABH-Burgas-sedi-zad-firma--koyato-sklyuchva-fiktivni-dogovori-s-restoranti/191431/3/0", "text": "Дейността на тази група, която е арестувана, е в 2 основни направления. Едното е по престъпна матрица - групи, които взимат пари, т. н. такса спокойствие. Това разкри зам.-главният прокурор Иван Гешев пред БНТ по повод вчерашните арести в Областната агенция по безопасност на храните (БАБХ) в Бургас.   Той разказа и какво е второто направление. \"Според данните, с които разполагаме до момента, неофициално служители на БАБХ сключват договори с фирми за бързо хранене. Част от ръководството неофициално стои зад една фирма и това ръководство и част от служители на БАБХ са мотивирали представители на дребния бизнес да сключват договори с тази фирма. Дейността й е да унищожава животински отпадъци, като фирмата реално не извършва подобна дейност\", обясни Гешев.   Той уточни, че до момента са задържани 7 души, включително директора на областната дирекция на БАБХ, както и инспектори. На арестуваните ще бъдат повдигнати обвинения, допълни зам.-главният прокурор.   По думите му тази акция към момента няма общо с провелата се преди около месец проверка за незаконното загробване на домашни прасета, засегнати от африканска чума. „Няма общо и със случая, който се проверява от Специализираната прокуратура във връзка с журналистически публикации, касаещи унищожаването на такива животни. Това са три различни случая“, посочи още Иван Гешев.   Прокуратурата разследва дейност на организирана престъпна група, занимавала се със събиране на \"такса спокойствие\". \"Таксата\" е събирана предимно от собственици на заведения - срещу нея не са проверявани или пък проверките били съвсем формални.   Същевременно областните началници на Aгенцията по храните били неофициални собственици на фирма за унищожаване на хранителни отпадъци от животински произход и принуждавали ресторанти и хранителни магазини да ползват услугите ѝ.   И са сключвани едни фиктивни договори, без да се извършва дейност, като служителите на Областната дирекция са мотивирали по \"правилния\" начин различни дребни и средни бизнесмени на територията на област Бургас - да сключват такива фиктивни договори, без фирмата да има въобще технологична възможност за унищожаване на тези отпадъци, подчерта заместник-главният прокурор Иван Гешев.", "date": "2019.08.29", "title": "Гешев: Арестуваната група от БАБХ-Бургас е събирала \"такса спокойствие\""}
{"url": "http://epicenter.bg/article/Uzhasyavashti-podrobnosti-za-dvoynoto-ubiystvo-kray-Negovan--VIDEO-/191432/3/0", "text": "Задържаните за убийството на възрастните хора, чиито тела бяха намерени край Негован, са направили пълни самопризнания.   При първоначалните разпити двамата мъже – на 39 и 44 години, си прехвърляли вината за това кой е физическият извършител. Впоследствие арестуваният Пламен Шляпашки признал, че той е натиснал спусъка на незаконно оръжие и застрелял жертвите в главата, съобщи Нова телевизия.   Арестуваните Пламен Шляпашки и Георги Нанчев са семейни, с деца и са работили на много строителни обекти в София и околните градове. Георги е родом от Троян, а Пламен е от София.   Убитите са 75-годишният Йордан и 70-годишната Марияна. За Йордан се знае, че в бивш треньор по борба, работил дълги години и в чужбина.   Жестокото убийство е извършено на 14 юли в апартамент на централния столичен булевард \"Витоша”. След изстрелите задържаните разчленили телата на убитите в банята на жилището, натъпкали ги в бидони и с джип ги откарали край Негован. После се върнали в апартамента и старателно го почистили с белина. Скрили пистолетите в тайник в помещение в двора на Техническия университет. След ареста разкрили пред разследващите къде са оставили оръжията.   Престъплението е извършено с цел обир. Убийците мислели, че жертвите държат в дома си пари от продажбата на техен апартамент в столичния квартал \"Гоце Делчев”. Оказало се обаче, че средствата не са в жилището на бул. \"Витоша”. Оттам престъпниците задигнали семейни ценности, които по-късно са открити в дома на един от арестуваните.   И двамата са криминално проявени, единият е лежал и в затвора. Планирали убийството от около година насам. Били наемани да правят ремонти на друг апартамент, собственост на убитото семейство. Тогава застреляният мъж споделил с един от убийците мнение, че лихвите в банките са много ниски. Вероятно затова престъпниците решили, че жертвите държат в дома си парите от продажбата на апартамента в \"Гоце Делчев”.   Пламен Шляпашки и съучастникът му Георги Нанков бяха арестувани в сряда в софийското село Джурово. Очаква се прокуратурата да им повдигне обвинения.   По случая са работили 70 служители на МВР. Те достигнали първо до извършителите. Следили ги в продължение на шест дни преди да ги задържат.   Вътрешният министър Младен Маринов разкри вчера, че е потресен от пълната безцеремонност на убийците, както и от факта, че изобщо не са изглеждали притеснени, когато разследващите са тръгнали по петите им и са започнали оперативно следени.   Брутални, безкрупулни, жестоки - така разследващите описват извършителите на едно от най-зловещите убийства в страната през последните години.   Заплетеният случай с намерените разчленени тела, оставени в бидони край Негован бе решен успешно и то само за няколко седмици.   Такива случаи като този от село Негован са изключително трудни за разкриване. Трудно може да се каже как разследващите са стигнали до информацията, защото всичко започва от един бял лист, от две напълно обезобразени лица, заяви в сутрешния блок на Нова телевизия криминалистът Иван Савов.   ", "date": "2019.08.29", "title": "Ужасяващи подробности за двойното убийство край Негован! Вижте убиеца и съучастника му! (ВИДЕО)"}
{"url": "http://epicenter.bg/article/Ochakva-se-intenziven-trafik-do-8-septemvri-na-balgaro-turskata-i-balgaro-srabskata-granitsa-/191435/3/0", "text": "ГД „Гранична полиция“ уведомява пътуващите през граничните контрол-пропускателни пунктове с Република Турция и Република Сърбия, че в периода от днес до 8 септември се очаква особено интензивен трафик, съобщиха от пресцентъра на МВР.    Причината е транзитно преминаване през българска територия на турски граждани, пребиваващи дългосрочно в държавите от Западна Европа и от граждани на ЕС от турски произход, които ще влязат в страната през турско-българската граница и ще я напуснат през граничните пунктове с Република Сърбия.    ГД „Гранична полиция“ е предприела необходимите мерки за осигуряване на достатъчно сили и средства за обезпечаване в максимална степен на нормалната пропускателна способност на граничните пунктове и постигане на бърз и ефективен граничен контрол в условията на интензивен трафик.    За тази цел е необходимо пътуващите да предвидят достатъчно време за пътуване, предварително да проверят валидността на документите за пътуване и на управляваните от тях пътни превозни средства, както и за малолетни и непълнолетни – необходимите придружителни документи за удостоверяване съгласието на отсъстващия родител /и за пътуване на детето в чужбина.    От ГД „Гранична полиция“ препоръчват и алтернативни маршрути за преминаване – през граничните пунктове „Малко Търново“ и „Лесово“ на границата с Турция и „Връшка чука“ и „Стрезимировци“ на границата със Сърбия.  ", "date": "2019.08.29", "title": "Очаква се интензивен трафик до 8 септември на българо-турската и българо-сръбската граница "}
{"url": "http://epicenter.bg/article/Na-Dunav-most-2-spipaha-3830-opakovki-s-valshebni-hapove-za-seks/191437/3/0", "text": "3830 опаковки сексуални стимуланти задържаха митнически служители в района на Дунав мост 2.   Екип на ГД „Митническо разузнаване и разследване“ извършва проверка в района на ГКПП Дунав мост - Видин на товарен микробус, пътуващ от Турция през България за Холандия. Микробусът с турски регистрационен номер и пломбиран с турска митническа пломба превозва по документи мебели и текстил за Западна Европа.   В хода на проверката под пакетите с обявената стока са открити шест кашона съдържащи лекарства за полова мощ от марките KAMAGRA и CIALIS, част от които предназначени и за жени. На опаковките им е отбелязано, че са произведени в Турция и Индия, съобщиха от Агенция „Митници“.   Тъй като не фигурират в търговските документи медикаментите са задържани, на шофьора – български гражданин, е съставен акт за установяване на административно нарушение по чл. 233, ал. 1 от ЗМ.  ", "date": "2019.08.29", "title": "На Дунав мост 2 спипаха 3830 опаковки с вълшебни хапове за секс"}
{"url": "http://epicenter.bg/article/Vertolet-Mi-17-ot-sastava-na-VVS-se-vklyuchi-v-gaseneto-na-pozhara-v-Novozagorsko-/191444/3/0", "text": "В 9.47 ч. днес, 29 август, вертолет Ми-17 от авиобаза Крумово излетя, за да помогне от въздуха за потушаването на пожара, възникнал в района между селата Еленово и Сокол, община Нова Загора. Това съобщиха от пресцентъра на министерството на отбраната.    Вертолетът е оборудван с окачен съд тип „bambibucket“.     Командир на екипажа на Ми-17 е полковник Димитър Павлов, а членове – майор Александър Цанков, майор Ангел Нонин и офицерски кандидат Георги Петров.    Те ще направят облитане на района на пожара и при необходимост ще извършат обливане от въздуха на огнените огнища.   ", "date": "2019.08.29", "title": "Вертолет Ми-17 от състава на ВВС се включи в гасенето на пожара в Новозагорско "}
{"url": "http://epicenter.bg/article/10-dka-borova-gora-izgoryaha-kray-Radomir/191455/3/0", "text": "10 дка борова гора са изгорели при снощния пожар в планината Голо бърдо над Радомир.   В гасенето на огъня са се включили екипи от Перник и Радомир и служители на местното горско стопанство. Огнеборците са локализирали пламъците и са предотвратили разрастването на пожара и унищожаването на още десетки декари насаждения.   Причината за пожара е небрежност при боравене с открит огън, съобщиха от Областната дирекция на МВР.   През вчерашния ден в област Перник е имало осем пожара, информира БНР.", "date": "2019.08.29", "title": "10 дка борова гора изгоряха край Радомир"}
{"url": "http://epicenter.bg/article/150-hil--lv--parichna-garantsiya-za-shefa-na-burgaskiya-BABH--za-ostanalite-po-75-000-lv-/191463/3/0", "text": "Специализираната прокуратура привлече към наказателна отговорност петима служители на Областната дирекция по безопасност на храните в Бургас за участие в организирана престъпна група за искане и получаване на подкупи. Това съобщиха от пресцентъра на Апелативна специализирана прокуратура. Сред тях е и директорът на Дирекцията, на когото е повдигнато обвинение като ръководител на групата.   Петимата служители бяха задържани на 28 август 2019 г. в Бургас, Несебър и Поморие при съвместни действия по разследването на Специализираната прокуратура и ГДБОП.   Събраните до момента доказателства сочат, че групата е действала от началото на 2016 г. В качеството си на държавни служители и с цел получаване на подкупи участниците системно извършвали фиктивни проверки на търговски обекти на територията на Бургаска област, както и спирали реални проверки, извършвани от други служители в Областната дирекция.   Документирани са редица случаи на неизвършени и прекратени проверки в търговски обекти в Бургас, к.к. Слънчев бряг, Приморско, Созопол и Китен. В определени случаи директорът на ОДБХ - Бургас лично спирал текущи проверки, отивайки на място и оказвайки въздействие върху свои подчинени.   Между 400 и 900 лева получавали участниците в групата от собственици на търговски обекти в Бургаско за изготвяне на задължителната за всеки обект „Система за самоконтрол“. На търговците бил посочван конкретният човек, който да им изготви въпросната система. В случай че те я изготвяли сами, от ОДБХ им били издавани писмени предписания, като при неизпълнение следвали санкции. За да избегнат глобите, собствениците на търговски обекти били принудени да приемат изготвянето на нова „Система за самоконтрол“ от посоченото от групата лице. При извършените претърсвания в жилищата на обвинените и 4 служебни помещения са намерени и иззети пари в различни валути с равностойност около 25 000 лева (левове, евро и долари), документи, записки, мобилни телефони, компютри и други доказателства за престъпна дейност на групата.   На ръководителя на групата – директор на Областната дирекция по безопасност на храните в Бургас, е определена парична гаранция от 150 000 лева. Парични гаранции от по 75 000 лева са наложени останалите участници.", "date": "2019.08.29", "title": "150 000 лв. парична гаранция за шефа на бургаския БАБХ, за останалите - по 75 000 лв."}
{"url": "http://epicenter.bg/article/Slivenski-obshtinari-zapochvat-podpiska-za-ubitata-zverski-Kristin-/191471/3/0", "text": "Сливенски общински съветници инициираха подписка за промяна в НПК и отпадане на намаленото наказание при самопризнания за извършено убийство. Първи подписа си положи кметът на село Сотиря Димчо Георгиев, който напомни че убиецът на 7-годишната Кристин Георгиева, извергът Мартин Трифонов може да излезе от затвора предрочно при сега съществуващите законови възможности, предава Канал 3.    \"Все още всички сме под влияние на станалото и дълго ще ни държи. Имам една молба към всички колеги в община Сливен – всеки да инициира подписка сред гражданите за промяна на закона и отпадане на намаляването с една трета на присъдата при самопризнания за особено тежки престъпления. Идеята е да го предложим на депутатите, когато започнат работа, и тази подписка да се внесе до деня, когато ще се разглежда делото на престъпника и той да си получи заслуженото наказание. Има вратичка, можем да натиснем сега. Виждате какво става в България. Моментът е подходящ. Трябва всички да се обединим и да направим нещо, за да не си скубем после косите. Моля всички колеги да помогнат и не пожелавам нещо подобно да се случва в нито едно населено място\", каза преди началото на редовното заседание на местния парламент кметът на Сотиря.    7-годишната Кристин Георгиева почина на 15 август, след като бе пребита и изнасилена под мост в селото от живеещия с майка си в близката вилна зона 21–годишен Мартин. Младият мъж бе задържан след продължило часове наред преследване и претърсване на региона.Той падна в ръцете на полицаите след като беше прострелян, а мярката за неотклонение \"задържане под стража\" бе наложена от съдебен състав, която заседава в една от стаите на МБАЛ \"Д-р Иван Селимински\".    \"Простреляният Трифонов все още се лекува при нас, в момента оправяме личните му документи, защото се оказа, че никога не е имал лична карта, да не говорим за здравни осигуровки. Пред входа на стаята където се намира има въоръжена охрана\", коментира зам. директорът д-р Хрисант Хрисантов.    Трифонов е бил вече осъждан за блудство и кражби, поредното престъпление е извършил 15 месеца след излизането от килията в Бургаския затвор.  ", "date": "2019.08.29", "title": "Сливенски общинари започват подписка за убитата зверски Кристин "}
{"url": "http://epicenter.bg/article/SGP-obvini-i-zadarzha-dvama-za-ubitite-kray-Negovan/191474/3/0", "text": "Днес, 29 август 2019г., Софийска градска прокуратура (СГП) повдигна обвинение на Георги Н. и Пламен Ш. за извършено от тях предумишлено убийство с користна цел на повече от едно лице - престъпление по чл. 116, ал.1, т.4, пр.3, т.7, и т.9 вр.чл.115,вр.чл.20,ал.1,ал.3 и ал.4 от НК.    Двамата извършители са привлечени към наказателна отговорност затова, че на 14.07.2019г. в гр. София, в съучастие умишлено са умъртвили с огнестрелно оръжие повече от едно лице – Й.А. и М.А.    Деянието е извършено предумишлено, като преди осъществяването му те са взели решение за начина и средствата за извършването му. Мотивът им е бил да придобият парични средства и бижута, собственост на жетвите.    След осъществяването му Георги Н. и Пламен Ш. са предприели действия по укриване на телата, като са ги разчленили, поставили в пластмасови бидони и найлонови чували и изхвърлили във водоем, находящ се в землището на село Негован,общ.Столична.    На 18.08.2019г. тленните останки на жертвите са открити случайно от граждани в близост до водоема.    Само десет дни по-късно, в резултат на неотложните процесуално-следствени действия, проведени под ръководството на наблюдаващия прокурор от Софийска градска прокуратура, са събрани множество доказателства, чрез които е установена самоличността на убитите лица и извършителите и е конкретизирано местопрестъплението.    Приобщен е голям обем доказателствен материал и предстои да бъде анализиран.    Георги Н. е на 44 години, криминално проявен, но не осъждан.    Пламен Ш. е на 39 години, осъждан.    За престъплението, за което двамата са привлечени към наказателна отговорност, законът предвижда наказание „лишаване от свобода“ от 15 /петнадесет/ до 20 /двадесет/ години, „доживотен затвор“ или „доживотен затвор без замяна“    Двамата обвиняеми са задържани с постановление на наблюдаващия прокурор за срок до 72 часа, с оглед внасяне на искане в Софийски градски съд за налагане спрямо тях на мярка за неотклонение „задържане под стража“.    Разследването по случая продължава.", "date": "2019.08.29", "title": "СГП обвини и задържа двама за убитите край Негован"}
{"url": "http://epicenter.bg/article/Ralyo-Ralev-izliza-ot-aresta-pod-garantsiya-ot-150-000-leva/191494/3/0", "text": "Апелативният специализиран съд освободи кметът на пловдивския район \"Северен\" Ральо Ралев под парична гаранция от 150 000 лв. Така съдът промени решението на предходната инстанция, която му бе определила гаранция от 3 000 лв., съобщи БНР.   При новите обстоятелства Ралев ще може да напусне ареста едва след внасянето на сумата, поясниха от институцията.   Ральо Ралев бе задържан на 30 май след сигнал за корупция от строителен предприемач и после – обвинен в търговия с влияние.   Заседанието във вторник бе отложено заради пропуски в документацията, след като се оказа, че в представените от прокуратурата документи за здравословното състояние на Ралев липсват лекарските заключения.   Защитата на кмета алармира, че здравето му трайно се влошава и той е отслабнал с над 15 кг в ареста. ", "date": "2019.08.29", "title": "Кметът на район \"Северен\" Ральо Ралев излиза от ареста под гаранция от 150 000 лева"}
{"url": "http://epicenter.bg/article/Pozhar-unishtozhi-sgradi-i-chast-ot-pokriv-na-kashta-v-Sevlievo/191495/3/0", "text": "Няколко сгради и част от покрив на къща са унищожени при голям пожар в Севлиево. Сигнал за инцидента е получен на тел. 112 в 14.32 часа вчера, съобщиха от Регионална дирекция \"Пожарна безопасност и защита на населението\" – Габрово, цитирани от \"Фокус\".    Пожарът е започнал от постройки, намиращи се на улица \"Баучер\". Причините за инцидента са в процес на установяване. Унищожени са няколко сгради и част от покривна конструкция. Няма данни за пострадали хора. Огънят е потушен от 11 пожарникари от Районната служба в Севлиево.", "date": "2019.08.29", "title": "Пожар унищожи сгради и част от покрив на къща в Севлиево"}
{"url": "http://epicenter.bg/article/Sinat-na-shefa-na-NAP-Plovdiv-ubi-zhena-na-patya-s-Mertsedesa-si/191505/3/0", "text": "Белезниците са щракнали на ръцете на 20-годишния мъж, който е безработен.   Снощи около 20:50 минути в Пловдив е бил получен сигнал за катастрофата, при която жената е била пометена от автомобил, а шофьорът е избягал.    Жертвата веднага е била откарана в болница, където обаче, за съжаление, днес е починала.    Установено е, че водачът на \"Мердецес\"-а е Ивайло Найденов, а това не е първата подобна проява на младия мъж. Той и преди е бил санкциониран за нарушения на закона за пътищата. Получавал е административни наказания.   По информация на сайта   докато течал огледът на местопрестъплението, неочаквано там се появил данъчният шеф Венелин Найденов, който небрежно попитал какво се е случило.   Той с нищо не показал, че синът му е бил зад волана на мерцедеса, блъснал жената. Полицаите обаче се усъмнили, че появата му не е случайна и си спомнили, че по същия начин Найденов старши се опитал да избави наследника си от друг инцидент преди година.   Преглед на камери, разположени наблизо, показали, че мерцедесът е именно на Ивайло.   Самият Ивайло Найденов е намерен няколко часа по-късно от полицията. Направен му е тест за употреба на алкохол и наркотици, резултатите са отрицателни.    Засега синът на шефа на НАП Пловдив е арестуван за 24 часа.       Полицаите му отговорили, че няма проблем, а младежът ги попитал защо го гледат лошо. Тогава униформените го попитали защо се заяжда, а той ги напсувал и им заявил, че няма да им обяснява нищо.   Тогава Найденов бил отведен в районното, а за случилото се там версиите са коренно различни. Синът на данъчният шеф твърди, че полицаите са го удряли по главата и са му счупили носа, а униформените са категорични , че не са го докосвали с пръст. Като доказателство Найденов прилага селфи, което той твърди, че е направил в полицията веднага след като е бит и медицинско , в което са описани травмите му.   В крайна сметка обаче Административният съд в Пловдив отмени наказанията на двамата полицаи, наложени им от предишния директор старши комисар Атанас Илков.  ", "date": "2019.08.29", "title": "Синът на шефа на НАП-Пловдив уби жена на пътя с Мерцедеса си"}
{"url": "http://epicenter.bg/article/S-pomoshtta-na-voennosluzheshti-ot-Suhopatnite-voyski-i-VVS-pozharat-v-Novozagorsko-e-ovladyan-/191507/3/0", "text": "Военнослужещите от състава на Сухопътните войски и Военновъздушните сили в продължение на два дни оказваха помощ за потушаването на горския пожар, възникнал в района на селата Еленово и Сокол в община Нова Загора. Това съобщиха от министерството на отбраната.    Военнослужещите от военно формирование 22 220 – Сливен с инженерна машина БАТ – М изграждаха просеки, за да не се разпространява пожара към населените места. В помощ на населението се включи и вертолет Ми-17 с регистрационен знак 419 от състава на 24-та авиобаза в Крумово.    Двудневната операция на екипажа продължи общо 7 часа и 15 минути. Бяха извършени 43 захода за пускане на вода с подвесната система за гасене на пожари „Bambi Bucket“.  ", "date": "2019.08.29", "title": "С помощта на военнослужещи от Сухопътните войски и ВВС пожарът в Новозагорско е овладян "}
{"url": "http://epicenter.bg/article/Saprugata-na-edin-ot-obvinenite-za-trupovete-kray-Negovan--Grizheshe-se-za-semeystvoto--potresena-sam/191513/3/0", "text": "Грижеше се за семейството си. Само той работеше. Разчитахме на него. Просто съм потресена. Това каза жената на единия от обвинените в двойното убийство край Негован Пламен Шляпашки пред Bulgaria On Air.    Пламен е баща на две деца и е живеел със семейството си в столичния квартал \"Дружба\". Според жена му е изхранвал изцяло семейството от работата си в Техническия университет.    От думите ѝ става ясно, че не е знаела за неговите планове, а за случилото се е разбрала вчера в 11 часа. \"Той нищо повече не ми каза\", допълни тя.    По данни на прокуратурата първо е станало ясно кои са двамата похитители, а чак след това се е стигнало до имената на жертвите, чиито тела бяха открити преди 11 дни, разчленени в бидони в язовира край Негован.  ", "date": "2019.08.29", "title": "Съпругата на един от обвинените за труповете край Негован: Грижеше се за семейството, потресена съм"}
{"url": "http://epicenter.bg/article/Stolichna-obshtina-podade-proekta-za-kupuvane-na-30-troleya-i-30-elektrobusa/191480/2/0", "text": "Столична община подаде апликационна форма за финансиране по ОП \"Околна среда\" на проект за закупуване на 30 електробуса, 10 зарядни станции за тях, 30 тролейбуса и реконструкция на 3 токоизправителни станции по тролейбусните маршрути, съобщиха от Столична община.    Електробусите ще са 12-метрови, с бързозарядна технология.    Това е третият поред проект, с който Столичната община кандидатства за финансиране по ОПОС.    През последната седмица бяха подадени документите по проект за 25 нови трамвайни мотриси и за доставка на 52 къси електробуса, които ще се ползват за довеждащ транспорт до метростанциите.    В момента 90 процента от тролейбусния парк е обновен.", "date": "2019.08.29", "title": "Столична община подаде проекта за купуване на 30 тролея и 30 електробуса"}
{"url": "http://epicenter.bg/article/Prof--Gerdzhikov--Studentat-iska-da-uchi-tova--koeto-mu-e-prisartse--a-ne--koeto-darzhavata-subsidira/191482/2/0", "text": "Софийският университет „Св. Климент Охридски“ обяви допълнителен прием за 1280 незаети места след приключилото класиране на третия етап. Има 800 незаети места в почти всички специалности, субсидирани от държавата, сред които и във всички дисциплини с педагогически профил. Ректорът професор Анастас Герджиков обясни пред БНР, че в това “няма новина и положението е такова от 10 години“:   „Трябва да си дадем сметка, че не можем да сравняваме просто незаети бройки. Ще ви дам прост пример - ако в една специалност тази година държавата утвърди прием от 10 души и приемете 9, незаетата бройка е една. Ако за следващата година има прием 20, а се заемат 12, ще имате 8. Трябва да се сравняват заетите бройки. Там във всички български университети в последните 10 години има постепенно намаляване, което се дължи на демографската криза“.   Проф. Герджиков даде пример със специалността „Медицина“ в СУ, където има повече приети от миналата година, но остават незаети бройки. Броят на приеманите в специалността е все още малък и тази „бутиковост“ позволява по-голяма индивидуална грижа към студентите, допълни той.   Когато приемът във всички ВУЗ падне до 40 000 студенти това ще бъде „едно нормално съотношение“ спрямо випуска, коментира ректорът на СУ в предаването „12+4“ по „Хоризонт“:   „Демографският срив изобщо не е проблем на висшето образование. Вместо всяка година да подновяваме новината как във всички университети има свободни места, което няма да е така, когато реформата завърши, тъй като Министерството намалява приема, е по-добре да си зададем въпроса: „Ако децата намаляват с такава скорост, кой ще работи“. Тук не е въпросът кой ще стане студент. Истинският проблем не е колко са незаетите места, а какъв процент от випуска искаме да приемаме. Колкото по-малък – толкова по-качествено ще е образованието, защото тогава ще приемаме най-добрите“.   Проф. Герджиков нарече „широко разпространена легенда“ твърденията, че всеки приет в университет може да завърши:   „В моята конкретна катедра, понеже следването е трудно, завършва около 1/3 от започналите. Отсяването е факт и винаги го е имало във всички добри университети. Нито „добрите“, нито „лошите“ имат особен интерес да задържат всички студенти, защото субсидията не се определя според броя на студентите в горните курсове, а само според броя на студентите в първи курс. Слава Богу, това е нещо, което държавата никога не е променяла. Това е една много правилна стъпка, която позволява на университетите, след първи курс, да се освободят от тези, които наистина не могат да бъдат добри студенти“.   Липсата на интерес към точните науки и природните науки обаче остава сериозен проблем въпреки мерките за популяризирането им:   „На 19 години човек наистина иска да учи това, което му е присърце, а не това, което стимулираме с висока стипендия или с ниска такса. Ако аз искам да уча „Психология“, трудно ще ме накарате да уча „Физика“ като ми предложите 3 пъти повече пари…Продължаваме да мислим, заедно с Министерството, как да стимулираме по други начини приема, включително и как да популяризираме реализацията“.   Ректорът на СУ поясни, че завършилите софтуерни специалности имат сходни възнаграждения с тези, завършили математика, но тази специалност не е широко популярна.   Заради демографската криза намалява и напливът към чужди университети и то повече, отколкото към българските, отчете Герджиков и допълни, че българските университети са разпознаваеми:   \"Софийският университет е единственият в първите 1000, а в следващите 1500 има още два. Тези са познати по света, но в никой случай не могат да се конкурират с най-популярните университети. Не можем да се конкурираме с тях и по финансиране, тъй като най-ниското финансиране в топ 100 на световната класация е 1 милиард. Най-високото - между 33 и 35 милиарда, годишно. Няма как да се конкурираме с най-големите университети, но това не е и нужно. Една част - 5% или 7% от завършващите - да отидат в чужбина да следват, това не е лошо. Лошо е да остават там да работят\".   Софийският университет стимулира \"колкото може повече хора да заминат да учат поне един семестър в чужбина, за да видят и нещо различно“, допълни проф. Герджиков. ", "date": "2019.08.29", "title": "Проф. Герджиков: Студентът иска да учи това, което му е присърце, а не, което държавата субсидира"}
{"url": "http://epicenter.bg/article/Dve-chudotvorni-ikoni-ot-Ukrayna-posreshta-Starozagorskata-eparhiya/191485/2/0", "text": "Чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна ще посрещне Старозагорска епархия в периода от 30 август до 5 октомври, съобщиха от митрополията.    Градовете, включени в обиколката са Стара Загора, Казанлък, Павел баня, Чирпан, Нова Загора, Гълъбово, Харманли, Свиленград. Посрещането на чудотворните икони ще е до градинката на парк „Тракия“ на 30 август /петък/ в 17:00 часа, на кръстовището на бул. „Княз Александър Батенберг“ и бул. „Цар Симеон Велики“, откъдето ще тръгне литийното шествие, към Катедрален храм „Св. Николай“. На 31 август, когато Православната църква отбелязва паметта на Св.свещеномъченик Киприан, епископ Картагенски, Негово Високопреосвещенство Старозагорският митрополит Киприан отбелязва своя имен ден. В 09:00 часа ще бъде отслужена Божествена св. Литургия в Катедралния храм „Св. Николай“, по време, на която миряните ще могат да се помолят пред светините. Храмовете от престолния град, включени в програмата още са: Митрополитски храм „Св. Димитър“, храм „Св. Троица“ и храм „Въведение Богородично“.        Светинята на Дохиар е иконата Света Богородица-Скоропослушница. Историята на манастира разказва, че през 1664 година Господ прославил Своята Пречиста Майка със следните чудни събития. Образът на Дева Мария бил изписан на стената на монашеската трапезария. Там имало проход, през който често минавал монахът, отговарящ за трапезарията. Един ден послушникът Нил чул преминавайки следните думи:,,Не преминавай с димящи ястия покрай мен и не опушвай моя образ“ . Нил не се вслушал в тези думи и един ден чул следните слова:,,Монаше, ти не си достоен за това звание! Дълго ли ще опушващ моя образ?!“ Нещастникът паднал пред иконата на колене в покайна молитва и сълзи до момента, когато на сутринта, ослепял не го намерили братята. Изплашените монаси решили да правят ежедневно молебен пред иконата, преградили специално помещение, където образът стоял. Ослепелият монах не се откъсвал от светия образ, докато отново Богородица не му проговорила отново. Тя му казала следното: “Нил, твоята молитва е чута и ти се простен. Нека от сега нататък всички братя и православни християни се обръщат в своите нужди и Аз никого няма да оставя нечут. И моят образ ще се нарича Скоропослушница, защото Аз ще давам бърза милост за всички, които с благоговение се обръщат към мене“. След това монасите заградили прохода, така че вече никой да не преминава и построили параклис в чест на иконата, като украсили с красиви стенописи. Пред иконата сложили постоянно горящи кандила. Тук се случили много чудеса и изцеления. През лятото на 1996 година чудотворната икона предоставила невиждано благоволение, както за монасите, така и за православните християни. Зад иконата имало позлатена част и реставраторът Антоний Глинос разкрил стенопис датиран от 1563 година, който бил самата чудотворна икона.        Иконата е донесена в Русия в края на XVI в. от сърби от Трансилвания, дошли по покана на руското правителство. Наследствена е, а през 1809 г. става собственост на Джулиана Касперова. През февруари 1840 Касперова се моли със сълзи пред иконата на Божията Майка, за да и помогне в проблемите. Касперова изведнъж вижда, че иконата на Дева засиява. Дворянка от съседното село, който има парализа на лявата си ръка чува гласа на Божията Майка в съня си, който и казва да отиде да се помоли на иконата в съседното село. Жената отива и ръката и се излекува. През лятото на 1843 се случили три по-изявени изцеления - на момче,болно от епилепсия, на парализирано момиче и на психично болна жена. През последните дни на януари 1844 г. пренасят иконата в селската църква.Оттогава иконата на Дева Мария от Касперово е изцелила много хора и е обявена за чудотворна. По време на Кримската война, по време на обсадата на Одеса от британската флота, жителите на града донесли с литийно шествие иконата в града , и Одеса остава невредима.От 1936 г. иконата се намира в Успенский собор в Одеса.", "date": "2019.08.29", "title": "Две чудотворни икони от Украйна посреща Старозагорската епархия"}
{"url": "http://epicenter.bg/article/Navarshvat-se-20-godini-ot-sazdavaneto-na-brigada--Yugoiztochna-Evropa--/191490/2/0", "text": "Заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев ще участват в отбелязването на 20-годишнината от създаването на бригада „Югоизточна Европа“ (ЮИЕ) и в церемонията по предаването на председателството на Политико-военния управляващ комитет. Събитията ще се проведат от днес, 29 август, до 31 август в Лариса, Гърция, съобщават от министерството на отбраната.    Бригада „Югоизточна Европа“ се състои от сухопътни елементи от въоръжените сили на Албания, България, Гърция, Македония, Румъния и Турция. Общата структура на бригадата е: многонационален щаб; щабна и свързочна роти; батальон за осигуряване и обслужване, бойни и поддържащи формирования. Те са в постоянните си бази на дислокация. Бригада „Югоизточна Европа“ се сформира за учебно-тренировъчни дейности според съвместно изготвени програми или при извънредни случаи, ако има политическо решение за тази цел.    Бригада „Югоизточна Европа“ започва дейността си през август 1999 г. България беше първата страна-домакин на многонационалния й щаб, който беше разположен в гр. Пловдив. На 1 май 2001 г. бригадата е обявена за „оперативно готова“ за участие в операции по опазване на мира.    За първи път щабът на бригада „Югоизточна Европа“ участва в операция на НАТО (от 6 февруари до 6 август 2006 г.) като щаб на Многонационална бригада – Кабул, под ръководството на бригаден генерал Нейко Ненов. В знак на почит към българския командир преди броени дни в щаба на бригада „Югоизточна Европа“ в Лариса беше открита паметна плоча на генерал-майор Нейко Ненов. Успешното лидерството на българския командир се помни в бригадата и ще продължава да служи за пример.    През годините повече от 500 военнослужещи от 7 нации са служили в щаба на бригада „Югоизточна Европа“. В момента България участва с петима военнослужещи.   ", "date": "2019.08.29", "title": "Навършват се 20 години от създаването на бригада „Югоизточна Европа“ "}
{"url": "http://epicenter.bg/article/Pri-Brekzit-bez-sdelka--Kakvo-se-sluchva-s-balgarite-na-Ostrova---VIDEO--/191492/2/0", "text": "При Brexit без сделка няма да има визи при престой до 90 дни на Острова, предава Нова тв.    От над 200 000 български граждани във Великобритания, едва 54 000 от тях са придобили имиграционен статут към днешна дата. Проблеми може да възникнат и при очаквания наплив на завръщащи се българи, които социалната ни система ще трябва да подсигури.    Затова сънародниците ни на Острова искат горещ телефон на български, повече екипи в посолството ни, както и консулства в Шотландия и Северна Ирландия.    Все още не е ясно и дали българите без статут ще бъдат депортирани.  ", "date": "2019.08.29", "title": "При Брекзит без сделка: Какво се случва с българите на Острова? (ВИДЕО) "}
{"url": "http://epicenter.bg/article/Borisov-kam-Fon-der-Layen--Zapadat-tryabva-da-investira-na-Balkanite-/191497/2/0", "text": "България направи едно много добро председателство на ЕС. Не случайно Берлинският процес бе даден на България. Всичко това е резултат от много работа и лидерството на всички българи, които работят в европейските институции.    Това каза премиерът Бойко Борисов преди срещата си с новия председател на Европейската комисия Урсула фон дер Лайен. \"Аз изпълних едно исканията на ЕК и номинирах жена за еврокомисар. Урсула, много хубаво си схванала нашите приоритети и нашето портфолио - говоря за дигитализацията и цифровизацията, но в същото време много важни са и хората. Централна и Източна Европа, както и Балканите имат много потенциал. Много хора от тези места заминаха на Запад, за да търсят препитание. Сега Западът трябва да инвестира средства в Централна, Източна Европа и Балканите, за обучение и повишване на конкурентноспособността на гражданите на тези региони. Ще те помоля да не се спекулира с бъдещите ресори на еврокомисарите и какво сме договорили, както и какво искаме. Все още не се знае дали Великобритания ще участва с еврокомисар или ще останем 27 държави. Виждате сега затварят парламента. Аз си представям какво ще се случи, за каква диктатура и цензура ще се говори и пише по медиите, ако това се случи тук в България. Трябва да работим за връщането на САЩ в споразумението за климата\", заяви още Борисов.    \"Българите забравиха какво е да имат мигранти по улиците, това е благодарение на добрата работа на службите и граничарите. Вчера успяхме да разкрием и убийците на тежкото двойно убийство, което може и да излезе по-тежко престъпление. Аз искам да благодаря на всички замесени в това разследване. За първи път стигаме първо до убийците, без да знаем имената на жертвите\", обяви Бойко Борисов.  ", "date": "2019.08.29", "title": "Борисов към Фон дер Лайен: Западът трябва да инвестира на Балканите!"}
{"url": "http://epicenter.bg/article/Harvatiya-i-Balgariya-shte-koordinirat-dvete-predsedatelstva---na-Saveta-na-ES-i-na-Berlinskiya-protses/191501/2/0", "text": "Хърватия и България ще координират заедно приоритетите и работата на двете председателства, които ще поемат от Нова година.   За това се договориха вицепремиерът и министър на външните работи Екатерина Захариева и хърватският министър на външните работи и на европейските въпроси Гордан Гърлич-Радман. Двамата се срещнаха в Хелзинки, където участват в неформалната среща на външните министри от ЕС.    От 1 януари до 31 юни 2020 г. Хърватия ще бъде председател на Съвета на ЕС, а през цялата следваща година България и Република Северна Македония ще поемат съвместното председателство на Берлинския процес.    “Ще се радвам да ви посрещна в София през октомври - каза министър Захариева. - Двата ни екипа още преди това трябва да се координират и по приоритетите, и по инициативите по време на двете председателства, посветени на Западните Балкани. Имаме да организираме два големи съмита за една година - първо през май 2020 г. срещата на върха на ЕС в Хърватия, а през юли - лидерската среща на Берлинския процес в България”, каза министър Захариева.    “Хърватия подкрепя Кристалина Георгиева за поста изпълнителен директор на Международния валутен фонд. Благодаря за подкрепата от страна на България за моята предшественичка Мария Пейчинович-Бурич, която бе избрана за генерален секретар на Съвета на Европа”, каза министър Гърлич-Радман. Той заяви, че двете ни страни имат отлични отношения.    Част от разговорът между двамата министри премина на български език, тъй като Гордан Грлич-Радман владее езика ни от своя мандат в София като дипломат в хърватското посолство в периода 1994-1996 година.  ", "date": "2019.08.29", "title": "Хърватия подкрепя Кристалина Георгиева за изпълнителен директор на МВФ"}
{"url": "http://epicenter.bg/article/Borisov-pokaza-na-Ursula-fon-der-Layen-kulturnoto-i-istorichesko-nasledstvo-na-Sofiya-/191511/2/0", "text": "С радост посрещнах в София Урсула фон дер Лайен, с която се познаваме от години и ни свързва чудесно приятелство. Това написа във Фейсбук премиерът Бойко Борисов.    Страната ни иска да получи в новата Европейска комисия ресор, който е свързан с развитие, нови технологии, дигитална среда, иновации, които да носят полза на гражданите, особено на младите хора, както и на бизнеса. Важно е да направим максималното за това Европа да държи водеща роля в икономиката, образованието, научната дейност, отбелязва премиерът.    След официалната среща ѝ показах част от голямото ни културно и историческо наследство, от което тя остана впечатлена, завършва съобщението си Бойко Борисов.   От правителствената информационна служба уточниха, че премиерът и гостенката му са посетили и храм-паметника \"Св. Александър Невски\".  ", "date": "2019.08.29", "title": "Борисов показа на Урсула фон дер Лайен културното и историческо наследство на София (СНИМКИ)"}
{"url": "http://epicenter.bg/article/API--Ot-30-avgust-do-1-septemvri-shte-ima-dve-lenti-za-dvizhenie-v-uchastaka-ot-AM--quot-Struma-quot--kray-Dupnitsa/191512/2/0", "text": "През почивните дни ще има две ленти за движение в посоката на интензивния трафик в участъка от АМ „Струма“ край Дупница. Това съобщиха от пресцентъра на Агенция \"Пътна инфраструктура\".    От 14.00 часа в петък до 10.00 в неделя в участъка от АМ „Струма“ в района на Дупница ще има две ленти за движение за леките автомобили и ППС до 12 т в посока Кулата и една за София. От 10 ч. в неделя до 14 ч. в петък, когато трафикът за столицата е по-интензивен, ще има две ленти за София и една за Кулата. С въвеждането на реверсивното движение ще се улесни пътуването в пиковите дни и часове.    Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.    Превозните средства с маса по-голяма от 12 т, включително и автобусите, пътуващи към Кулата ще се отбиват от АМ „Струма“ при пътен възел „Долна Диканя“, ще преминават по път I-1/Е-79 и при пътен възел „Бобошево“ ще продължават по АМ „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“.    За ППС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ при км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София.   ", "date": "2019.08.29", "title": "АПИ: От 30 август до 1 септември ще има две ленти за движение в участъка от АМ \"Струма\" край Дупница"}
{"url": "http://epicenter.bg/article/122-199-grazhdani-sa-potarsili-sadeystvie-ot-ombudsmana-na-Balgariya-Maya-Manolova-za-4-godini-/191515/2/0", "text": "Във връзка със засиления обществен интерес към работата на омбудсмана и с оглед принципа за прозрачност и отчетност, общественият защитник Мая Манолова публикува информация за дейността на институцията и финансов отчет за разходваните публични средства.    122 199 граждани са потърсили съдействие от омбудсмана на България Мая Манолова за близо 4-годишен период.    „45 016 са постъпилите жалби и сигнали на гражданите, като в топ пет на жалбите и сигналите през годините са следните нарушения: права на потребители – 11 291 бр.; социални права – 6360 бр.; основни права и свободи – 5858 бр.; право на собственост – 4584 бр.; в изпълнителното производство – 3318 бр.“    Дава се и отчет на приключилите жалби и сигнали - 43 569.    \"Отправените препоръки към държавни и общински органи, от които всяка втора е изпълнена, са 5 113“, пише още в отчета на омбудсмана.    Пълният текст на отчета -   ", "date": "2019.08.29", "title": "122 199 граждани са потърсили съдействие от омбудсмана на България Мая Манолова за 4 години "}
