{"url": "http://epicenter.bg/article/BNR--V-Pazardzhik-Ginka-Varbakova/147974/2/0", "text": "В Пазарджик Гинка Върбакова, която е на път да купи ЧЕЗ, е по-популярна с фирмата си \"Риал стейтс\" ЕООД     В Пазарджик едноличният търговец Гинка Върбакова, която е на път да купи ЧЕЗ, е по-популярна с фирмата си „Риал стейтс“ ЕООД. Преди 4 години общинският съветник тогава Румен Петков публично обяви, че въпросната фирма дължи на Община Пазарджик 1 млн. лв. неустойки заради скандално известния фотоволтаичен парк край пазарджишкото село Априлци. И към момента не е ясно дали неустойката е погасена и какъв е точният ѝ размер.   Името на Гинка Върбакова се свързва най-вече със село Априлци. През 2008 година Община Пазарджик продаде буковата гора в района, последва пълното ѝ изсичане въпреки протестите на хората там и последвалите наводнения в района. Четири години след това Гинка Върбакова стана обект на дискусии в местния парламент, като въпросът бе повдигнат от общинския съветник тогава Румен Петков, което впоследствие пък му пожертва и политическата кариера. Днес юристът Румен Петков е по-лаконичен по казуса \"Гинка Върбакова\":   Изглежда паметта на българина е много кратка, след като не помни какво е станало 2008 година и нещо говорено 2011-2015, значи не помнят. 2008 година кметът продаде на Априлци дъбовата гора като нива. Излязоха 5900 кубика дървен материал, за да направят фотоволтаик тази фирма. Там е било гора. Кметът казва: \"Не. Това не е гора, а си е гола поляна\". И го продават като гола поляна въпреки противопоставянето на кмета на Априлци по онова време – Величка Георгиева мисля че беше. Продават го като гола поляна и те почват да секат, излязоха 5900 кубика дървен материал от поляната. Имаше проверка в полицията и от прокуратурата и казаха \"Няма извършено престъпление\". Там са построени на това нещо фотоволтаиците, които са на Априлци. Първоначално е фирма \"Естейт\" и след това почнаха метаморфозите да я купуват, и се стигна до тука тези, които да наемат паркинги и да държат фотоволтаика на Априлци и да купуват ЧЕЗ. Това е. Аз не я познавам. Питайте кмета откъде я познава. В края на краищата тя е кандидатствала с фирми и ѝ е даден паркинг. Въпросът трябва да се зададе – кой стои зад нея. То е прозрачно. Ако късопаметният български народ не знае, е негов проблем. Естествено, кой стои зад нея? Има органи, но единственото, което може да има, е с оглед енергийната сигурност на държавата, който трябва да следи, еми да си следи.   И така в Пазарджик никой не знае коя е Гинка и никой не се е срещал с нея. В града няма неин работещ офис. Потърсихме и мнението на кмета Тодор Попов, но към момента той се въздържа от коментар. От администрацията на Общината също отказаха да коментират, въпреки че втората фирма на Гинка Върбакова \"Грийн билдинг БГ\" от година е наемател на най-големия общински паркинг в Пазарджик. Дружеството е регистрирано през 2012 година със седалище София. Иначе се знае, че семейната ѝ фирма \"Инерком България\" е с три малки соларни мощности, включително и скромни активи. Засега без отговор остава въпросът как и с парите на кого това малко предприятие ще купи бизнеса на ЧЕЗ.  ", "date": "2018.02.23", "title": "Това ли е Гинка, която купи ЧЕЗ? В Пазарджик никой не я познава! В града няма неин работещ офис"}
{"url": "http://epicenter.bg/article/Absurd--Sdelkata-s-ChEZ-bila-napravena-na-cheshkite-zakoni--obyavi-Temenuzhka-Petkova/147934/2/0", "text": "  , обясни министърът на енергетиката в оставка Теменужка Петкова за продажбата на ЕРП-то, която взриви държавата. \"Смятам, че това изключва абсолютно всякакви хипотези,   обясни Петкова.   , разкри още Петкова . Това, че чешката компания е избрала определена компания, нe означава нищо. Има наши институции, които ще кажат своята дума - оттук нататък предстои одобрение от КЗК, КЕВР, КФН, успокои още министърката.   В четвъртък чешката компания взе окончателно решение да продаде бизнеса си у нас на българската компания \"Инерком България\".   \"ЧЕЗ електро\", \"ЧЕЗ трейд\" и малки ВЕИ активи - видинския соларен парк \"Фри енерджи проджект Орешец\" и недовършената централа на биомаса в Смолянско.   Сутритна от парламентарната трибуна лидерът на БСП Корнелия Нинова заяви в спезиална декларация: \"  за тази сделка и какво е отношението му към нея? Не му завиждам и в двата случая за отворите.   няма никакво значение за него, но по-лошо – чешкото правителство по този начин демонстрира отношение към българското и към българския министър-председател.  Вярно е, че живеем в пазарна икономика и всеки може да продава и купува активи,  , за която от „БСП за България“ говорим вече година и половина\".    През 2004 г., при управлението на правителството на Симеон Сакскорубгготски, са сключени сделки с чуждестранни инвеститори за седемте електроразпределителни дружества в страната, обединени в 3 пула:  “Електроразпределение – Варна” ЕАД и “Електроразпределение – Горна Оряховица” ЕАД са закупени от  , Мюнхен, Германия. През юли 2012 г. акциите на Е.ОН бяха закупени от  .  “Електроразпределение – Стара Загора” ЕАД и “Електроразпределение – Пловдив” ЕАД – закупени от  .  “Електроразпределение – Столично” ЕАД, “Електроразпределение – София – Област” ЕАД и “Електроразпределение – Плевен”ЕАД – закупени от    По време на приватизацията на енергоразпределителните дружества през 2004 г. министър на   ", "date": "2018.02.23", "title": "Абсурд! Сделката с ЧЕЗ била направена по чешките закони, обяви Теменужка Петкова"}
{"url": "http://epicenter.bg/article/Premierat-Borisov-e-poiskal-lichno-ostavkata-na-ministar-Temenuzhka-Petkova/147937/2/0", "text": "  \"Не искам да давам шанс на никой да си позволява да нарушава правилата в държавата. Няма как да забравя 20-годишно приятелство. Не искам да се намесва държавата в частни сделки\", това заяви от Брюксел премиерът Бойко Борисов за оставката на енергийният министър Теменужка Петкова.   \"  обясни премиерът пред журналисти в Брюксел, където днес председателства Съвета на Европа.   Министър Петкова заяви преди това, че вече е депозирала оставката си и решението щяла да е на премиера. Борисов обаче вече го е взел и се разделя с енергийния министър.   \"Имаме КЗК, имаме КФН, имаме ДАНС, ако трябва да се проверяват произход и пари, нито енергийният министър, нито аз можем да повлияем на подобна сделка.  . Години наред сме се борили да имаме независими регулатори. Преди дни една телевизия беше продадена за огромна сума, защо не попитате има ли нещо общо правителството там, попита министър-председателят.   посочи Борисов.   Той подчерта, че \"за стотици милиони се съдим и с ЧЕЗ и с ЕVN. Крайно съм бил недоволен от електроразпределителните дружества, давахме ги и на прокурор. Не искам да прозвучи, че някой е бил подценен. Шарл Мишел беше преценил да чуе за отделните региони неща. Показахме им всички инфраструктурни проекти и за дигитална инфраструктура. Холандският премиер ми каза - трябва да ни покажеш всички на части, явно наведнъж няма как, разкри Борисов.   Премиерът коментира и отношенията с патриотите. \"Коалиционните ни партньори не са лесни, ние си ги знаем от години. Винаги съм се опитвал да ги успокоявам и да търсим баланс и разбирателство. Няма други варианти - това са патриотите и ние\", коментира от Брюксел премиерът Бойко Борисов политическата ситуация в България.    ", "date": "2018.02.23", "title": "Премиерът Борисов е поискал лично оставката на министър Теменужка Петкова (Видео)"}
{"url": "http://epicenter.bg/article/Uvelichavat-paralelkite-s-nemski-ezik-vav-Varna/147943/2/0", "text": "  През следващата 2018/2019 учебна година се предвижда увеличение на паралелките с изучаване на немски език след седми клас, съобщиха от дирекция „Образование и младежки дейности“ към Община Варна.   Причина за това е от една страна нарастващият брой на учениците, които посочват като първо желание обучение по езика на Гьоте, а от друга - все по-активното търсене на кадри с немски език на пазара на труда във Варна.   След проведени срещи и разговори с директори на училища от новата учебна година броят на паралелките с изучаване на немски език в профилираните, професионалните гимназии и средните училища на територията на Община Варна ще бъде 16, т.е. над 410 ученици.   В Професионалната гимназия по икономика „Д-р Иван Богоров“ и в Първа езикова гимназия броят на паралелките с немски език ще бъде увеличен с по една в рамките на държавния план-прием за училището, обясниха от дирекция \"Образование и младежки дейности\".  ", "date": "2018.02.23", "title": "Увеличават паралелките с немски език във Варна"}
{"url": "http://epicenter.bg/article/Betina-Zhoteva-sadi-Aleksandar-Simov-za-23-000-lv--Bil---narushil-sanya--izpadnala-v-silna-depresiya/147945/2/0", "text": "  Скъпи приятели, и до това доживях.   Госпожа Бетина Жотева е завела дело срещу мен за обида на обща стойност 23 хиляди лева. Вчера получих исковата й жалба - тя се върти около мое изявление от парламентарната трибуна, около мои статуси във фейсбук по темата, както и около няколко статии, подписани от мен. Адвокатът на госпожата (Менко Менков) е изрисувал в мое лице портрета на един изверг, който не се спира в желанието си да тормози хората.   Ето ще ви покажа истинският си образ:  \"Трудно е да се опише с думи колко обидена и огорчена се е почувствала г-жа Бетина Жотева след като е гледала на живо пленарното заседание, провело се на 06.07.2017 година по Канал 3 и след като е прочела и узнала в интернет пространството за изречените обидни думи и изрази, отправени от Александър Симов по неин адрес\".  Исковата молба обаче не спира дотук в разнищването на моралните ми престъпления: \"Към нея поради характера на написаното от ответника, е било създадено силно негативно отношение не само от приятели, познати и колеги, но и от неограничена аудитория. Авторитетът й в обществото и в средата, която работи, граден пред годините, е необратимо уронен, а доброто й име - накърнено. Чрез изречените обидни изрази от ответника ищцата е била силно дискредитирана и злепоставена в обществото\".  Най-доброто обаче предстои, защото текстът продължава да ме разкрива в истинската ми светлина на чудовище: \"Всичко това е рефлектирало изключително негативно върху емоционалната сфера на Бетина Жотева. Обидите, нанесени й от ответника са повлияли на психическото й равновесие и самочувствието на ищцата както в професионален така и в личностен план. Ищцата е изпаднала в силно депресивно състояние, свързано със силни негативни психически преживявания именно в резултат на незаконосъобразното поведение на ответника и последвалото силно разколебано обществено доверие в личността й.  За десет ви поднасям най-мерзкото си деяние: \"Тя е станала по-затворена в себе си, по-неуверена, започвайки да избягва близки и познати. Започнала е да има проблеми със съня. В нея се е породило чувство за малоценност\".  В жалбата се казва още, че всичко, което съм казал и написал е напълно в противовес с ценностната система и принципите на госпожа Бетина Жотева не само като човек, но и като член на Съвета за електронни медии.   \"За нея свободата на словото е една от най-висшите граждански свободи и поради това са недопустими и изключително обидни за нея всички изречени по-горе думи, изрази и квалификации на личността й\".  Няма да коментирам нищо в тази молба.   Не намирам думи. Ще ви припомня само повода да се заинтересувам от казуса \"Бетина Жотева\". Става дума за онази легендарна история в която тя каза на журналист: \"Ако си отворите устата още веднъж за мен, ще видиш какво става”. А малко преди това (има запис) как заявява: \"Много внимателно! Ама много внимателно! Значи, който се е опитал да ме вкара в интрига, не е прокопсал. Те поне знаят...Много внимателно! Ама много внимателно с мен специално!”, а след това на въпрос: \"Това заплаха ли е?\", госпожата отговори: \"Абсолютно. Пред всички”.", "date": "2018.02.23", "title": "Бетина Жотева съди Александър Симов за 23 000 лв! Бил ѝ нарушил съня, изпаднала в силна депресия"}
{"url": "http://epicenter.bg/article/Velizar-Enchev-s-razkritie--Zashto-Siderov-klekna-pred-Tsvetanov--Iskal-da-stava-evrodeputat/147946/2/0", "text": "  СИДЕРОВ, СВЪРШЕН СИ! КАКТО ЗАМЕНИ РУБЛИТЕ С ДОЛАРИ, ТЪЙ И ТЕБ ЩЕ ЗАМЕНЯТ С МАРЕШКИ Сидеров изигра най-краткия си пирует. След като вчера охули Цв.Цв. като комунист и милиционер и уличи коалиционния си авер Симеонов като адвокат на банкера Цеко, днес яростта на атакиста спихна като спукан балон.  След спешна раздумка с Цв.Цв и тоалетното вице, бунтарят омекна и тримцата пак се прегърнаха. И за да е пълно унижението му, Сидеров послушно се поправи : \"Цветанов не бил ко", "date": "2018.02.23", "title": "Велизар Енчев с разкритие: Защо Сидеров клекна пред Цветанов? Искал да става евродепутат"}
{"url": "http://epicenter.bg/article/Barekov/147947/2/0", "text": "  Не съм съгласен с тезата, че не бива да се притесняваме, че има цензура, щом има социални медии, където да пишем истината. Осъзнах това с моя 30 годишен опит в журналистиката.     в тези „прекрасни” български национални телевизии цифром и словом  , продължил минута и 30 секунди в ефира на бившата ми телевизия. Ако смятате, че е нормално европейски депутат, член на ръководството на третата по големина партия в ЕП, да получи общо една покана от трите национални телевизии, при положение, че    Така че само със социални медии и само със собствени източници на комуникация с гражданите, няма да стане. Проблемът в България е много сериозен, защото формулата на раждането на фалшиви новини по цял свят е дуалистичен модел до известна степен.    В Америка има CNN, обаче има и FOX. Мога да кажа, че в Америка проблем със свободата на словото няма, има проблем с фалшивите новини.    И тя е само една. Фалшивата новина по принцип се ражда в социалните медии, там тя има едно чудесно качество – анонимност. Там хората могат да я видят, да я коментират и така нещата започват на пръв поглед безобидно до момента, в който тя не попадне в някой сайт със сериозен новинарски профил, докато не попадне и в бТВ, и в Нова, и да си стане една истинска фалшива новина.   Проблемът е, че ние нямаме алтернативна система – едни и същи хора произвеждат фалшивите новини и само те имат вариант да ги превръщат в реалност. До такава степен, че понякога дори самите политици излизат и казват: „Ами, това ми се струва, че беше фалшива новина!”. И давам пример от тази сутрин –   Излиза днес бившият енергиен министър в сутрешен блок и казва: „За мен това е фалшива новина”.   Идете си на свободния пазар, защото сега цяла София, две-трети от България почти, включително    Живеем в безумни времена. Фалшивите новини в България се раждат в анонимност, но са спонсорирани с пари, които идват от корупция и нелeгитимни политически партии. В целият този кръг фалшивите новини са създавани от корупция, но и те самите продуцират корупция.    На първо място имаме неясна, нелeгитимна причина за възникването на капитала, които издържа определени медии. Оттам нататък този капитал „изсветлява” своите фалшиви новини чрез наистина уважавани и легитимни български национални медии.   Ще дам още един пресен пример.   Прибират се в петък от Брюксел, пускам си в събота сутринта телевизия BIT и гледам, че Бареков е основна тема, заедно с още двама-трима – Пеевски и т.н. И то без никой да ме потърси. Имаше един, който ме потърси – Сашо Диков и те взеха, че го уволниха на следващия ден. И ето, излязоха журналисти от тази телевизия, не знам дали са държавни служители, но работят на държавна работа, както например Силвия Великова, която работи в БНР. И тези хора казаха, че не са имали договори, а са им плащали хонорари. Плащане под масата, над масата, въпреки че собствениците са светли бизнесмени. Но това са притеснителни практики.    които генерират огромно доверие на огромна група хора, които гледат и на практика им се промиват мозъците. Няма оправия тази ситуация! Дори продажбата на т.н. големи телевизии, както се случи наскоро, няма да промени ситуацията.  , а като биват направлявани от един задкулисен център, генериращ фалшиви новини.   Искам да коментирам и т.н. закон Пеевски за произхода на капиталите в медиите. Не мога да разбера откъде се събра този вой, че подобен закон може да бъде дебатиран и, недaй си Боже, приет от Народното събрание. Най-малкото в този закон няма никакви ристриктивни мерки, които да санкционират медиите, които наистина не могат да докажат ясен произход на своите капитали.   Както нямаме ясен законов елемент за измерване на корупцията в медиите.    Давам пример: по каква логика политически лидери, който не са достигнали 4% на избори в продължение на години са през ден във националните телевизии.   Очевидно има конфликт на интереси. Смятам, че трябва да се помисли, стъпвайки на т.н. закон Пеевски, да се наложи една основа и да има определени рамки, когато се финансират медии и да се въведе терминът «журналистически лобизъм». Ние имаме подобен лобизъм и не можем да се правим, че не съществува.    Системата на раждането им от вертикална вече е хоризонтална. Имаме симбиоза между големите национални телевизии, ел. медии и група информационни агенции.   Един опреден кръг, наречен «Капитал» или «Розовият октопод» е овладял цели армади от журналисти, които работят в големи чужденстранни телевизии. А сметката се плаща от българските данъкоплатци, защото всички ние пускаме телевизора, вдигаме рейтинга, оттам реклата влиза при тях. И така стоките, които купуваме са обложени с данък «реклама», които вече сте платили на бТВ и Нова.тв.", "date": "2018.02.23", "title": "Бареков: Преди 5 години бТВ, Нова и БНТ ми дръпнаха кранчето, а канят непрекъснато Дончева "}
{"url": "http://epicenter.bg/article/Sova-Haris--Okolo-3-4-ot-balgarite-sa-protiv-ratifikatsiyata-na-Istanbulskata-konventsiya/147948/2/0", "text": "  Към момента съотношението на хората, които смятат, че Истанбулската конвенция трябва да бъде ратифицирана, спрямо тези, които я отхвърлят, е около едно към три, каза на пресконференция Васил Тончев, собственик на социологическата агенция \"Сова Харис\", съобщава    Той се позова на изследване направено от агенцията сред 828 пълнолетни българи в страната направено по телефона между 8-и и 10-и февруари.   Пред журналисти той добави, че вероятно над 99 процента от хората не са чели документа и съдят за него по медиите. Според изследването 22 процента от хората са били свидетели на домашно насилие.   Около 61 процента от жертвите на домашно насилие са се опитали сами да решат проблема, други 24 процента не са реагирали по никакъв начин, а около 22 процента са поставили въпроса пред домашното обкръжение.   Съдействие от полицията при насилие у дома са потърсили 12 процента от жертвите, а до съд са стигнали единици, допълни Васил Тончев.   Според проучването 94 на сто от пълнолетните българи смятат, че не не трябва да се допуска насилие над жени, а 95 на сто и насилие над деца.   Легализирането на трети пол е недопустимо за 73,5 на сто от респондентите, а против гей браковете се обявяват 70 на сто от запитаните.   Само 11 на сто от хората смятат, че ратификацията на Истанбулската конвенция ще доведе ограничаване на насилието над деца и жени.   Същевременно 30 на сто от запитаните смятат че конвенцията води до въвеждане на трети пол, легализиране на гей браковете и отглеждане на деца в хомосексуални семейства.            ", "date": "2018.02.23", "title": "Сова Харис: Около 3/4 от българите са против ратификацията на Истанбулската конвенция"}
{"url": "http://epicenter.bg/article/Parvi-sme-v-ES-po-broy-umishleni-ubiystva/147901/3/0", "text": "България заема четвърта позиция в ЕС по брой умишлени убийства на 100 000 жители, с коефициент 1,8 на сто, показват данни от анализ на Евростат за умишлените убийства в общността през 2016.   Анализът на Евростат е по повод Европейския ден за жертвите на престъпността. Пред нас по показател \"умишлено убийство\" са само трите балтийски републики - Литва, Латвия и Естония, а най-малко жертви на убийства има регистрирани в Австрия, Холандия и Испания.   Според данни на националната статистика у нас през 2016 г. има извършени 79 убийства и 26 опита за убийства.   Престъпленията с нанасяне на телесна повреда са 820. За същата година НСИ отчита също 97 осъдителни присъди за извършени убийства в различни периоди, като за това са осъдени 100 лица.   През 2016 г. у нас са наказани 1 770 престъпления против личността /около 6 процента от всички осъдителни присъди през годината/, като за това са осъдени над 1 400 лица /5 на сто от общия брой на лицата с влезли в сила присъди през същата година/. Най-висок е делът на осъдителните присъди за престъпления против личността за \"причинени телесни повреди\" - 766 дела са приключили с присъда по този параграф. За изнасилване са осъдени 61 извършители, за разврат има 220 осъдени, а за трафик на хора осъдените са 31 души.   Според данните на НСИ коефициентът на криминалната активност у нас е намалял значително за 5-годишен период - през 2012 г. е имало 600 криминално проявени лица на 100 хиляди души население, докато през 2016 г. техният брой е спаднал до 450 души на 100 хиляди души.   Най-висок е коефициентът на криминална активност във възрастовата група 18-24 години - 1 250 лица на 100 хиляди жители. Най-нисък е коефициентът на криминална активност у нас сред лицата на възраст 50 + години - 130 на 100 хиляди жители, отчита родната статистика. 5000убийства са регистрирани в ЕС през 2016 г.   Близо 5000 жертви на умишлено убийство са били регистрирани от полицията в ЕС през 2016 г., отчита анализът на Евростат. В цифрово изражение най-голям брой на убийствата е регистриран във Франция - 1017 жертви или около 20 на сто от всички умишлени убийства в ЕС; следват Германия - 682, Полша - 530 и Италия - 469 жертви.   В сравнение с населението обаче - Литва регистрира най-голям дял умишлени убийства на 100 000 жители - 5,9, пред Латвия - 3,4 , Естония - 3,2, България - 1,8 и Кипър - 1,7.   Най-нисък е броят на жертвите на умишлено убийство в Австрия - 0,5 жертви на 100 000 жители, Холандия и Испания - по 0,6, Чехия и Италия - по 0,7.   За сравнение - при съседите ни е имало също сравнително нисък брой убийства спрямо някои европейски страни - в Румъния - 290, в Гърция - 86, в Сърбия - 90, в Македония - 25. За Турция последните данни са от 2012 г. - 1 806 убийства.   Като цяло броят на умишлените убийства в ЕС спада през годините, като през 2008 г. техният брой е бил над 5 600, през 2009 г. - 5 300, през 2010 г. - 5 100 - до около 5 000 убийства през 2016 г., отчита европейската статистика.", "date": "2018.02.23", "title": "Четвърти сме в ЕС по брой умишлени убийства"}
{"url": "http://epicenter.bg/article/Kasmetliya--Rusenets-e-noviyat-totomilioner-na-Balgariya---udari-nad-4-miliona/147911/4/0", "text": "  Русенец е щастливецът, който спечели джакпота от Спортния тотализатор в играта 6 от 49, съобщава Канал 3.   Той ще получи 4 458 172 лева.   Новият милионер е успял да познае печелившата комбинация с фиш от 6,75 лева.  ", "date": "2018.02.23", "title": "Късметлия! Русенец е новият тотомилионер на България - удари над 4 милиона"}
{"url": "http://epicenter.bg/article/Kevork-Kevorkyan--Zapushete-si-ustite--Otvorete-si-ushite--Chuhte-li--kakvo-kaza-Orban--/147915/11/33", "text": "От много приказки не чуват важното.  Хайде, Захариева е ясна: тя все едно, че се намира на пазар за цигански булки.  Тия дни казала: И тя знаела, че в Сирия са използвани химически оръжия.  Откъде пък знае, кой ѝ е казал баш на нея – карай да върви, на пазара за булки така се говори.  Обаче Върховният представител на ЕС по външните работи Могерини – с която нашата пеперуда се шматкаше из НДК – каза друго: Ще чакаме, докато системата на ООН докаже това.  Но не се сети да затвори устата на Захариева.  Пък и защо да го прави - щом толкова искаме да се набутаме между шамарите, прав ни път.  ***  Дрънкането е смешно, глухотата обаче е много опасна.  След срещата си с Бойко, унгарският премиер Орбан каза: „Борисов си заби брадвата в голямо дърво с интеграцията на Балканите в ЕС“.  Дори и най-самонадеяният политик би изтръпнал от тези думи.  Да разчоплим изречението, от което лъха нещо зловещо.  Ясно е, че с брадва голямо дърво трудно се сече – особено когато то е с отровни коренища.  Бойко СИ забива собствената брадва.  Използването на брадвата в политиката е нелепо.  Унгарецът иска да ни каже, че сме се заели с непосилна задача - и то по дърварски.  Балканите най-напред себе си трябва да укротят.  А с „идеята“ за Западните Балкани ЕС точи лиги, а не думи – понеже собствения си кошер вече не може да укроти.  Но дори това не е най-важното  Докато въртим брадвата, могат да ни сполетят много беди.  Никой няма да ни остави ние да сме „брадвата“ на Балканите.  Не бройте Русия – дори Америка няма да го позволи.  Можем да си играем на пощенски гълъб - но нищо повече.  Пощенски гълъб с брадва?  Защо, все пак, Орбан натрапва този образ?  Най-вероятно иска да ни предпази.  И за какво е целият ни зор?  Заради кефа на някакъв Зоран, който утре няма и да го има.  А ние само ще събудим старите си врагове.  Бойко да извика Захариева от пазара - и с най-дебелия флумастер да й напише на челото:  Забранено ми е да говоря за името на Македония и изобщо за Балканите.  Може и да не го направи.  Ако вече е решил, че сме по-големи тарикати от гърците.  Ако спрете да говорите, може и да ви остане време да четете.  И да научите, кой е Вечният Потърпевш на Балканите.  ***  А пък Сидеров пак се оплакал, че Цветанов иска да цепи групата на „Патриотите“.  И какво друго да прави, това му е предназначението - да цепи, и той е брадвар.  Пак добре, че не е рекъл да ви направи на стърготини.  И какво се оплакваш: Вземи и ти нацепи „групата“.  Може и да се почувстваш по-добре.  ***  ", "date": "2018.02.23", "title": "Кеворк Кеворкян: Запушете си устите! Отворете си ушите! Чухте ли, какво каза Орбан? "}
{"url": "http://epicenter.bg/article/Vilfrid-Huisman--Tamnata-strana-na-Svetovniya-fond-za-divata-priroda--WWF--/147916/11/33", "text": "Природозащитната организация WWF е инструмент за „изпиране” на екологичните престъпления на корпорации, които унищожават последните оцелели дъждовни гори. Тя нанася повече вреди на природата, отколкото се грижи за нея. Това са само част от разкритията в новото издание на „Пандалийкс, тъмната страна на WWF“. Авторът на бестселъра Вилфрид Хуисман е германски журналист, който се занимава с разследвания за радиостанции и пише книги. Постепенно става един от най-уважаваните и успешни автори на документално кино в Германия.  През последните години той започва да пише и сценарии, сред които и за известната криминална поредица „Местопрестъпление”. Носител е на три престижни награди Грим, както и на множество международни отличия. Хуисман се заравя дълбоко в ранната история на най-влиятелната световна организация за запазване на природата World Wide Fund for Nature (WWF) и открива „няколко скелета в гардероба”: елитният таен клуб, известен като „1001” и частният военен клуб в Африка, който действа срещу големите бракониери и освободителните движения на чернокожите.  В името на защитата на околната среда WWF участва в прогонването от родните им места на коренни жители по цял свят. WWF – прославената световна марка, защитаваща природата, е инструмент за „изпиране” на екологичните престъпления на корпорации, които в момента унищожават последните оцелели дъждовни гори и естествени местообитания на Земята и взема пари от тях.  Прославената „еко” организация следва бизнес модел, който всъщност нанася на природата повече щети, отколкото се грижи за нея. WWF не може да отрече фактите, събрани от уважавания журналист и кинодокументалист Хуисман по време на двугодишната му експедиция за проучване във всички ъгълчета на „зелената империя”. Хуисман предприема журналистическо пътуване и проявява находчивост, за да разкрие мрачните тайни зад задушевната и милозлива фасада на WWF.  В началото на Panda leaks Хуисман цитира журналиста от в. „Ню Йорк таймс” Реймънд Бонър, че „е по-лесно да проникнеш в ЦРУ, отколкото във WWF“. Създаден през 1961, WWF не израства от първоначално протестно движение. От самото начало той се домогва до членство в глобалния социален елит. Част от фонда е клубът „1001”, създаден през 1971 от тогавашния президент на WWF – холандския принц Бернхард, който е с германски произход. До смъртта си през 2004 на 93 години принцът остава №1 в организацията.  Самоличността на останалите 1000 членове остава тайна, така е и до днес. Само няколко имена са били осветени през годините: Хенри Форд, барон фон Тисен, мюсюлманският милиардер и духовен водач принц Ага Хан, проф. Бернхард Гжимек, американският военен министър Робърт Макнамара, босът на „Фиат” Джани Аниели и множество членове на европейски кралски семейства: съюз на пари, кръвни връзки и политически елит. Клубът „1001” плаща заплатите и издържа международния централен секретариат на фонда в Гланд, Швейцария, на Женевското езеро. Това позволява на международните лидери да действат, независимо от 90-те национални клонове на WWF по света.  Годишният бал на WWF и други дискретни социални събития дават добра възможност за обсъждане на стратегическия фокус на най-голямата световна организация за опазване на природата. Клубът „1001” не е таен команден център на WWF, но със сигурност е отколешна мрежа със значително влияние в коридорите на световната корпоративна и вземаща политически решения власт.  През 80-те години WWF решава, че иска да е нещо повече от организация за опазване на природата, която се застъпва за големите и обичани от всички животни. Поемайки нова екологична задача, организацията се заема да защитава природата от основните злини на нашето време. В реч по случай 20-тата годишнина на фонда, основателят Макс Никълсън характеризира конкретно врага: \"безмилостното и вредно технологично развитие; разточително разхищаване на световните достъпни енергийни ресурси и безсмислено размножаване подобно на полудели зайци. Тъжната истина е, че някой трябва да се заеме с тези три големи гадости и ако не сме ние, кой тогава?”.  По времето, когато начело на фонда е британският принц Филип (1981-1996) организацията прераства в световна природозащитна структура, която редовно си сътрудничи със световните корпорации. Пандата, която е емблемата на WWF, се „продава” на това, което носи печалба, и скоро от тази връзка се ражда общ стратегически проект, наречен „зелена икономика”.  Но за да се разбере WWF и неговата политическа роля, трябва да се дълбае до катакомбите на Британската империя и загубата на почти всички африкански колонии през 50-те и 60-те години. Африка е родното място на WWF. Прологът към неговата история започва през 1940, когато Великобритания обявява Серенгети за първия национален парк в Източна Африка – район с площ колкото Северна Ирландия. Колониалните власти правят плана приемлив за Лондон благодарение на два аргумента: там няма значими минерални залежи, а теренът не е привлекателен за европейски заселници, защото не пада достатъчно дъжд и има прекалено много мухи цеце.  Затова Серенгети може да се превърне в световна туристическа сензация. Единственият проблем са масаите – коренните племена, които от векове живеят със стадата си на територията на Серенгети. Британците решават да им гарантират правото да останат, защото не обработват земята и не ловуват защитени животни. Масаите са доволни, но тогава не си дават сметка как ще се отнасят с тях западните защитници на природата и белите рейнджъри в парка, които презират местните. Много туристи също се оплакват от гледката на „мръсните” масаи и варварския им начин на живот.  През 50-те години колониалните власти въвеждат нова политика и предлагат на масаите възможност за доброволно разселване. Но племенните вождове отхвърлят предложението. Защитниците на околната среда засилват натиска, което кара колониалната администрация на територията Танганайка да вземе Соломоновско решение: националният парк Серенгети ще бъде намален от 5000 на 1800 квадратни мили, а масаите ще трябва да го напуснат. Завихря се буря от протести в Европа и САЩ.  Скоро бурята се превръща в торнадо за британските колониални власти, когато се намесва германският природозащитник Бернхард Гжимек. Той показва на света как радикална PR кампания може да доведе до политически обрат. Чрез мисията си в Серенгети известният директор на зоологическата градина във Франкфурт става идеологически образец за подражание за съвременната защита на природата и за WWF.   ", "date": "2018.02.23", "title": "Вилфрид Хуисман: Тъмната страна на Световния фонд за дивата природа (WWF) "}
{"url": "http://epicenter.bg/article/Putin-na-kraka-pri-Erdogan-v-Ankara-prez-april-/147905/7/0", "text": "Президентите на Русия и Турция Владимир Путин и Реджеп Ердоган ще се срещнат в началото на април. Пак тогава ще има и среща на Съвета за сътрудничество на между двете страни. Събитията ще се състоят преди планираните разговори между Путин, Ердоган и иранския президент Хасан Рохани за Сирия в Истанбул, съобщава БНР.   Двамата президенти ще се срещнат в Анкара. Сред темите на разговорите им ще бъдат регионални въпроси, двустранните отношения и ситуацията в Сирия. Лидерите ще обсъдят положението в районите на Африн, Идлиб и Манбидж.     В междудържавните връзки внимание ще бъде отделено на сферите на туризма и енергетиката. Възможно е Путин и Ердоган да наблюдават по видеовръзка или лично да посетят церемонията по поставяне на основите на атомната електроцентрала \"Аккую\".   Проектът край средиземноморския град Мерсин се реализира от руската държавна компания \"Росатом\".     В Съвета за сътрудничество на високо ниво участват ресорни министри от двете страни.   Руско-турският диалог ще се проведе непосредствено преди тристранната среща на президентите на Иран, Русия и Турция в Истанбул. Трите страни са гаранти по процеса от Астана за мир в Сирия ще разгледат резултатите от Конгреса за сирийски национален диалог, проведен в руския черноморски курорт Сочи, и създаването на зони за деескалация в близкоизточната страна.", "date": "2018.02.23", "title": "Путин на крака при Ердоган в Анкара през април "}
{"url": "http://epicenter.bg/article/Rusiya-za-parvi-pat-ot-20-godini-e-finalist-v-hokeyniya-olimpiyski-turnir-/147954/8/0", "text": "Отборът на Русия по хокей на лед победи Чехия с 2:0 и си осигури място във финала на олимпийския турнир в ПьонгЧанг, предаде БГНЕС.  Първата третина завърши 0:0, а своя удар хокеистите на \"Сборная\" нанесоха във втората част, когато вкараха два гола в рамките на половин минута. Първо Никита Гусев откри резултата, а 31 секунди след това Владислав Гавриков покачи на 2:0.  Третият гол бе дело на Иля Ковалчук, който порази празната врата на противника в заключителните секунди на мача.  Вратарят на Русия Василий Кошечкин се отличи с 31 спасявания. Неговият тим се класира за първи път от 1998 г. за финал на Олимпиада. Преди 20 години Русия отстъпи в заключителната среща именно на Чехия и взе сребърните медали.  Сега съперник на руснаците във финала ще бъде победителят от мача Канада - Германия.  ", "date": "2018.02.23", "title": "Русия за първи път от 20 години е финалист в хокейния олимпийски турнир "}
{"url": "http://epicenter.bg/article/Emanyuel-Makron--Piya-vino-i-denem--i-vecher-/147951/10/0", "text": "Държавният глава на западноевропейската страна пред парижка медия заяви, че напитката е неразделна част от френската култура. Той пред журналисти посочи, че няма да позволи виното да бъде приравнено към твърдия алкохол и бирата.   \"Общественото здраве е застрашено от това, че френските младежи се напиват с бира и концентрати. В случая с виното не е така\", каза още той.   \"Виното е част от нашата култура и аз го консумирам и денем и през вечерно време. Докато съм в Елисейския дворец, няма да допусна никакви промени в законодателство по отношение на алкохола и тютюна\", категоричен бе Макрон.   Думите на президента дойдоха на фона на спор, който бе запален от министъра на здравеопазването Аниес Бузин.   \"Винената индустрия твърди, че тази напитка е оплезва. Обаче виното е вредно, колкото и всички останали алкохолни питиета\", заяви тя по-рано този месец.   В отговор на изказването на здравния министър няколко френски интелектуалци и учени призоваха Бузин да не демонизира традиционна напитка. Източник: Блиц", "date": "2018.02.23", "title": "Еманюел Макрон: Пия вино и денем, и вечер  "}
{"url": "http://epicenter.bg/article/Kakvo-da-sgotvim-na-Todorovden---vkusni-retsepti/147936/9/25", "text": "Народът нарича Тодоровден още Тудорица или Конски Великден. Отбелязва се с тържествено почитане на коня, с бурните български кушии.   Обредната трапеза за празника включва пита с мая, супа от гъби и „тудоровска леща“.   Жените размесват и раздават помежду си обредни хлябове като дават от тях и на конете. Варят и жито, което се благославя в църковния храм.     3 яйца 700 г брашно  1 с.л. сол  1/2 кубче прясна мая  1 ч.л. захар  250 мл лимонада  2 с.л. олио   Брашното се пресява и посолява, прави се кладенче, в което се изсипва сместа, и  се замесва меко тесто. Оставя се да втаса на топло в намаслена купа, покрита с фолио, за час или докато утрои обема си. Разделя се на три, като се отделя малко топче, с големината на орех.    Трите части се разточват, разпределят се една върху друга, помежду им се слага олио. Тестото се нарязва на 16 еднакви триъгълника, които се завиват на кифлички (започва се от широката част).    Подреждат се в застлана с хартия за печене тава с диаметър 24 см. Намасляват се и се оставят да втасат за още 30 минути. Намазват се с разредения с 1/2 ч.л. олио и няколко капки вода жълтък.   Отделеното топче тесто се разточва и с форма се изрязват няколко цветчета, които се подреждат, без да се намазват с жълтък.    Питката се пече в загрята фурна на 180 градуса за 35-40 минути, после градусите се засилват на 200 и се пече още 20 минути под алуминиево фолио (за да не се препече). След като се опече, питката се покрива с кърпа, за да се задуши.          гъби - 500 г пачи крак и печурки     шунка - 200 г     кисели краставички - 1 - 2 бр.     топено сирене - 150 г     брашно - 2 с. л.     вода     олио     копър   Гъбите се почистват и се нарязват на едри парчета. Запържват с много малко олио в тиган. През това време шунката се нарязва на жулиени. Добавя се в тигана с гъбите и се пържат около 2 мин.   В дълбок съд се налива малко олио да загрее и към него се слага брашно, когато се запържи леко се налива вода до средата на съда. Щом се сгъсти леко, се добавят гъбите, шунката и нарязаните на дребно кисели краставички. Накрая се слага и топеното сирене, за да се разтопи. Когато изстине, се нарязва на много ситно копър и се поръсва ястието.     250-300 г леща 1 глава лук 10 скилидки чесън 1 бр. морков 2 ч.л. червен пипер, сол, чубрица 1-2 бр. домати 1 бр. червена чушка 3-4 с.л. мазнина стрък целина 2 с.л. брашно   Лукът, чесънът и морковът се нарязват на ситно и се задушават с мазнината и малко вода. Добавя се измитата леща и червения пипер, доливат се 2-3 чаши вода или бульон и се задушава около 20 минути.   Добавят се настърганите домати и нарязаните на ситно чушка и целина, останалите подправки и ако има нужда се налива още течност. Вари се още малко и се добавя размитото с вода брашно. След сваляне от котлона се поръсва с нарязан магданоз", "date": "2018.02.23", "title": "Какво да сготвим на Тодоровден - вкусни рецепти"}
{"url": "http://epicenter.bg/article/Harvi-Uaynstiyn-obeshta-da-ne-spomenava-imenata-na-holivudski-zvezdi-v-sada/147962/10/100", "text": "Американският продуцент Харви Уайнстийн поднесе своите извинения на актрисите Мерил Стрийп и Дженифър Лорънс за това, че без тяхно съгласие е използвал думите им, за да докаже в съда несъстоятелността на обвиненията, повдигнати срещу него за сексуални посегателства, съобщава изданието \"Холивуд рипортър\".  \"Уайнстийн признава приноса на Мерил Стрийп и на Дженифър Лорънс и им поднася своите извинения. Той е препоръчал на своите юридически съветници да не споменават конкретни лица, с които е работил в миналото, дори и до техните изказвания да има открит достъп\", заявиха представители на продуцента.  В сряда адвокатите на Уайнстийн предложиха на федералния съд в Ню Йорк да отклони груповата искова жалба от страна на шест жени, обвиняващи продуцента в сексуални посегателства. Защитата се аргументира с факта, че две известни актриси са заявили, че нямат претенции към Уайнстийн.  Лорънс беше казала, че продуцентът винаги се е държал вежливо с нея. А Стрийп пък призна, че отношенията ѝ с него били много професионални и изградени на взаимното уважение.  В четвъртък и двете актриси призоваха техните думи да не бъдат цитирани извън контекста им с цел Уайнстийн да избегне заслуженото наказание.   Източник: дарик", "date": "2018.02.23", "title": "Харви Уайнстийн обеща да не споменава имената на холивудски звезди в съда"}
{"url": "http://epicenter.bg/article/Delyan-Dobrev-uspokoi--Mozhe-da-zamenim-Siderov-s-Mareshki/147900/2/0", "text": "\"Спокойно може да заменим подкрепата на депутатите от \"Атака\" с депутатите на Марешки. Д     Така народният представител от управляващата партия партия коментира пред Нова тв острото напоследък говорене на Волен Сидеров срещу ГЕРБ и Цветан Цветанов и заплаха му да не подкрепя действията им.   По този начин вече се реализират предизборните прогнози, че варненският аптеченен бос Веселин Марешки ще заиграе като патерица на ГЕРБ в Народното събрание. Досега депутатите на \"Воля\" винаги подкрепят управляващите при важни гласувания, но ролята им може би скоро ще бъде официализирана.   \"Спокойно може да заменим подкрепата на депутатите от \"Атака\" с депутатите на Марешки\", издаде нована управленска формула Делян Добрев.   Ако има напрежение, то трябва да се обсъжда в рамките на коалиционния съвет, подчерта депутатът Делян Добрев в сутрешния блок на Нова тв. Това, което чуваме от Волен Сидеров, звучи като сякаш има напрежение в Патриотичния фронт, а не в коалицията, заяви Делян Добрев. Припомняме, че   „Ние влязохме в тази управляваща коалиция \"не за да правим лифтове, пързалки, ски писти и писти за шейнички, влязохме да вдигаме доходите, това беше нашата основна цел, да вдигаме стандарта на българите. „А не да се грижим откъде ще мине лифтът и фирмата офшорна с  . „Айде моля ви се, ако обичате, колеги в изпълнителната власт, главно към двамата вицепремиери се обръщам, да отклоним поглед от лифтовете, плажовете дискотеките, пинакотеките и да почнем да мислим за прехраната на българина\", призова Сидеров.   Добрев коментари и смяната на собственика на активите на ЧЕЗ.   – една фирма от Пазарджик със задължения към държавата, да закупи една от най-големите фирми у нас, учуди се  Делян Добрев.   Не знам дали е вярно, че има връзка между министъра на енергетиката Теменужка Петкова и Гинка Върбакова, собственикът на купувача на българския бизнес на ЧЕЗ – \"Инерком България\".   Не съм чувал нито за г-жа Върбакова, нито за \"Инерком България\" и изведнъж те придобиват 1/3 от разпределителната мрежа в България. Първоначално изглеждаше като фалшива новина – един колега ми каза: \"Да вземем да продадем на \"Инерком\" двата реактора за \"Белене\", каза председателят на парламентарната комисия по енергетика Делян Добрев в коментар за продажбата на ЧЕЗ.   подчерта Добрев. Той напомни, че сделката зависи от КЗК и КЕВР и заяви, че вярва на тези институции. Запитан дали Славчо Върбаков и съпругата му имат връзка с министър Теменужка Петкова – Добрев каза, че не знае, но много му прилича на обвиненията, които бяха отправени към него – че кумът му работел в администрацията, където просто получава заплата, посочи Добрев.  Той коментира и проблема с цената на тока за бизнеса, която създаде напрежение сред работодателите.   С конкретен законопроект ще се разшири енергийната борса и ще се определят правилата по които ще се продава електроенергията. Цялата енергия минава прозрачно през независимата енергийна борса. Затова не виждам да има проблеми на пазара за ток, отбеляза Добрев.   На въпрос за вчерашния дебат по темата за оградата и обвиненията на опозицията, че има кражби, за които трябва да отговарят виновните лица, депутатът от ГЕРБ обясни: За опозицията каквото и да се направи ще е лошо. В този смисъл и решението да няма обществена поръчка при пробив на оградата също не се харесва на опозицията. За нея или ще  сме разграден двор, или няма да спазваме някакви правила за конкуренция.  Не съм запознат с разследването на ДАНС, за която БСП говори, но прокуратурата разследва в момента и можем да коментираме има ли злоупотреби и кражби, когато завърши проверката на прокуратурата, заяви Добрев.    ", "date": "2018.02.23", "title": "Делян Добрев успокои: Спокойно можем да заменим Сидеров с Марешки! "}
{"url": "http://epicenter.bg/article/Ilhan-Kyuchyuk--10-godini-nezavisimo-Kosovo--Nay-mladata-darzhava-v-Evropa-e-palna-s-energiya-i-potentsial/147914/2/0", "text": "  Евродепутатът от АЛДЕ/ДПС Илхан Кючюк бе домакин на стратегическа конференция в Европейския парламент, посветена на десетгодишнината от обявяването на независимост на Косово. Специален гост на събитието бе заместник-министърът на външните работи на Косово Рейхан Вуничи, която изнесе реч за постигнатото от страната през изминалите десет години и перспективите за евроатлантическа интеграция.   „Десет години, откакто Косово обяви независимост, не са много, но най-младата държава в Европа е пълна с енергия и потенциал. Въпреки скорошните успехи на международната сцена, страната остава неразпозната от някои страни, включително от 5 държави членки на ЕС. Но Косово има най-младото население в Европа – около половината от неговите граждани са на възраст под 25 години и това е истинско съкровище за Европа, която се характеризира със застаряващо и свиващо се население.“, заяви Илхан Кючюк в своето приветствено слово. Той завърши изказването си, припомняйки, че страната има проактивна и динамична външна политика, основана на визията за поддържане на добри отношения с всички съседи, и изложи тезата, че диалогът между Прищина и Белград е в интерес на двете страни и е гаранция за мир, благоденствие и стабилност не само за региона, но и за цяла Европа.   В речта си заместник-министърът на Косово г-жа Вуничи изложи тезата, че десетата годишнина от независимостта на Косово е моментът, в който страната трябва да погледне назад и да си даде сметка накъде иска да върви:   „Ние сме решени да се превърнем в утвърдена европейска държава. Косово вече се присъедини към някои европейски проекти като програма \"Еразъм+\", която предоставя на младото ни поколение нови възможности. Ние сме изключително доволни, че разширяването на Балканите е в европейския фокус, но се надяваме и на още по-конкретен език от европейските институции. Имаме болезнено минало, но трябва да работим заедно със Сърбия, за да можем да се присъединим към Европейския съюз\".   Сред гостите на събитието бяха и членове на Европейския парламент, посланици и представители на Дипломатическия корпус, експерти и журналисти.  ", "date": "2018.02.23", "title": "Илхан Кючюк: 10 години независимо Косово. Най-младата държава в Европа е пълна с енергия и потенциал"}
{"url": "http://epicenter.bg/article/Lider-na-grupata-na-ENP-Manfred-Veber-sochi-Rumaniya-za-zabavyaneto-na-Balgariya-v-Shengen/147917/2/0", "text": "  Виновник за забавянето и приемането на България в Шенген е политическата ситуация в Румъния, а София е постигнала голяма напредък, но Букурещ има отстъпление в справянето с корупцията, което пречи и на двете държави да станат част от Шенген, коментира пред БНТ на Манфред Вебер, лидер на групата на ЕНП в ЕП.   Необходим е напредък в Румъния, за да се приемат и двете страни в Шенген. Възможно е двете страни да се разделят, но това означава Шенгенска граница между тях и би било по-разумно, ако двете вървят заедно към Шенген, обясни Вебер.   Според Вебер, проблем на Европа е, че е отдалечена от хората и това трябва да се промени, да се върне ЕС на хората. Който иска да поеме ЕК, да представи програми и хората да го изберат.   Европа сега започва дискусията за финансите, а солидарността е най-важна. Трябва да има пари и за селско стопанство и за регионални проекти, както е и строителството на магистрали в България. В България е изградена много инфраструктура, привлича много чужденци, допълни Вебер.   Източник:   ", "date": "2018.02.23", "title": "Лидерът на групата на ЕНП Манфред Вебер сочи Румъния за забавянето на България в Шенген"}
{"url": "http://epicenter.bg/article/Tsvetanov-i-Siderov-se-sdboriha--Koalitsiyata-e-stabilna/147918/2/0", "text": "    Валери Симеонов се измъкна от прегръдката на медиите, окупирали вратата на стаята на Обединените патриоти, с извинението, че бърза. Сидеров и Цветанов обаче застанаха пред камерите, предава Канал 3.   Лидерът на \"Атака\" и на ПГ на ОП Волен Сидеров с неохота коментира, че нямало проблеми в коалицията. Той се поправи, че Цветанов не е бил комунист от МВР, както тръбеше от една седмица по всички телевизии. Цветанов каза още, че от него обиди по медиите към партньорите няма да се чуят.   Това беше една работна, рутинна среща, нищо повече. Изгладихме противоречията, виждам, че всички сте много загрижени. Надявам се по-често да се виждаме, за да обсъждаме проблемите, подчерта Волен Сидеров След тези му думи Цветанов и Сидеров си стиснаха ръцете, за да покажат, че отношенията им са нормални. \"Не съм се почувствал засегнат от нещо\", заяви Цветанов.   \"Стигнахме до извода, че трябва просто да си говорим по-често. Нямаме никакви проблеми, коалицията е стабилна и нямаме никакви разминавания. Имаме различни мнения за някои неща, но ще бъдем единни в пленарна зала\", каза още председателят на парламентарната група на ГЕРБ.   \"Всеки има някакво мнение за политическия си партньор или опонент. Днес, като направихме тази среща, и вие, и ние видяхме, че нямаме съществени различия. Не коментирам Истанбулската конвенция обаче\", каза Цветанов. На въпрос защо липсва Красимир Каракачанов и как е била организирана днешната среща Цветанов отговори:  \"Вчера се видях с Волен на мероприятието на Вежди Рашидов и се разбрахме да пием едно кафе днес. Валери Симеонов дойде и просто нещата съвпаднаха\", каза той. ", "date": "2018.02.23", "title": "Сидеров се поправи - Цветанов не бил комунист. И се сдобриха! Коалицията е стабилна"}
{"url": "http://epicenter.bg/article/Uprovlyavashtite-iznenadani-za-prodazhbata-na-ChEZ-na-Ginka-ot-Pazardzhik--DANS-shte-ya-proveryava/147920/2/0", "text": "  \"Нямахме никаква информация за сделката, включително първата новина, която прочетох, че фирмата \"Инерком\" купува ЧЕЗ, ми се стори фалшива\", каза Добрев. Според това, което пише в медиите, тази фирма има 90 хиляди лева активи и е на загуба от 11 хиляди лева за миналата година и изведнъж купува за 300 млн. евро бизнеса на ЧЕЗ - оборот от 2 млрд. лева, половината абонати приблизително в България, една трета от мрежата, коментира той.  добави Добрев. Надявам се КЗК и КЕВР да направят наистина подробна проверка, каза председателят на енергийната комисия в парламента. Той посочи, че министърът на икономиката Емил Караниколов вчера е казал, че вероятно и ДАНС ще провери купувача. Надявам се, ако има нещо сиво, така да се каже, то да бъде разкрито, добави Добрев.    Не съм я питал, по-същественото е дали една такава фирма има капацитета да управлява дружество като ЧЕЗ, коментира той и отбеляза, че оборотът на ЧЕЗ е 2 процента от БВП. В медиите пишеше, че тази фирма притежава и фотоволтаични централи, каза Делян Добрев. Първо това не ме успокоява, защото да имаш ВЕИ проект и да пускаш на месец една фактура да си получиш парите за преференциалната цена и произведената енергия няма нищо общо с това да управляваш електромерите на половин България и мрежата на една трета от територията на България, коментира той. Не съм проверил, не знам кои са тези ВЕИ-та, но те със сигурност не са от най-големите, може да се окаже, че са съвсем малки, домакински, и също не предполагат такъв мащаб на инвестицията, добави Добрев.  По време на енергийната комисия и министър Теменужка Петкова заяви, че няма информация за процедурата по продажбата на ЕРП-то от чешката държава.   \"Вие знаете, че ЕРП-та са последното звено в енергийната система. Проблеми в ЕРП-та са причинявали включително политически сътресения в страната\", припомни той.  .   \"Ако фирмата има някакви дългове, ДАНС може да се намеси, иначе какво може да направи, нищо, ще направи някаква проверка на собствениците\", допълни той. Според него е много по-интересен въпросът не за продажбата на дружеството, а защо държавата вече няма никакви дялове и не може да влияе върху подобни сделки.", "date": "2018.02.23", "title": "Управляващите изненадани за продажбата на ЧЕЗ на Гинка от Пазарджик. ДАНС ще я проверява"}
{"url": "http://epicenter.bg/article/Prof--Emil-Botev--Uspeshnite-prognozi-za-zemetreseniya-sa-pod-10---Video--/147921/2/0", "text": "Успешните прогнози за земетресения са под 10% и то когато са вложени милиарди. Това посочи пред бТВ проф. Емил Ботев - ръководител на департамент \"Сеизмология\" в Националния институт по геофизика, геодезия и география към БАН. Той обясни, че при нас Фондът за научни изследвания е отпуснал 60 хил. лв. за първия етап на наша система за прогнозиране.  По думите му се прогнозират обикновено по-силни трусове – над магнитуд от 6 по Рихтер. Тогава се появяват геомагнитни, геоелектрични и дори йоносферни признаци за промяна в литосферата.  „Силните земетресения обикновено стават по известни вече системи. В епицентралната зона усещането е вертикално. Хората усещат, че са били подхвърлени, а всъщност са останали на място - земята е пропаднала”, обясни той по повод вчерашния трус в района на Асеновград.  По повод труса вчера Ботев заяви, че 4,6 е слабо земетресение. Последвалите трусове са част от т.нар. процес на автършокова поредица, при която се донаместват структурите с няколко микроземетресения.  Приема се, че тази поредица трябва да е с единица магнитуд по-малко, сега имаше малко изключение, каза той.  По думите му трусовете вчера и днес са част от модел, характерен за района. Той даде пример, че в Крумово е имало земетресение с над 100 афтършока.  „Районът напоследък се проявява и е реакция на Асеновградския разлом. Затова са и дълбоки трусовете - до 15 км. И докато стигне до повърхността, вълната затихва”, обясни експертът.  Поредица малки трусове е най-добрият вариант за района, защото разтоварват периодично напрежението. Когато няма дълго време в известна сеизмична зона, значи че не се реализира напрежение, добави той и потвърди, че в района на Чирпан не е имало скоро разтоварване.  ", "date": "2018.02.23", "title": "Проф. Емил Ботев: Успешните прогнози за земетресения са под 10% (Видео) "}
{"url": "http://epicenter.bg/article/Varna-posreshta-natsionalniya-praznik-s-bogata-programa--spisak-s-palna-programa-/147923/2/0", "text": "  С богата програма от над 20 събития – общоградско честване, концерти, изложби и ветроходна регата, Варна ще отбележи 140- годишнината от Освобождението на България от турско робство. Честванията започват на 3-ти март в 8:30ч. с Божествена Света литургия отслужена в Катедрален храм „Свето Успение Богородично”. В 10ч. на площад „Св. Св. Кирил и Методий” ще бъде издигнат тържествено националния флаг на България. В 10,15ч. започва празничното шествие до паметника на Граф Игнатиев и до мемориален паметник на украинските воини, където ще бъдат положени цветя и венци. В 11,30ч. поклонение с полагане на венци с военен ритуал ще се състои пред паметника на руските воини.   В 12ч. ще започне традиционната 55-а лекоатлетическа щафетна обиколка на Радио Варна. Със същия начален час в детския кът в Морската градина ще се проведе празничен концерт под надслов \"Децата на Варна празнуват 3-ти март\", с участието на местни клубове по народни танци. На сцената ще звучат 140 народни инструменти по случай 140 годишнината от Освобождението. В същата зона от 13:30ч. до около 16ч. ще се състоят още прояви – откриване на изложба \"Героите на Освобождението“ съвместно с Музея на Възраждането, занаятчийска работилница „Чаршията на Варна от онова време\" и конкурс за рецитиране на възрожденски текст.   Празнична програма е предвидена и в „Аспарухово“ - в 11ч. ще се проведе концерт пред народно читалище „Просвета 1927”, а в 13,30ч. във „Владиславово“ пред мемориала на руските воини в местността Терасите ще бъдат положени цветя и венци. От 14ч. и от 16ч. в зала „Европа“ на ФКЦ ще бъдат наградени лауреатите от 17-ия регионален ученически конкурс „Моята България” и от 7-мия национален ученически конкурс „Българските архитектурни паметници в макети“.   От 19ч. на входа на Морската градина започва тържествена заря-проверка по случай 3-ти март. В 19,30ч. в зала 1 на Фестивален и конгресен център започва концерт-спектакълът „България“, с участието на академичния танцов театър при ВСУ „Черноризец Храбър“; ансамблите при Средно училище за хуманитарни науки и изкуства „Константин Преславски“; балет „Артденс“; детски танцов ансамбъл „Зорница“ и танцов театър „Родина“ при НЧ „Отец Паисий“; в програмата ще участват още Петя Панева и Донко Марков – ученици при НУИ ”Добри Христов”.   Няколко изложби във Варна също са посветени на празника. На 27-ми февруари в Музея на Възраждането ще бъде открита експозицията „Юбилеите на българското Освобождение\", с предмети от годишнини за Освободителната война 1877 – 1878. На 1-ви март от 18ч. в Градската художествена галерия ще бъдат изложени документи, оригинални рисунки от Ярослав Вешин, картини от известни български художници и гравюри на испански кореспонденти от Освободителната война. Сбирката е под надслов \"140 години от Освобождението през погледа на обектива, перото и четката\". Пред зала „Пленарна“ в Община Варна ще бъде подредена изложбата „Войната от първо лице“ с гравюри на художници офицери от руската войска.   В периода от 1-ви до 4-ти март в акваторията на Варненското езеро ще се състои 62-та гребно-ветроходна регата „Трети март”.         Програма на Община Варна по повод 3 март   27 февруари – 16:00ч. Музей на Възраждането Откриване на изложба \"Юбилеите на българското Освобождение\" с предмети от годишнини за Освободителната война 1877 – 1878   27 февруари – 2 март Актова зала на ОУ „Никола Йонков Вапцаров“ 27, 28 февруари и 1 март - Традиционен песенен конкурс за патриотични песни: „Пеем за България“; 2 март – 13:30ч. – училищен концерт, посветен на 3 март   1 март – 18:00ч. Градска художествена галерия \"Борис Георгиев\" – изложба \"140 години от Освобождението през погледа на обектива, перото и четката\" с документи, оригинални рисунки от Ярослав Вешин, картини от известни български художници и гравюри на испански кореспонденти от Освободителната война   2 март – 12:00ч. Община Варна – пред зала „Пленарна“ Откриване на изложба „Войната от първо лице“ с гравюри на художници офицери от руската войска   2 март – 19:00ч. ТМПЦ – основна сцена „Българи от старо време” – оперета от Асен Карастоянов по едноименната повест на Любен Каравелов   1 – 4 март Гребно-ветроходна база СК „Черно море – Бриз” 62-ра Гребно-ветроходна регата „Трети март”   3 март – 8:30ч. Катедрален храм „Свето Успение Богородично” Божествена Света литургия     3 март – 10:00ч. площад „Св. Св. Кирил и Методий” Тържествено издигане на националния флаг   3 март – 10:15ч. Шествие от Катедралния храм „Свето Успение Богородично” до паметника на Граф Игнатиев   3 март – 10:25ч. Паметник на Граф Игнатиев Поднасяне на цветя   3 март – 10:40ч. Шествие от Паметника на Граф Игнатиев по бул. „Княз Борис I”, бул. „Сливница”, Морската градина до Мемориалния паметник на украинските воини   3 март – 11:00ч. Морска градина, Мемориален паметник на украинските воини Полагане на венци   3 март – 11:15ч. Шествие от Мемориалния паметник на украинските воини до Паметника на руските воини   3 март – 11:30ч. Морска градина, Паметник на руските воини Поклонение, полагане на венци с военен ритуал   3 март – 12:00ч. Морска градина, Радио Варна 55-а лекоатлетическа щафетна обиколка на Радио Варна   3 март – 12:00ч. Детски кът в Морската градина \"Децата на Варна празнуват 3 март\" - Празничен концерт за 140 години от Освобождението - свирят 140 народни инструменти; Участват варненски клубове по народни танци и изпълнители и състави по художествено слово 13:30ч. - Откриване на изложба съвместно с Музея на Възраждането на Варна – \"Героите на Освобождението\" 14:00ч. - Откриване на стара градска улица – \"Чаршията на Варна от онова време\" – участват занаятчии, работилници за музикални инструменти, майстори сладкари, антиквари 14:30ч. - Демонстрации с конe   3 март - 16:00ч. Начало на конкурс за рецитация на възрожденски текст или стихотворение – „Героите на Освобождението“   Район „Аспарухово“ 3 март – 11:00ч. Пред Народно читалище „Просвета 1927” - Район „Аспарухово“ Концерт по случай националния празник   Район „Владислав Варненчик” 3 март – 13:30ч. Парк с Мемориал на руските воини освободители в местността Терасите Тържество и ритуал с полагане на венци и цветя   3 март- 14:00ч. Фестивален и конгресен център, зала „Европа” Награждаване на лауреатите от 17-ия регионален ученически конкурс „Моята България” за изпълнение на художествено слово и художествена фотография   3 март - 16:00ч. Фестивален и конгресен център, зала „Европа” Награждаване на лауреатите от 7-мия национален ученически конкурс „Българските архитектурни паметници в макети“   3 март Фоайе пред Зала 1 на ФКЦ Изложба на експонатите и изложба на фотографии и макети от конкурсите \"Моята България\" и \"Българските архитектурни паметници в макети\"   3 март – 19:00ч. Вход на Морската градина Тържествена заря-проверка по случай 3 март – национален празник на Република България   3 март – 19:30ч. Фестивален и конгресен център – Зала 1 Концерт-спектакъл „България“ с участието на: Академичен танцов театър при Варненския свободен университет „Черноризец Храбър“; Представителен танцов ансамбъл, Ансамбъл за съвременна хореография, Детски танцов ансамбъл при Средно училище за хуманитарни науки и изкуства „Константин Преславски“; Балет „Артденс“; Детски танцов ансамбъл „Зорница“ и танцов театър „Родина“ при НЧ „Отец Паисий“; Петя Панева и Донко Марков – ученици при НУИ ”Добри Христов”   Организатор: Община Варна Съорганизатори: Военноморски сили, Варненска и Великопреславска митрополия, Радио Варна, ВСУ „Черноризец Храбър“, ГХГ „Борис Георгиев“-Варна, РИМ Варна, Държавна агенция „Архиви“ – София, ХГ „Елена Карамихайлова“ – Шумен, Национален военно-исторически музей – София  ", "date": "2018.02.23", "title": "Варна посреща националния празник с богата програма (списък с пълна програма)"}
{"url": "http://epicenter.bg/article/Ninova--Ne-davame-darzhavata--g-n-Borisov--nito-na-Ginka-ot-Pazardzhik--nito-na-tozi--koyto-e-zad-neya-/147924/2/0", "text": " Това каза лидерът на БСП Корнелия Нинова в декларация от името на парламентарната група.   Вчера излезе информация, че фирма „Интерком груп“ купува ЧЕЗ-България. Гинка от Пазарджик е регистрирала тази фирма през септември 2017 година т.е. преди няколко месеца, с капитал от 50 000 лв.    Вярно е, че живеем в пазарна икономика и всеки може да продава и купува активи,  Питаме – има ли истинска държава и ще мълчат ли и сега? Когато царят продаде 67% от електроразпределителното дружество, мълчахте и не реагирахте на нашите аргументи, че това не е добре. Когато Бойко Борисов продаде 33%, отново не чухте БСП. Не бих искала да споменавам какво са говорили патриотите от тази трибуна за ЧЕЗ, защото беше изключително крайно и минаваше всякакви граници. Но все пак техни са думите, че с едни добри адвокати ще изгонят ЧЕЗ от България. Не одобрявахме тези крайности, но ги припомням, просто защото днес отсъстващите патриоти са част от това решение.  И да не казват, че това, което предлагаме от много време - държавата да стане собственик, не е модерно. Във Франция, Белгия, Гърция, Чехия собствеността е държавна, защото е въпрос на национална сигурност и на грижа за техните граждани. Въпрос на държавническо отношение. Уважаваме усилията на премиера Бойко Борисов да приближим Западните Балкани към ЕС, подкрепяме го и както знаете, всички работим заедно за приоритетите на председателството.   Но настояваме категорично, между две вечери, да дойде в българския парламент и да даде отговори на въпросите –   Ако има информация и мълчи, значи имаме, освен паралелна държава, и паралелно правителство, и паралелен министър-председател. Ако няма представа за тази сделка, това означава, че задкулисието отдавна е превзело държавата и правителството няма никакво значение за него, но по-лошо – чешкото правителство по този начин демонстрира отношение към българското и към българския министър-председател.     да заеме позиция как ще защитим правата на 2 млн. български потребители.   -  енергийната мрежа, енергийната сигурност е част от националната сигурност и е в правомощията на президента.  и всички български граждани, тук няма никакво значение партийната им принадлежност или нашите партийни ежби, а става въпрос за бъдещето на тези 2 млн. българи и на тези семейства, които ще трябва да плащат някой ден сметките си за ток с въпроса- в кои джобове ще отидат тези пари, източени от българския народ. Призоваваме всички институции и гражданското общество, като един да застанем този път, без оглед на политическите си пристрастия, и да кажем:   И Вие, г-н Борисов, носите персонална отговорност за бъдещето на тази сделка. Ние ще бъдем против и с всички политически и юридически средства, с помощта на гражданско общество и институциите, ще се противопоставим на този най-ярък пример за паралелната държава в България.    заяви депутатът от ГЕРБ Делян Добрев от парламентарната трибуна, обръщайки се към лидера на БСП Корнелия Нинова. Не виждам защо трябва да се драматизира с една тема, която всички поставихме на дневен ред, каза Добрев във връзка с продажбата на активите на ЧЕЗ. Знаем как преди 3-4 години имахме тарифен децифиц в енергетиката. Нека от енергетиката да не се опитваме да правим политика, каза депутатът. Припомняме, вчера от \"ЧЕЗ Груп\" обявиха, че Надзорният съвет е одобрил продажбата на българските активи на компанията на групата \"Инерком България\". Добрев  изрази тревога дали новият купувач на ЧЕЗ има капацитета да управлява такова дружество.", "date": "2018.02.23", "title": "Нинова: Не даваме държавата, г-н Борисов, нито на Гинка от Пазарджик, нито на този, който e зад нея!"}
{"url": "http://epicenter.bg/article/Krum-Zarkov-popilya-upravlyavashtite--Drazh-se--koruptsiya--GERB-te-gazi--/147926/2/0", "text": "„ГЕРБ предлагат да поправяме закона на законите. Законът, който трябваше да пребори корупцията, който обсъждахме 6 месеца, ще бъде поправян, преди още да е влязъл в сила“. Това заяви зам.-председателят на ПГ на „БСП за България“ Крум Зарков от парламентарната трибуна. Той припомни, че БСП многократно е предупреждавала, че този закон е недомислен. Това съобщиха от пресцентъра на БСП.  „Той ще създаде повече проблеми, отколкото ще реши. Защо сега се сетиха, че променяйки един куп закони, просто така, за да се изпълни някаква препоръка, няма да се направи нищо добро. Къде е Националното сдружение на общините, които вдигнаха врява, но след като беше приет законът? Защо не изразиха своето становище, докато го обсъждахме?“, попита народният представител. Според него причината е, че сблъсъкът е бил силно политически и е имало две различни концепции за борбата с корупцията.  „И всеки един, дори и тези, които виждаха, че управляващите правят недомислици, не смееха да се обявят, за да не бъдат обвинени, че подкрепят някоя страна“, каза още Зарков.  Зам.-председателят на ПГ на „БСП за България“ обясни, че ако 6000 общински съветници не подадат навреме декларация, ще бъдат поставени на цялостна имуществена проверка 10 години назад.  „Само по себе си това не е лошо, но новосъздаденият орган, който все още няма председател, не може да обработи информацията от 6000 преписки за 6000 човека от 10 години назад. Този орган ще приключи работата си, преди да е започнал“, категоричен е народният представител. Той подчерта, че отговорен фактор от Националното сдружение на общините е заявил преди дни, че ако законът влезе в сила, България ще остане без общински съветници.  „Какво означава това? Да се запитаме кой и как става общински съветник? Наистина ли, ако забраним общинският съветник да е в търговски взаимоотношения с Общинския съвет, в който работи, България ще остане без общински съветници? Разбирате ли какво означава това? Настояваме сега и в близките дни да бъде предоставена информация за всички общински съветници, които са в търговски или други взаимоотношения с общините, в които работят“, каза още Зарков. Той коментира, че е много е хубав примерът, който се дава в мотивите - за лекаря, който е общински съветник и има кабинет в общината, тъй като в малките населени места няма къде другаде да има кабинет.  „Този пример е истина, но в 265 населени места да има по един такъв, това са 265 общински съветници. Да направим за тях изключение. Но аз се сещам и за други примери – арендатор, който обработва общински земи и е общински съветник, охранител, който има частна охранителна фирма и е общински съветник, както и още десетки случаи“, посочи той. Зарков подчерта, че изправени пред този проблем, който е многопластов, управляващите предлагат да бъде отложен с две години.  „Няма да решим проблема, защото той е в нефелната редакция на Закона за местното самоуправление и местната администрация. Просто ще го отложим с две години, за да знаят хората, които ще кандидатстват за общински съветници, на какъв огън ще бъдат подложени“, уточни депутатът от левицата. Според него, обаче, ще се случи следното – същите общински съветници, които са сега, просто ще си нагласят работата, ще си прехвърлят бизнесите, ще си наредят нещата така, че хем да могат да останат общински съветници, хем да запазят бизнеса с общините.  „С две думи: „Дръж се, корупция, ГЕРБ те гази“, обобщи абсурдната ситуация зам.-председателят на ПГ на \"БСП за България\".  ", "date": "2018.02.23", "title": "Крум Зарков попиля управляващите: Дръж се, корупция, ГЕРБ те гази! "}
{"url": "http://epicenter.bg/article/Rumen-Radev--Tryabvat-oshte-usiliya-za-progresa-na-regionite-s-balgarsko-maltsinstvo-v-Sarbiya/147927/2/0", "text": " Основни теми при разговора с президента на Сърбия Александър Вучич бяха задълбочаване на нашето добросъседство и двустранното сътрудничество. Визитата на Вучич става в наистина едно важно и за България, и за Сърбия, за нашия регион време. Това заяви президентът Румен Радев след среща със сръбския президент Александър Вучич, предаде репортер на БГНЕС.   Сърбия получи ясна перспектива за своето европейско бъдеще, има вече определена времева рамка. Обсъдихме, че 2025 г. е амбициозна, но напълно постижима цел. Това изисква мобилизация за решителни реформи в политическата, икономическата и социалната сфера. България подкрепя усилията на Сърбия, високо цени всички предприети реформи, особено готовността на Сърбия за диалог с всички страни от региона.   Важно условие е добросъседството, като важен критерий към всички държави от региона за тяхната европейска перспектива. Обсъдихме колко е важно за постигането на успех в нашите отношения развитието на свързаността – транспортна, енергийна, дигитална. Има определи проекти, по които се работи, говорихме за магистралата Ниш-София, за продължаване на работата по газовия интерконектор, говорихме за железницата от Ниш до българската граница. Важна част от свързаността е за хората от двете страни на границата да имат по-интензивен обмен, важни са ГКПП-тата, както отварянето на нови, така и усъвършенстването дейността на съществуващите, добави Радев.   За съжаление регионите от двете страни на нашите граници са едни от най-бедните в Европа. В тази част се намира и българското национално малцинство, то беше обект на нашите дискусии. Оценяваме високо последните промени в законодателството на Сърбия по отношение и на националното ни малцинство. Трябват още усилия обаче в тази дейност и този прогрес от законодателството на Сърбия да достигне до местно ниво и да имаме местни резултати. Обсъдихме проблемите в тези региони, включващи и липсата на достатъчно инвестиции, ниска трудова заетост, недостатъчен достъп до обучение на майчин език, здравни и социални услуги. Благодаря на Вучич за усилията, които е полагат за решаване на проблема с медиите на български език в регионите с българско национално малцинство, каза Радев.   Той добави, че в сътрудничеството в областта на науката и образованието можем да постигнем много заедно със Сърбия.   „По всички въпроси имаме твърдата решимост да работим по пътя заедно в сътрудничество между двете държави по въпросите за малцинството ни също. Този прогрес ще бъде и стълбът на разширяването на нашето сътрудничество и добросъседство и един от критериите за перспективата на Сърбия за членство в ЕС. С Вучич имаме много големи амбиции, благодаря за неговата покана за посещение в Сърбия, която ще бъде наситена с интересни дискусии и най-вече с конкретни действия. Това, което говорихме беше насочено към конкретност. Въздушното пространство на Сърбия също е от стратегически интерес за региона. Ние трябва да имаме всеобхватен подход, когато говорим за нашето сътрудничество във всички измерения, подчерта президентът Радев. Решили сме да продължим със символи, които да водят до помирение, до забравяне на всички проблеми в миналото и да дадем ясен знак, че двете ни държави гледат уверено заедно напред в бъдещето, каза още Румен Радев.  ", "date": "2018.02.23", "title": "Румен Радев: Трябват още усилия за прогреса на регионите с българско малцинство в Сърбия"}
{"url": "http://epicenter.bg/article/Borisov-v-Bryuksel--Ako-garantirame-ohrana-na-granitsite--diskusiyata-v-ES-shte-varvi-po-lesno-/147928/2/0", "text": "Министър-председателят Бойко Борисов участва в Международната конференция на високо равнище за Сахел, която се проведе в Брюксел. Това съобщи правителствената информационна служба.  Премиерът посочи, че трябва да има центрове за сигурност близо до конфликтите и след техния край хората да могат да се върнат обратно в своите страни и да помагат за възстановяването им. Борисов допълни, че по мерките за подпомагане на мирния процес в страните трябва да се работи само с дипломатически средства.  Премиерът подчерта и важността на продължаването на Споразумението за реадмисия на мигрантите с Турция.  “Ако гарантираме охрана на границата, споразумения със съседите и центрове за сигурност, в които да живеят мигрантите, тогава дискусията в ЕС ще върви по-лесно“, каза Борисов.  Българският премиер допълни и че охраната на ЕС може да бъде подпомогната и, ако мигрантите минават само през граничните пунктове с документи за самоличност.  ", "date": "2018.02.23", "title": "Борисов в Брюксел: Ако гарантираме охрана на границите, дискусията в ЕС ще върви по-лесно "}
{"url": "http://epicenter.bg/article/Vladislav-Goranov--KZK-i-KEVR-tryabva-da-si-svarshat-rabotata-po-sdelkata-s-ChEZ/147929/2/0", "text": "Оставката на Теменужка Петкова е прибързана. Това каза пред журналисти министърът на финансите Владислав Горанов във връзка със заявената оставка от Теменужка Петкова, предаде Агенция \"Фокус\".  \"Не намирам аргументи за нея\", каза той. Според него е странно всеки да носи отговорност за действия и бездействия на приятел.  \"Не виждам нищо укоримо в тази сделка, но това е нейно решение\", заяви Горанов.   \"В тази ситуация има концептуален спор каква е ролята на държавата и дали държавата е по-добър стопанин и трябва ли да купува търговски дружества от пазара. Моят отговор е не\", каза още Горанов пред журналисти във връзка с проджабата на ЧЕЗ.   „Министерство на финансите не е компетентният орган. Това е сделка между частни субекти, която трябва да бъде регулирана от регулаторите – КЗК и КЕВР. Те трябва да си свършат работа. Мен няма причина да ме притеснява, защото ако има работещи институции, е без значение кое на кого е“, заяви Горанов.   Във връзка с казаното от лидера на Атака Волен Сидеров, че е съгласен с Корнелия Нинова за ЧЕЗ, Горанов заяви, че няма интрига. Според него още в коалиционното споразумение са заложени нещата, около които са се обединили и те не включват продажба или сделки с електроразпределителни дружества.   „Вижте ние не можем да регулираме частни отношения. Още в периода, за който се заговори, че ЧЕЗ иска да продава своя бизнес в България тръгнаха приказки от типа национализация или покупка на подобен тип актив. Мисля, че държавата е направила своя избор какъв тип икономика да води. Не съм сигурен, че едно предприятие, водено от държавата, ще се справи по-добре от частната инициатива“, коментира Горанов.  ", "date": "2018.02.23", "title": "Владислав Горанов: Оставката на Теменужка Петкова е прибързана"}
{"url": "http://epicenter.bg/article/Malniya--Ministar-Temenuzhka-Petkova-podava-ostavkata-si-sled-skandala-sas-sdelkata-na-ChEZ/147930/2/0", "text": "  Докато премиерът Борисов е в Брюксел с европейските лидери, правителството в София се разпада.   \"Аз разговарях с премиера и ще депозирам своята оставка, а той ще вземе решение\", обяви Петкова.      „Понеже не искам по никакъв повод да се коментират отношения,  . Това, което смятам, че трябва да се направи в такава ситуация, при най-малкото съмнение за проблеми, влияния или въздействия, достойната постъпка е човек да си подаде оставката“, заяви Петкова.    хвърли отговорността за сделката с ЧЕЗ лично на премиера Борисов.  , заяви Нинова и подчерта, че БСП ще бъде против и с всички средства ще се противопоставят на този \"най-ярък пример за паралелна държава\". „ “, каза Нинова.     която ръководи фирмата, закупила ЧЕЗ Теменужка Петкова обясни: „Много се говори по тази тема. Още миналата година имаше въпроси, когато в публичното пространство се завъртя, че такава фирма с тази дама участва в процедурата. Тогава казах, че познавам тези хора от последните 20 години, но не съм им кума“.   , обясни преди това министърката в оставка за продажбата на ЕРП-то. \"Смятам, че това изключва абсолютно всякакви хипотези,   обясни Петкова.   , разкри тя. Това, че чешката компания е избрала определена компания, нe означава нищо. Има наши институции, които ще кажат своята дума - оттук нататък предстои одобрение от КЗК, КЕВР, КФН, успокои още министърката.   В четвъртък чешката компания взе окончателно решение да продаде бизнеса си у нас на българската компания \"Инерком България\".   \"ЧЕЗ електро\", \"ЧЕЗ трейд\" и малки ВЕИ активи - видинския соларен парк \"Фри енерджи проджект Орешец\" и недовършената централа на биомаса в Смолянско.     \"Нямахме никаква информация за сделката, включително първата новина, която прочетох, че фирмата \"Инерком\" купува ЧЕЗ, ми се стори фалшива\", каза Добрев. Според това, което пише в медиите, тази фирма има 90 хиляди лева активи и е на загуба от 11 хиляди лева за миналата година и изведнъж купува за 300 млн. евро бизнеса на ЧЕЗ - оборот от 2 млрд. лева, половината абонати приблизително в България, една трета от мрежата, коментира той.  обяви Добрев.  ", "date": "2018.02.23", "title": "Мълния! Министър Теменужка Петкова подаде оставка след скандала с продажбата на ЧЕЗ"}
{"url": "http://epicenter.bg/article/Tsvetan-Tsvetanov--Koalitsionniyat-savet-shte-reshi-dali-da-prieme-ostavkata-na-Temenuzhka-Petkova/147932/2/0", "text": "Коалиционният съвет ще реши дали да приеме оставката на Теменужка Петкова - ще излезем с достойнство от тази ситуация. Това каза председателят на ПГ на ГЕРБ Цветан Цветанов пред журналисти във връзка със заявената от Теменужка Петкова оставка, предаде репортер на Агенция „Фокус“.   „Това нещо ще се обсъжда на Коалиционен съвет. Това е нейно желание и нейно волеизявление. Разбира се, че когато се върви към оставка на такава висока позиция, Коалиционният съвет трябва да се запознае с абсолютно всички детайли, за да имаме единна позиция дали ще се приеме оставката, или няма да се приеме“, заяви Цветанов.   Според него е твърде рано да се говори кой да заеме мястото на министър Теменужка Петкова. Попитан дали тази оставка е удар върху управляващите, Цветанов заяви, че Теменужка Петкова е един изключително отговорен държавник. „Всичките позиции, които е взимала в държавните институции, тя се е справяла брилянтно“, коментира председателят на ПГ на ГЕРБ.   „Има обаче много заинтересовани да атакуват Теменужка Петкова. В момента това е удобна ситуация, от която опозицията се възползва. Могат действително да търсят поредния скандал, който искат да генерират в обществото“, заяви Цветанов. По думите му в днешните новини ще се говори за оставката на Теменужка Петкова, а няма да се отдаде необходимото на случващото се в Брюксел и че Бойко Борисов председателства Съвета.  ", "date": "2018.02.23", "title": "Цветанов притеснен: Коалиционният съвет ще реши дали да приеме оставката на Теменужка Петкова"}
{"url": "http://epicenter.bg/article/Sar-Gream-Uotsan-idva-v-Sofiya-na-forum-za-badeshteto-na-upravlenieto--organiziran-ot-DPS/147935/2/0", "text": " „Отворено управление – нова възможност за либералните демокрации. Привличане на гражданите в процеса на вземане на решения” е темата на семинар, който ДПС организира за да даде началото на широка обществена дискусия за възможностите и предизвикателсвата, пред които са изправени демокрациите от новото време.   За участие във форума е поканен дългогодишният председател на АЛДЕ сър Греъм Уотсън. Събитието ще се проведе на 5 март в гр. София. Поканени са още народни представители, представители на европейските институции, представители на академичната общност и местната власт.  ", "date": "2018.02.23", "title": "Сър Греъм Уотсън идва в София на форум за бъдещето на управлението, организиран от ДПС"}
{"url": "http://epicenter.bg/article/Elena-Yoncheva--Ogradata-na-granitsata-e-butaforiya--ochakvam-prokuraturata-da-si-svarshi-rabotata/147939/2/0", "text": "  - Първо, искам да кажа, че въобще не ми е любима тема, но като депутат от Хасково, това беше една от основните теми, с които се сблъсках още по време на предизборната кампания. Получих достатъчно информация, че това преградно съоръжение е направено по начин, вследствие на което то много лесно се преодолява, много бързо, включително и със стълби. Направена е едноредова ограда, вместо многоредова. И не е изградена по проекта на МВР, както първоначално е започнато изграждането от правителството на Борисов, а е направена по проекти, започната е 2015 г. по проект на МВР, след това е продължила да бъде изграждана не по проект на МВР, а по проект на фирми, които са посочили съответните областни управители на Бургас, на Хасково, на Ямбол. Така че това е важна тема за оградата. Тя не ми е любима, но това е важна тема, защото касае две неща. Показва как безпардонно се търгува с нашата национална сигурност. И също така е доказателство за това, че няма никаква граница, никакъв свян при тези кражби, имайки предвид, че оградата е достатъчно видимо съоръжение, освен че е важно за нашата национална сигурност. - Специализираната прокуратура ще каже какво точно, кои са тези фирми или съответни лица, които са извършил това нарушение, това присвояване. Искам да ви кажа, че Специализираната прокуратура образува досъдебно производство, което означава, че има достатъчно данни за извършени престъпления, първо. Второ, много интересен е фактът, че става дума за Специализирана прокуратура, която започва това досъдебно производство. Това означава, че са замесени висши длъжностни лица в тези престъпления или организирана престъпна група. Аз подозирам, че става дума и за двете. Знаете, че подадохме сигнал в прокуратурата и в ДАНС още в началото на юни месец с необходимите факти, документи за извършване на корупционни практики при строителството на оградата. Самата аз направих журналистическо разследване, събирайки видео, филмово доказателство, защото всеки път, когато излагах факти, от страна на управляващите ми беше казано, че това не е вярно, включително и фактът, че тази ограда се прескача много лесно със стълба, именно защото не е направена както трябва. Тя се преминава от мигрантите точно в тези участъци, които не са направени по проект на МВР. А в същото време за тази ограда са платени между 180 и 200 милиона лева заедно със съответния път. Така че проблемът е много сериозен и аз се надявам действително прокуратурата да подходи професионално, сериозно и да се намерят всички, които носят отговорност за некачественото построено съоръжение. Въпросът е къде са отишли тези средства? Средствата на българския данъкоплатец, за да имаме в крайна сметка преградно съоръжение, което не извършва своята възпираща функция. - Информацията е публична. Беше ни казано първо от господин Цветанов, че става дума за 200 милиона лева. Последната информация е 180 милиона лева. Така че аз нямам между тези две цифри информация и не мога да ви кажа точно коя е вярна. Но искам да ви цитирам доклад на ДАНС във връзка с подадения от нас, от Велизар Енчев, мисля, че те са присъединени двата сигнала, какво казва ДАНС в своя доклад, ще цитирам буквално – има завишение на проектната стойност в сравнение с пазарните, действителни цени, поради неосъществен контрол от възложителя, цитирам буквално. Всъщност това са думи, които са казани от главния прокурор господин Цацаров в Правната комисия на Народното събрание в началото на м. декември 2017 г. - Не, не разполагам с копие на този доклад. Получихме вчера отговор от Главна прокуратура въз основа на писмото, което изпратих аз и моят колега Крум Зарков, с молба да ни бъде предоставен доклада на ДАНС. Отговорът е, че в интерес на разследването този доклад на този етап няма да ни бъде предоставен. Аз приемам този аргумент. Надявам се действително разследването да бъде обективно. - Не, аз не знам дали фигурира в доклада, това не мога да ви кажа, тъй като докладът не съм го виждала. Но Специализираната прокуратура, защото тя започва досъдебно производство, Специализираната прокуратура работи само когато се разследват престъпления извършени или от висши длъжностни лица, или от организирана престъпна група. Затова аз ви казах, че моето лично мнение е, че вероятно става дума и за двете. Защото висши длъжностни лица също могат да бъдат свързани като организирана престъпна група и да действат по този начин.   - Абсурдно е това да бъде, защото разполагам с проекти, които са направени. Имам достатъчно филмов материал от тази ограда и всеки експерт, инженер, може да направи своя оценка. Така че аз не допускам това да се случи. Но това, което ме притеснява, е, че утре, в петък, на 23 февруари в пленарна зала влизат промени в Закона за обществените поръчки. Поддръжката на оградата вече ще влиза, според този закон, ако бъде гласуван, а вероятно, доколкото разбирам, това е желанието на управляващите, ще бъде включена поддръжката на оградата. Т.е. поддръжката на ограда ще се прави без обществена поръчка, както беше и самото строителство на оградата. Т.е. тази корупционна практика, която беше заложена при строителството на оградата, явно е – тя ще продължава. Защо се прави това? Казва се, доколкото чух от господин Цветанов, причината е когато има някаква повреда самата поддръжка да стане много бързо и да не се губи време като се минава през Закона за обществени поръчки. Искам само да кажа, че това не е вярно и защо? Защото самият Закон за обществените поръчки предвижда обекти, които са от национално значение и които трябва бързо да бъдат поправени, тогава не е необходимо да се минава през Закона за обществени поръчки. Каква е разликата, къде е разковничето? Ако се гласува този закон и официално вече с отделен закон поддръжката на оградата не минава през Закона за обществените поръчки, тогава отговорност за това ще носят областните управители, както и в момента, т.е. те ще бъдат изкупителната жертва, така да се каже, при евентуално бъдещо разкриване на корупционни практики. Ако се използва сегашният Закон за обществени поръчки, където оградата пак може да бъде поправяна и поддържана без да се променя законът, тогава отговорността ще бъде в правителството. - Първо, според моята информация, става дума между 50 и 70 процента източване и пак казвам, че големият проблем тук е, че става дума за търговия с националната сигурност, защото източвайки тези пари, не е направено съоръжението, което трябва да бъде направено. И аз в този разследващ материал, който заснех, там показвам как изглежда българската ограда по тези проекти, които са строени след това не по проект на МВР, т.е. оградата как е вече не по проект на МВР и как изглежда гръцката ограда на гръцко-турската граница, която е и по-евтина отгоре на всичко. Просто не може по никакъв начин да бъде направен паралел. Българската ограда, тази която е изградена не по проектите на МВР, тя не извършва своята възпрепятстваща функция. - Тя е бутафория, тя е една, какво да ви кажа, тя е един селски плет, тя е бутафория. И не случайно водят гости, чужди политици, журналисти – те ги водят там, където оградата е строена по проекта на МВР. 2015 г. оградата продължава да се строи по проект на МВР. И в края на 2015 г. Гранична полиция, с писмо еднолично Гранична полиция издава заповед областните управители да поемат ангажимент към оградата и да наемат фирми, които да направят съответните проекти. Това е направено. Аз не мога да направя друг извод. Прокуратурата, разбира се, ще каже своето мнение. Но аз смятам, че това е направено само с една цел – с усвояване на пари, усвояване на средства. - Аз очаквам прокуратурата да си свърши работата. Специализираната прокуратура действително да си свърши работата. Това очаквам.  ", "date": "2018.02.23", "title": "Елена Йончева: Оградата на границата е бутафория, очаквам прокуратурата да си свърши работата"}
{"url": "http://epicenter.bg/article/Zimata-se-zavrashta--Stud--snyag-i-vielitsi-idvat-ot-nedelya/147902/2/0", "text": "  Няколкодневен студен период със сняг, студено време и виелици започва от утре. Днес ще бъде облачно. Слаб сняг ще превали на места в планините и северните райони. Температурите ще бъдат от нула, един градус на места в североизточните райони до 8, 9 в крайните южни части на страната. Ще духа слаб вятър от изток-североизток.   Утре ще остане облачно. Възможни са временни разкъсвания на облачността. Температурите сутринта ще са от около нула до 3, 4 градуса, а дневните - от 4 до 9, в крайните южни райони до около 10 градуса.   Превалявания са възможни в крайните североизточни и югозападни райони.   Привечер срещу неделя вятърът от североизток ще се усили и с него ще започне да нахлува много студен арктичен въздух с произход от ледените акватории на Северния Ледовит океан. Ще завали в цялата страна, като на повечето места валежите ще бъдат от сняг, освен в ниските части на Горнотракийската низина, където все още ще превалява дъжд и мокър сняг. Температурите в неделното утро ще бъдат от минус 5 в североизточните райони до 3 градуса на югоизток.   Дневните стойности ще са от минус 3 на североизток до плюс 2-3 градуса. Сняг ще превалява на много места в страната, освен крайните северозападни и източни райони. Ще духа слаб до умерен вятър от североизток, в Северозападна България - от северозапад.   През нощта срещу понеделник сняг ще вали в цялата страна и ще се образува почти повсеместна снежна покривка.   Ще духа умерен вятър от североизток, който в Северна България ще образува навявания и преспи. Минималните температури в Северна България в понеделник ще бъдат от минус 9 до минус 5, а в южните райони от минус 4 до минус 2.   През деня снеговалежите ще продължат. Дъжд или мокър сняг ще вали само в източната част на Горнотракийската низина. Максималните стойности ще бъдат от минус 7 до минус 2 в северните райони и от минус 3 до плюс 2 в Южна България.   Във вторник и сряда ще остава студено, с минимални температури от минус 9 до минус 2 и дневни от минус 5 до плщс 1-2 градуса. Във вторник преваляванията временно ще отслабнат, но в сряда отново ще вали в цялата страна.   От неделя включително, до средата на следващата седмица времето в планините ще бъде опасно за туризъм и ски. Ще бъде ветровито и много студено, с висока лавинна опасност.   Постепенно подобрение на времето ще настъпи към четвъртък, когато валежите на повечето места ще спрат и ще започне повишение на температурите.   Според предварителните прогнози, през втората половина на следващата седмица предстои рязко затопляне, особено в южната половина на страната, където дневните стойности ще преминат 15 градуса. Повече подробности очаквайте в следващите дни.  ", "date": "2018.02.23", "title": "Зимата се завръща! Студ, сняг и виелици идват от неделя"}
{"url": "http://epicenter.bg/article/Eksperti-za-detsata--darzhani-pod-klyuch-i-ubiystvoto-na-dyado-im--Palno-bezhaberie-na-institutsiite/147903/2/0", "text": "Липсва всякакво усилие на институциите за работа и защита на децата. Има 17 държавни агенции и агенцийки, които уж се грижат за децата. Къде бяха те, когато телевизионното предаване бе излъчено? Защо не се самосезираха? Те имат пиар отдели, които трябва да правят точно това. Това е поредното безхаберие на институциите.   Около тази теза се обединиха Вера Иванова, председател на Конфедерацията за защита на децата и психлогът Христо Монов.   Двамата коментираха в сутрешния блок на БТВ тежкия криминален инцидент в \"Люлин\", при който дядо беше открит мъртъв, след като се опита да спаси внучките си, които са били държани затворени от родителите си.   За убийството бяха задържани дъщерята на възрастния човек и съпругът й. \"Тук говорим за оскотяване. Това е личностния профил на голяма част от населението. Преди два дни в Пловдив видяхме същото - майка, която не се грижи за близнаците си. Най-важният въпрос сега е - какво ще се случи с трите деца\", обяви Монов.   \"Хората седят зад решетки, защото виждат, че когато пускат сигнали, полицията идва и не си върши работата. Социалните също не са направили нищо. Пълно безхаберие. Аз не виждам как 18-годишното момиче ще може да се социализира\", прогнозира Иванова.   В студиото гост беше и представител на Църквата на адвентистите от седмия ден. Вчера в медийното пространство се появиха информации, че двамата родители са били членове на църквата. \"Категорично тези хора не са членове на нашата църква. Тази жена не е стъпвала в църквата повече от 25 години. Майка й беше наш член и ние я подпомагахме. Тя имаше здравословни проблеми и ние помагахме. Жената е починала преди 25 години и оттогава дъщеря й не е стъпвала в църквата. Хора, които са я виждали още тогава, ми казаха, че си е личало, че е странна\", разкри той.", "date": "2018.02.23", "title": "Експерти за децата, държани под ключ и убийството на дядо им: Пълно безхаберие на институциите"}
{"url": "http://epicenter.bg/article/Novo-zemetresenie-v-rayona-na-Asenovgrad-s-magnitud-3-8/147904/2/0", "text": "  Ново земетресение е регистрирано тази нощ на територията на страната с магнитуд 3.8 по скалата на Рихтер, съобщава БГНЕС.   Епицентърът на земетресението е отново в района около Асеновград, където предното денонощие по-силен и продължителен трус събуди населението в района.   Земетресението е регистрирано от Европейския сеизмологичен център в 01.15 часа през нощта.   Епицентърът е на 20 километра югоизточно от Пловдив и на 3 километра югозападно от Асеновград. Огнището е на 2 километра дълбочина.        ", "date": "2018.02.23", "title": "Ново земетресение в района на Асеновград с магнитуд 3.8"}
{"url": "http://epicenter.bg/article/Valentin-Radev--Migratsionniyat-natisk-na-granitsata-ni-e-nulev-/147906/2/0", "text": "Политически причини стоят неприемането на България в Шенген. Това заяви вътрешният министър Валентин Радев в „Денят започва” на БНТ.   „Ние сме длъжни непрекъснато да зареждаме европейските ни партньори с информация за движението по границата. Да им даваме истински данни, да ги успокоим. Както прави премиерът – който дойде в България на неговото ниво, той го води на границата”, посочи Радев.  „Нулев е миграционният натиск по границата”, увери вътрешният министър. А на въпрос колко човека са преминали вчера Радев отвърна: „Нула, нула, нула! Тук-там хващаме някой на сръбската граница, които са регистрирани тук. Това е в продължение на няколко месеца.”   Мигрантите от Турция въобще не стигат до оградата. С едно обаждане в Турция веднага ги връщаме. Дори гръцките ни приятели ни питат как поддържаме тези добри отношения, похвали се вътрешният министър Валентин Радев. \r\n \r\n \r\n \r\n \r\n „Трябва бързина”. Така министърът коментира предложенията за промени в закона за обществените поръчки, които дават възможност на местните власти да реагират без обявяването на обществени поръчки, ако оградата се нуждае от ремонт.  „Освен че ще надградим оградата с камери и сензори, по-важна е следващата стъпка: купуваме допълнително автомобилна техника. Това е действителното пазене на границата”, заяви вътрешният министър.  „Отношенията ни с Турция за охрана на общата граница е отлично, много добро. Европейски депутати, които са били на границата ни, установяват с изненада, че има нулев натиск . Той е 84 процента по-нисък спрямо миналата година”, посочи Радев. Той съобщи, че у нас има около 3000-4000 имигранти, което не изпълва капацитета на местата за настаняване на бежанци. ", "date": "2018.02.23", "title": "Валентин Радев: С едно обаждане в Турция връщаме мигрантите"}
{"url": "http://epicenter.bg/article/Prof--Vladimir-Chukov--Nyama-svetlina-v-tunela-za-badeshtoto-razvitie-na-Siriya/147907/2/0", "text": "  Правилният подход е да се търси формулата на разделение за Сирия, но светлина в тунела за бъдещото развитие на страната няма. Това каза в сутрешния блок „Добро утро, България“ на Радио „Фокус“ арабистът проф. Владимир Чуков.   По думите му безпрецедентна е ситуацията, която наблюдаваме последните седем години в размирната страна, като ясно лични невъзможността организация като ООН да сложи край на конфликта. Лабиринт от смесена пропаганда и задкулисие на основните международни играчи правят прогнозите за перспективите за Сирия почти невъзможни, обясни той.   „Най- сигурната карта на този етап е това което беше неофициално институционализирано през 2015 година, когато беше реализирано споразумението „Ефрат“- всичко което е на запад от Ефрат е руска зона, а на изток-американска. Тези подмолни и второстепенни сблъсъци, но със значими играчи, както Турция и Иран, ще накарат Турция рано или късно да загуби своето реално присъствие в Сирия, ако тя не се върне в коалицията на САЩ. Това са перспективите. Големите амбиции, които е заложил Ердоган в Сирия, могат да му костват включително и неговото положение в самата Турция“, допълни Проф. Владимир Чуков.   Той коментира още, че основните играчи коалициите на САЩ, Русия и новосформираната такава на Турция, биха могли, по подобие на ситуацията в Иран, да разпределят зоните на влияние, като така да се поддържа конструкцията на една неделима Сирия. За съжаление обаче последните събития доказват, че вероятността подобен сценарии да се реализира е много малка, обясни арабистът.  ", "date": "2018.02.23", "title": "Проф. Владимир Чуков: Няма светлина в тунела за бъдещото развитие на Сирия"}
{"url": "http://epicenter.bg/article/Angel-Naydenov--Moshtna-migrantska-valna-ot-6-860-000-bezhantsi-shte-doydat-Turtsiya-i-Severna-Afrika/147908/2/0", "text": "Центарът за изследване на отбраната и сгурността представи вчера обстойно изследване за миграцията в Европа. Това коментира Ангел Найденов в сутрешния блок на Нова тв.   Нова огромна вълна от бежанци се очаква да влезе в Европа, става ясно от изследването. Потенциалната мигрантска вълна е  6 милиона 860 хиляди бежанци, които ще дойдат от територията  на Турция и Северна Африка, обясни Найденов. Около 3000 чужестранни граждани са били задържани миналата година, които са опитали да преминат нелегално границата на България, каза той.", "date": "2018.02.23", "title": "Ангел Найденов: Мощна мигрантска вълна от  6 860 000 бежанци ни залива от Турция и Северна Африка"}
{"url": "http://epicenter.bg/article/Debyut-na-Borisov/147910/2/0", "text": "  Как ще се разпределят европейските пари след напускането на един от най-щедрите донори – Великобритания? Кой ще заеме освободените от британците депутатски места в европарламента и какви ще са правилата за избиране на следващия председател на Европейската комисия? Това са въпросите, на които решение ще търсят днес в Брюксел лидерите на Европа.   Срещата на върха ще е дебют на Бойко Борисов на Европейския съвет в ролята му на ротационен председател. Борисов пристигна в Брюксел още снощи за участие във вечеря с още 11 европейски ръководители по покана на белгийския премиер Шарл Мишел.  ", "date": "2018.02.23", "title": "Дебют на Борисов като председател на Европейския съвет в Брюксел"}
{"url": "http://epicenter.bg/article/V-NS-teche-sreshta-mezhdu-koalitsionnite-partnyori-GERB-i--Obedineni-patrioti-/147912/2/0", "text": "  В стаята на Обединените патриоти влязоха един след друг преди минути лидерът на ПГ на ГЕРБ Цветан Цветанов, на ПГ на ОП Волен Сидеров и лидерът на НФСБ Валери Симеонов.   Преди да влезе на срещата Симеонов направи лаконичен коментар във връзка с искрите, които прехвърчат между коалиционните партньори..   \"Нали виждате, че има правителство, има управление\", пробва да неглижира коалционните трусове вицепремиерът от НФСБ.   Симеонов не смята, че трябва да бъде сменен председателят на ПГ на ОП Волен Сидеров, чието избиране е подкрепил, бе коментарът му по повод острите реплики на Сидеров. Лидерът на \"Атака\" го нападна с думите, че ако му тежи вицепремиерският пост, той самият би могъл да го смени. На това Симеонов се засмя и отвърна, че няма проблем, само че решението за поста му не е на тях двамата, а на цялата коалиция.   Припомняме, че в последните дни се разразиха остри разногласия в управляващата коалиция по различни въпроси, което доведе до размяната на обидни реплики пред медиите между лидери на партиите влизащи в нея. Снощи Валери Симеонов каза в аванс, че се очаква \"в много скоро време коалиционният съвет да се събере за изясняване на ситуацията.\"       ", "date": "2018.02.23", "title": "ГЕРБ и „Обединени патриоти“ се опитват да се сдобрят на извънредна среща в парламента"}
{"url": "http://epicenter.bg/article/AFIS--Istanbulskata-konventsiya-otklyuchi-debat--koyto-nasheto-obshtestvo-otlaga-s-desetiletiya/147913/2/0", "text": "Темата за Истанбулската конвенция за предотвратяване на насилието срещу жени и деца отприщи спор, чиято острота социологията не е мерила от десетилетия.   За увлечените в спора хора ще е интересно да узнаят, че интересът към темата не е стопроцентов. 38% от запитаните споделят, че не са осведомени за конвенцията. Осведомеността е значително по-слаба в малките населени места и при ниско-образованите   Близо половината от хората клони към мнението, че конвенцията във вида, в който е внесена, не трябва да бъде ратифицирана. Но сред противниците на конвенцията има група, която е склонна на компромис: 15% отговарят, че това може да се направи, но с български тълкувания на текстовете.   Мнението силно зависи от политическите ориентации, но има признаци и за объркване. Категоричното и безусловно отхвърляне е най-често при привържениците на БСП (41%) и Обединените патриоти (40%), докато този дял при вносителя ГЕРБ е 19%. Сред електората на ДПС преобладава липсата на осведоменост и мнение. За отбелязване е, че мнението на ориентираните към БСП и ОП е по-отчетливо негативно, докато подкрепата за конвенцията при ГЕРБ повече клони към междинния вариант – ратифициране с тълкувания (предпочетен от 29%).   А объркването личи от следното. Сред тези, които не одобряват ратификацията, 10%, въпреки логиката, същевременно одобряват позицията на ГЕРБ по въпроса. Като във вица: имам собствено мнение, но не са съгласен с него. Аналогично е при БСП. Сред тези, които са за приемане без тълкувания, 9% казват, че одобряват позицията на БСП по въпроса.   Досегашната политическа практика сочи, че въпросът за ратификацията или отхвърлянето ще се реши, както обичайно, според конюнктурата, но далеч по-неясно е какво ще стане в реалната практика. Затова преди всичко да изясним: има ли в България домашно насилие и какви са условията за неговото увеличение/намаление?   Само по себе си е показателно, че по такава тема хората рядко са откровени пред непознати, включително и пред анкетьори на социологическа агенция като АФИС. Въпреки това, достатъчно ценни емпирични данни могат да се извлекат чрез косвения подход – като се пита, дали хората знаят за подобни неща от лични контакти.   През предходните 12 месеца 53% от пълнолетните граждани поне веднъж са чували за случаи на домашно насилие. Сред източниците в 32% от случаите са били приятели, 28% – случайни познати, в 19% – колеги, 17% – роднини и близки. Изводът е, че обхватът на такова девиантно поведение е достатъчно голям, за да заслужи поне ранга и вниманието, отдавано на други теми, като корупцията, например.   Логично следва въпросът дали честотата на това явление може да бъде локализирано в рамките на определени социално-демографски категории хора. Тъй като мрежата на личните контакти включва преобладаващо хора от сходни общности, то притежаването на такава информация следва профила и на самото явление.   Преди всичко, в София хората, които са чували за домашно насилие, са най-много – 60%. Делът им намалява с големината на населеното място и в селата спада до 48%. Това не учудва. Универсална закономерност по света и у нас е, че престъпността в по-големите населени места е по-голяма. Личните мрежи за информация също са по-широки в по-големите градове. Жените по-често споделят такава информация от мъжете. Осведомеността е равномерно разпределена според демографски категории като възраст, образование , религия. С две уточнения. Най-възрастните притежават по-ограничени социални контакти. Второ, показателят е по-нисък при мюсюлманите, което поне отчасти се дължи на компактното им присъствие предимно в села и малки градове.   Профилът на отговорите ни насочва и към съществени хипотези за причините за домашно насилие у нас. Прави впечатление, че факторът образование не влияе върху вероятността човек да е чувал за такива случаи. Това не потвърждава очакването, че манталитетът, традициите, конфликтът между нови и стари модели на семейни отношения, характерът на личността са достатъчно обяснение за напреженията в днешното българско семейството. Значението на манталитета е безспорно и отдавна установено от социологията, но в днешно време над него господства фактор извън семейството – материалните затруднения.   Семейството поема като буфер капризния натиск на икономическата среда и не винаги успява. Това личи от данните.   Насилието се случва по-често в обхвата на следните категории: -Тези, при които член на семейството или лично са работили или работят в чужбина – 66% (или с 13% повече от средното). Логично става дума за временно прекъсване на личните връзки. -Тези, при които домакинството се намира на дъното на подоходната скала (до 150 лв. месечно на член от домакинството) – 65%. -При безработните – 63%. Също така в домове, в които последната година член на семейството е губил работа – 70%. (Такива са 24% от домакинствата). -При които изплащането на заплатата на работещ член е било забавено – 73% (Такива са 21% от домакинствата в страната) -При които е съкращавано работното време – 76% (това се случва при 8% от домакинствата). Личните трудности на всеки един от родителите инжектират във всекидневието тревога, понижено лично самочувствие и всичко това резонира в отношенията между партньорите и с децата. Материалната несигурност се проявява дори в това, че за насилие свидетелстват по-често хора в частния сектор, отколкото в държавния, където трудовият кодекс почти изцяло се спазва. Но в държавния сектор работят само 20% от трудозаетите.   Дори един случай на системно домашно насилие е прекалено чест. Но обществото се интересува, дали явлението се среща над един реалистичен минимум и с колко.   Какво показват международните сравнения. Общоевропейско изследване на Агенцията на Европейския съюз за основните права(Union Agency for Fundamental Rights), завършено през 2014 г. показва, че „чашата е наполовина пълна“.   Използвайки еднотипни и специални техники за интервюиране, изследователският екип е установил, че делът на претърпелите насилие от своя партньор жени в ЕС е 21%. За България делът е доста близък – 23%. Мнозина ще се изненадат, че в Дания, Франция и Великобритания този дял е значително по-висок (29-32%), а в Германия е принципно същият, като у нас (22%). Значително под обичайното ниво се съобщава за този тип престъпление в Южна Европа, Словения, Италия и Португалия(19%), Австрия, Полша (11%). Изследователите не са достигнали до дефинитивно обяснение на разликите, но посочват различната степен на урбанизация, различната степен на табуиране на темата. Интересно е също така, че показателят е по-нисък там, където Католическата църква има силно присъствие. Възможно е задължителните тайни изповеди пред свещеника да създават механизъм за регулация в рамките на епархиите.   А за България „чашата е наполовина празна“, защото физическото насилие, независимо кой го извършва и срещу кого, е тежко нарушение на правата на гражданина и законите. Бракът е доброволен съюз. Абстрактно погледнато, проблемът би трябвало да се решава лесно. Първо, физически по-слабият, който като правило е жертвата, може да прекрати този съюз, второ, Наказателният кодекс предвижда сериозни санкции за насилие над личността.   Но парадоксално – в типичния случай единият инструмент за самозащита се оказва спънка за другия. Майката е неразривно свързана с децата. Разходите и липсата на собствено жилище, високите наеми, често са причина тя да предпочете ролята на много търпелив заложник. Т.е. да не търси помощта на външни сили като роднини, съседи, полицаи и прокурори, съд, защото се бои, че така конфликтът само ще се усложни, без да бъде решен. Вместо това много жени изчакват времето да излекува техните чувства, накърнените взаимоотношения и лошия пример за децата. Така външният тласък на материалните несгоди може да пропука семейството, то тъкмо той е и пречка да се излекува по естествен начин.   Този парадокс е илюстриран и от данните на АФИС. На въпроса, „Чували ли сте лично за случаи, при които жени, претърпели насилие от партньора, продължават връзката си с него?“, 22% потвърждават – „Много пъти“; 27% отговарят „Рядко“. 42% посочват, че не са чували, а 10% отказват да отговорят, вероятно заради чувствителния характер на темата.   Неизбежно обаче, при личностна предразположеност на мъжа конфликтът добива очертанията на систематичен тормоз и садизъм, раздирайки завесата на табутата. Така става достояние на лекари, адвокати, полицаи и даже на Съдебна медицина. Те могат да разкажат за десетки случаи на жени, докарани в спешните отделения с нанесена средна или тежка телесна повреда.   Но ето друг парадокс: нито лекари, нито полицаи могат да сигнализират за очевидно извършеното престъпление, защото по закон следствие се завежда само по оплакване на жертвата. А у нас тя почти никога не го прави.   Финансовото неравенство оковава жени с веригите на най-святото чувство –на майчината любов. Думата „трагедия“ не е социологическа категория, но тя най-точно описва подобни ситуации.   България има уредби за защита на децата и жените, но криминалната статистика показва, че те са обезсилени от бездействие и криворазбрани икономии. Убежищата за майки с деца, преследвани от партньор са крайно недостатъчни на брой и не са на държавна издръжка. Почти символичен е достъпът до правни и психологически консултации, до финансова подкрепа на пострадали. Няма помощ за настаняване в жилище, образование, обучение и намиране на работа. Наред с това у нас дори не е криминализирано сексуалното насилие, извършвано от сегашни или бивши партньори.   Кризата в семейството е нещо, което винаги „се случва на другите“, но минавайки определен количествен праг, тя започва да прелива в обществената среда под формата на повишена криминогенност сред млади хора, израснали в трудна среда. И най-вече легитимация на правото на по-силния и по-антисоциалния като норма в обществото. Едва ли е случайно, че от около десетилетие в медиите и политиката успоредно набират сила словесното насилие и демонстрациите на екстремизъм: оскърбления, унизяване, клевета, сочене на различни социални категории като виновни и нисши, закани за насилие.   Затова най-лошата реакция на Истанбулската конвенция не е нито приемането й, нито отхвърлянето й, а по-вероятното – безучастно наблюдение как нещата продължават да се развиват по вътрешна инерция. Съмнително е дори дали ще бъдат приети законодателните корекции, които опозицията предложи. А главното е, че няма предпоставки да бъде адресиран най-мощният генератор на нещастни семейства – това, че върху основната клетка на обществото се стоварват едновременно всички реформени експерименти върху икономиката и социалните услуги.    ", "date": "2018.02.23", "title": "АФИС: Само 10% одобряват позицията на ГЕРБ за Истанбулската конвенция"}
{"url": "http://epicenter.bg/article/Borisov-ot-Bryuksel--Koyto-si-misli--che-sreshtata-s-Erdogan-shte-e-leka--znachi-e-otskoro-v-politikata-/147940/2/0", "text": "Сутринта разговарях с люксенбюргския премиер, както и с премиерите на Белгия и на Франция. Имаше предложение да направим  франкофонска среща във Варна, където да продължим разговорите, и ние ще я направим, заяви пред журналисти премиерът  Борисов. Добре е да ни познават като Балкански регион, посочи той. По изгодно е за България да се увеличи внонската за бюджета. За кохезията много ще се говори, посочи още Борисов.   По думите му “голямата ни концентрация трябва да е насочена към Сирия, към това, което се случва в Украйна”. С полския премиер дълго си говорихме за това, което коментирахме с Виктор Орбан в София. Аз мисля, че ръководителят на Съвета и на ЕК няма да бъде един и същ.    Все ще се намери кой да управлява, каза премиерът.   Изключително натоварена с очаквания е срещата с Ердоган на 26 март. Ако някой мисли, че това е приятно задължение - да събираш Туск, Юнкер и Ердоган на вечеря - мисля, че или е отскоро в политиката, или не разбира нещата.\", подчерта премиерът Бойко Борисов.    По думите на Борисов срещата \"ще бъде много тежко изпитание за всички нас\".   \"Това е изключително тежка, натоварена с очаквания и напрежение среща. Доколкото познавам президента на Турция, нашите лидери, а и мен самия, ще бъдат поставени въпроси, които далеч не мисля, че ще се разберем по всички тях. Това не е вечеря на приятели, които се събират да си побъбрят и да пийнат шербет. Това не е нещо, което всеки може да направи в днешно време\", добави Борисов. По-рано този месец президентът   \"ролята на България в тази среща да не се свежда до домакина, който разнася шербет\".   Борисов освен това съобщи, че във Варна ще се състои среща на франкофоните в ЕС, посветена на Балканите. Борисов уточни пред български журналисти в Брюксел, че предложението е получил днес от премиерите на Люксембург, Белгия и Франция. Колкото повече познават Балканите, толкова по-лесно и бързо след това ще настъпят много положителни процеси за целия регион, коментира Борисов, който участва в  .  ", "date": "2018.02.23", "title": "Борисов от Брюксел: Който си мисли, че срещата с Ердоган ще е лека, значи е отскоро в политиката!"}
{"url": "http://epicenter.bg/article/Kamen-Plochev-e-priet-v-kardiologiyata-na-VMA-v-tezhko-sastoyanie/147942/2/0", "text": "  Директорът на НЗОК проф. Камен Плочев е приет в кардиологията на ВМА, съобщава “Труд”.   Състоянието му е тежко и в момента му се извършват обстойни прегледи.   Той не е представил болничен лист, за отсъствието си от днешното заседание на Надзорния съвет на здравната каса.   Такъв документ се съставя след изписването от лечебното заведение.  ", "date": "2018.02.23", "title": "Камен Плочев е приет в кардиологията на ВМА в тежко състояние"}
{"url": "http://epicenter.bg/article/Novi-kursove-za-detsa-po-Mentalna-aritmetika---hit-sred-roditelite/147975/10/0", "text": "Всеки знае, че успехът на едно дете в бъдеще зависи от качеството на възпитанието и интелектуалното развитие oт самото начало. С появата на менталната аритметика, задачата да се развие независим, успешен човек с гениални възможности към всички науки и дейности, стана много по-лесна.   Менталната аритметика е програма за развиване на умствени способности и творческия потенциал с помощта на аритметични изчисления с Абакус (китайско сметало). По време на всички етапи на обучението детето използва двете си ръце, за да работи с топчетата на сметалото.   Успоредно с това децата се учат да смятат наум, като си представят резултата във въображението си. Така двете полукълба на мозъка работят: лявото, което е отговорно за логиката, и дясното,отговорно за образите.   Обучението по ментална аритметика помага не само за интелектуалното развитие на децата, но и събужда интерес към знанията, мотивация за учене, постоянство в постигането на целите.   В резултат на това детето придобива навика едновременно да смята и да чете стихове. Също така, смятайки наум, детето развива своето внимание, усърдие, фотографската памет, въображение и творчество, увеличава вярата в собствените си сили.   Методът, основан преди 2000 години, сега успешно дава резултати в 56 държави, сред които Япония, Китай, САЩ, Русия, Канада, а вече има и центрове в България – два в София и един във Варна.   В помощ на родителите, съществуват центрове, като Smarty Kids например, които провеждат  безплатни уроци, за да се определи готовността на детето да  учи по този метод.   Тази система на обучение е подходяща за всички деца на възраст от 4 до 12 години, като обучението минава изцяло под формата на игра и така детето дори не разбира, че всъщност учи.   ", "date": "2018.02.23", "title": "Нови курсове за деца по Ментална аритметика - хит сред родителите"}
{"url": "http://epicenter.bg/article/Shvetsiya-s-parva-titla-v-mazhkata-shtafeta-po-biatlon--Balgariya-ne-zavarshi-sastezanieto/147955/8/0", "text": "  Швеция спечели за първи път в историята олимпийската титла по биатлон в мъжката щафета на 4 по 7.5 километра.   Пепе Фемлинг, Йеспер Нелин, Себастиан Самуелсон и Фредрик Линдстрьом финишираха за 1:15.16.5 час. Те показаха най-прецизна стрелба в трудните условия при променлив вятър на трасето, като единствени не допуснаха наказателна обиколка и използваха само 7 допълнителни патрона при осемте си стрелби.   Досега скандинавците имаха само два бронзови медала на олимпийски игри в мъжките щафети, последният от които от Албервил 1992.   Самуелсон взе второ отличие в Пьонгчанг 2018 след среброто в индивидуалното преследване на 12.5 километра.   Олимпийският шампион от Солт Лейк Сити 2002 и Ванкувър 2010 Норвегия завърши втори на 55.5 секунди. Норвежците отпаднаха от спора за златото на последната от осемте стрелби, в която Емил Хегле Свендсен, който влезе на огневия рубеж заедно с Линдстрьом, допусна наказателно обиколка и това се оказа решаващо.   Олимпийските вицешампиони от Сочи 2014 от Германия завършиха трети на 2:07.1 минути. Надеждите на Бундестима за нещо повече до голяма степен бяха прекършени на втория пост, в който Бенедикт Дол трябваше да върти две наказателни обиколки след стрелбата от положение прав.   България в състав Красимир Анев, Антон Синапов, Димитър Герджиков и Владимир Илиев, се класира на 16-о място, единствено пред Казахстан и Словакия, като само тези три щафети не завършиха, защото бяха затворени с обиколка.   Илиев така и не стартира, тъй като Герджиков беше изпреварен с обиколка от лидерите малко след втората си стрелба и преди предаването на четвъртия пост, заради което щафетата беше спряна.   Преди това българите завъртяха 3 наказателни обиколки и използваха 13 допълнителни патрона в шестте си стрелби, като на първия пост Анев трябваше да направи наказателна обиколка и употреби 3 допълнителни патрона от положение прав, Антон Синапов свали всички мишени с 4 допълнителни патрона, а Герджиков завъртя 2 наказателни обиколки с използване на 6 допълнителни патрона.  ", "date": "2018.02.23", "title": "Швеция с първа титла в мъжката щафета по биатлон, България не завърши състезанието"}
{"url": "http://epicenter.bg/article/Germaniya-shokira-Kanada-i-e-na-final-v-hokeyniya-turnir-na-Olimpiadata-/147963/8/0", "text": "Само ден след като изхвърли тима на Швеция от хокейния турнир в ПьонгЧанг, отборът на Германия сътвори нова изненада и победи Канада с 4:3 във втория полуфинал при мъжете, предаде БГНЕС.  По този начин Бундестимът отстрани двамата финалисти от последните олимпийски игри и си спечели правото да играе срещу олимпийския отбор на Русия за златните медали от надпреварата.  Днес германците отново демонстрираха изключително солидна и самоотвержена игра, като с много силни заключителни минути на втората третина успяха да си осигурят солидна преднина от 4:1.  Канадците натиснаха в последната част и успяха да върнат два гола, но Германия показа устойчивост в последните минути и стигна до безценния успех.  По този начин Германия стигна финал на Олимпиада за първи път в историята си, а на финала в неделя ще срещне Русия.  ", "date": "2018.02.23", "title": "Германия шокира Канада и е на финал в хокейния турнир на Олимпиадата "}
{"url": "http://epicenter.bg/article/Otkriha-400-kg--kokain-v-sgrada-na-ruskoto-posolstvo-v-Arzhentina--Video--/147919/7/0", "text": "Аржентинската полиция конфискува близо 400 кг. кокаин от сграда на руското посолство в Буенос Айрес и арестува членове на банда за разпространение на наркотици, съобщи министърът по сигурността на Аржентина. Патрисия Булрич каза на пресконференция, че наркотиците, открити в прилежаща на посолството сграда, са с цена на черно от около 50 млн. евро, предаде Дарикнюз.  „Банда наркопрестъпници се опитваше да използва дипломатическата куриерска служба на руското посолство” и да прати дрогата в Европа, каза министърът.  Булрич съобщи още, че руската и аржентинската полиция са решили да проведат съвместна операция, след като през декември 2016 руският посланик ги информирал за намерени в посолството наркотици.  „Кокаинът беше заменен с брашно, а уреди за наблюдение бяха поставени, за да се наблюдава доставката” на 16 плика с дрога, каза министър Булрич.  Операцията е довела до арест на петима заподозрени - в Аржентина и в Русия.  Наркотикът, който бил „много чист”, бил предназначен за Русия и вероятно за Германия, където живее организаторът на мрежата за доставка. „Смятаме, че германската полиция ще го арестува”, каза Булрич.  Руски агенти по сигурността са идвали три пъти в Аржентина, за да помагат на разследването, което е отнело повече от година.  Един от двамата арестувани в Аржентина е натурализиран руснак, който е бил полицай в Буенос Айрес.  Разследващите смятат, че кокаинът е внесен от Колумбия или Перу.", "date": "2018.02.23", "title": "Откриха 400 кг. кокаин в сграда на руското посолство в Аржентина (Видео) "}
{"url": "http://epicenter.bg/article/Zapochna-protsedura-po-otstranyavaneto-na-Laura-Kyoveshi-/147925/7/0", "text": "Управляващите в Румъния стартираха процедура по отстраняването на директора на Националната дирекция за борба с корупцията Лаура Кьовеши. Според правосъдния министър Тудорел Тоадер, Кьовеши, която е една от противоречивите личности в Румъния, е нарушила Конституцията и е навредила на имиджа на страната в чужбина, предаде Канал 3.  В доклад от 30 страници Тоадер обвини Кьовеши, че има авторитарно държание, че се е месила в разследванията, водени от нейни подчинени и че е критикувала проектозакони за правосъдието в интервюта за международни медии. По думите му, тези критики са засегнали по един необратим начин имиджа на Румъния.   Според румънските закони решението за съдбата на шефката на антикорупционната агенция трябва да вземе президентът дясноцентрист Клаус Йоханис. Той има обтегнати отношения с правителството и винаги е защитавал Кьовеши, която е на поста си от 2013 г., отбелязва Франс прес.  ", "date": "2018.02.23", "title": "Започна процедура по отстраняването на Лаура Кьовеши "}
{"url": "http://epicenter.bg/article/Holandskiyat-parlament-prizna-armenskiya-genotsid-/147931/7/0", "text": "Долната камара на холандския парламента одобри предложение за признаване на арменския геноцид през 1915 г. Решението беше одобрено от всички политически сили, с изключение на партията \"Денк\", представляваща интересите на турската диаспора в страната, предаде БГНЕС.  Според експерти, признаването на геноцида от парламента ще усложни отношенията между Хага и Анкара, които и без друго са на много ниско ниво, след дипломатическия скандал март 2017 година. В същото време трябва да се има предвид, че на международната сцена Холандия е представлявана от правителството, а не от парламента.  Властите досега използваха термина \"въпросът за арменския геноцид\", като по този начин оставяха място за маневриране и не възнамеряват да променят нищо в тази ситуация. Освен това долната камара прие решение за изпращане на високопоставен държавен представител - министъра или държавен секретар, на церемонията по почитане на жертвите арменски геноцид в Ереван през април.  В Анкара реагираха като ужилени на решението на холандския парламент. \"Вчерашният акт на законодателите от западноевропейското кралство не отговаря нито на историческата истина, нито на международните правни норми. Това решение е най-малкото безпочвено\", пише в декларация на външното министерство в Анкара. Заради гласуването в Хага днес външното министерство на Турция призова изпълняващия длъжността холандски посланик.  До избухването на Първата световна война, арменското население в Османската империя е около 2,5 милиона, през 1915 г., в резултат на депортирането и систематичните убийства са загинали, според различни оценки, от 600 000 до 1,5 милиона арменци. Турското правителство признава масовата смърт на арменците, но се противопоставя на използването на термина \"геноцид\" и смята, че броят на жертвите, на които арменската страна настоява, е твърде висок.  Според Анкара, смъртта на арменците не е резултат от целенасочена държавна политика, а вследствие гражданската война в Османската империя, жертви на която са също турци. В същото време редица държави и международни организации признават тези събития за геноцид.  ", "date": "2018.02.23", "title": "Холандският парламент призна арменския геноцид "}
{"url": "http://epicenter.bg/article/Zakopchaha-falshiv--quot-Puchdemon-quot--v-park-v-Madrid--Video--/147933/7/0", "text": "Шестима служители на испанската национална полиция пристигнаха вчера в мадридски парк, за да арестуват избягалия от страната каталунски политик Карлес Пучдемон, предаде ТАСС.  Пазителите на закона се отзоваха на сигнал, подаден от бдителен гражданин. Мъжът се обади на органите на реда и каза, че видял криещия се от испанското правосъдие лидер на отцепниците в най-богатата провинция в западноевропейската държава.  Полицаите пристигнаха на посоченото място и видяха популярния в иберийското кралство комик Хоакин Рейес. Оказало се, че артистът е снимал предаване, в което имитира бившия премиер на североизточната испанска област.  Пучдемон избяга в Белгия през октомври, след като обяви едностранно независимостта на провинцията, припомня Новини.бг. Мадрид издаде заповед за арест на името на отцепника. Той бе обвинен в сепаратизъм, опит за метеж и финансови злоупотреби.  ", "date": "2018.02.23", "title": "Закопчаха фалшив \"Пучдемон\" в парк в Мадрид"}
{"url": "http://epicenter.bg/article/Erdogan-se-zakani--Turtsiya-shte-prochisti-ot-teroristi-rayonite--razpolozheni-na-iztok-ot-Efrat-/147941/7/0", "text": "Турция има намерение \"да прочисти от терористи\" град Манбидж, както и райони, разположени на изток от река Ефрат в Сирия. Това заяви днес турският президент Реджеп Тайип Ердоган, цитиран от Анадолската агенция.  \"Първоначално Турция ще прочисти от терористи местата около град Манбидж, а след това и районите, разположени на изток от река Ефрат. Анкара няма да спре дотогава, докато не осигури безопасността на Турция и жителите в Сирия\", посочи Ердоган.  По думите му турските въоръжени сили досега \"са унищожили 1873-ма терористи и са освободили 415 кв. км територия\" в Северна Сирия.  На 20 януари турските въоръжени сили предприеха операцията \"Маслинова клонка\", насочена главно срещу сирийските кюрдски Сили за защита на народа в района на град Африн, Северна Сирия.   ", "date": "2018.02.23", "title": "Ердоган се закани: Турция ще прочисти от терористи районите, разположени на изток от Ефрат "}
{"url": "http://epicenter.bg/article/Makron-shte-izigrae-rolya-v-spektakala--quot-Petya-i-valkat-quot--v-Eliseyskiya-dvorets-/147952/7/0", "text": "Президентът на Франция Еманюел Макрон ще изиграе една от ролите в музикалната приказка на Сергей Прокофиев \"Петя и вълкът\" в Елисейския дворец, съобщи телевизионният канал БФМ ТВ.   По информация на електронната медия спектакълът с участието на Макрон ще бъде поставен в четвъртък, 1 март.   В понеделник и вторник са предвидени репетиции, в които държавният глава ще вземе участие. Точно каква роля ще бъде дадена на президента все още не е известно.   Съветският композитор Сергей Прокофиев създава класическата детска музикална приказка \"Петя и вълкът\" през 1936 година. Всеки персонаж в произведението е представен с отделен музикален инструмент. Източник: новини.бг", "date": "2018.02.23", "title": "Макрон ще изиграе роля в спектакъла \"Петя и вълкът\" в Елисейския дворец "}
{"url": "http://epicenter.bg/article/Orban-kam-ES--Varnete-ni-polovinata-ot-parite-za-ohranata-na-granitsata-ni/147957/7/0", "text": "  Унгария иска най-малко половината от повече от 1 милиард евро, които са изхрачени за охрана на границата да бъдат върнати от фондовете на ЕС.   Това съобщи унгарският премиер Виктор Орбан, цитиран от \"Ройтерс\".   \"Похарчихме над 1 милиард евро за охрана на границата. Ние не само защитавахме себе си, но и Европа. Най-малко половината от тази сума трябва да бъде възстановена\", заяви Орбан във видео, качено на профила си във \"Фейсбук\" преди срещата на върха на ЕС в Брюксел.   Той също така каза, че Унгария ще предложи на евролидерите \"червен картон\" процедура за укрепване суверенитета на националните парламенти, която ще даде на законодателните органи правомощия да спират дебати в Европа, ако се възприемат като нарушение на националния интерес.  ", "date": "2018.02.23", "title": "Орбан към ЕС: Върнете ни половината от парите за охраната на границата ни"}
{"url": "http://epicenter.bg/article/Rusiya-izprobvala-200-novi-vida-orazhie-v-Siriya-/147969/7/0", "text": "Русия е изпробвала 200 нови вида оръжие в Сирия по време на военните действия в подкрепа на президента Башар Асад, заяви руски депутат.  \"Докато помагахме на братския сирийски народ, ние изпробвахме над 200 нови вида оръжие“, каза Владимир Шаманов, бивш командващ въздушно-десантните войски на Русия, а сега председател на комисията по отбрана в Държавната дума, съобщи в. „Хюриет дейли нюз“, цитиран от Канал 3.  \"Не е изненада, че днес при нас идват от различни посоки да поръчват оръжия, включително държави, които не са ни съюзници\", каза той.  Русия, която е близък съюзник на сирийското правителство в продължителната война на много фронтове, е обвинена за безразборни бомбардировки по време на целия конфликт, което доведе до много жертви.  Последните критики дойдоха заради въздушните удари срещу анклава Източна Гута, контролиран от джихадистите, където са загинали 350 цивилни за пет дена. Кремъл отрича съпричастността си към ставащото там.  Изявлението на Шаманов съпътства информацията, че Русия е дислоцирала в Сирия и прототипи на своя стелт изтребител Су-57, след като на 20 февруари се появи информацията, че там са били видени два такива самолета.  Снимките на двете бойни машини от пето поколение, за които се предполага, че са направени във въздушното пространство на Сирия, бяха препечатани в редица медии на 22 февруари. Има вероятност новите изтребители да се тестват „при бойни условия“.  Дмитрий Песков, говорител на руския президент Владимир Путин, отказа коментар по въпроса дали Москва използва в Сирия и Су-57.  ", "date": "2018.02.23", "title": "Русия изпробвала 200 нови вида оръжие в Сирия "}
{"url": "http://epicenter.bg/article/Angela-Merkel-uveri-Aleksis-Tsipras--che-shte-podkrepi-Gartsiya-pri-turska-agresiya-v-Egeysko-more-/147970/7/0", "text": "Германският канцлер Ангела Меркел е уверила гръцкия министър-председател Алексис Ципрас, че подкрепата на Берлин е „ясна“ по въпроса за евентуална турска агресия в Егейско море. Тя е заявила това в кулоарите на срещата на високо равнище на лидерите на ЕС в Брюксел, пише Ekathimerini, цитиран от \"Фокус\".  Според гръцки медии Меркел е заявила, че сътрудничеството между ЕС и Турция за справянето с нелегалната миграция е ефективно, но допълнила, че е важно да няма напрежение в Егейско море.  По време на преговорите между Ципрас, Меркел, председателя на Европейската комисия Жан-Клод Юнкер и българския министър-председател Бойко Борисов, те са се разбрали, че турско-европейското сътрудничество при справянето с миграцията е ефективно, но трябва да се засили.  По време на срещата те са разбрали, че ЕС и Берлин ще предоставят подкрепа под формата на инфраструктура и човешки ресурси за засилването на граничния контрол, докато ЕК ускорява процеса за обработка на молбите за предоставяне на убежище.  ", "date": "2018.02.23", "title": "Ангела Меркел увери Алексис Ципрас, че ще подкрепи Гърция при турска агресия в Егейско море "}
{"url": "http://epicenter.bg/article/Ruskiyat-ritsar-na-Balkanite--V-Balgariya-pochitat-graf-Ignatiev-kato-natsionalen-geroy-/147938/11/0", "text": "В България дипломатът граф Николай Игнатиев е почитан като национален герой, пише Владимир Виноруков, професор от Дипломатическата академия на Министерството на външните работи на Русия, в обширна статия за изданието „Независимое военно обозрение“, посветена на „руския рицар на Балканите“, цитирано от Агенция \"Фокус\".  Авторът привежда информация за значението, което граф Игнатиев има за историята на България, като подчертава, че в страната ни има повече от 400 паметника, свързани с Русия и с ролята ѝ за освобождаването ни от турска власт. Особено място заемат тези на граф Игнатиев.  Професор Виноруков представя справка на по-важните сред тях, като не пропуска да отбележи, че специално в столицата София една от най-красивите улици носи името на руския дипломат, а на площада пред Народното събрание, в релефа на паметника на Цар Освободител са портретувани лицата на над 30 военачалници, държавници и общественици, между които и това на граф Николай Игнатиев. Изброени са също и по-важните паметници, издигнати в негова чест в по-големите градове на България.  Проф. Виноруков се опитва да отговори на въпроса защо граф Игнатиев е почитан като кумир в България, като припомня на читателите, че той е оказал неоценима роля за православните славянски народи, борещи се за независимост от Османската империя – и особено на българския народ.  ", "date": "2018.02.23", "title": "Руският рицар на Балканите: В България почитат граф Игнатиев като национален герой "}
{"url": "http://epicenter.bg/article/Valeriya-Veleva--Vezhdi-nadvi-i-raka--i-omrazata--i-zavistta--I-se-zavarna--/147968/11/0", "text": "Четвъртък вечер. Пред една от най-хубавите галерии в София се извива дълга опашка. Артисти, певци, художници, цар и двама президенти, академици, депутати, министри.. Опашка за изкуство! И пред всички тях с широко разтворени ръце за прегръдки Вежди Рашидов.  Посреща ги за поредната си изложба.  Седмата за две години! За времето, откакто напусна онази злокобна болница в Германия, в която остави не само рака, но и болезнено наранената си душа. Шест месеца беше гледал през прозореца на болничната стая само падащите листа на дърветата и оголените им клони...И изкривените лица на другите като него.  Беше оживял. Благодарение на Господ. Нали е негов избраник - даде му отново шанс. И на Снежа! На нейната неистова любов, женска сила и житейска мъдрост.  А, и на акварелите! Спасителите в отчаянието. Тъжните есенни листа бяха оживели върху белия лист...  Върна се. И от летището отиде право на Ларгото. Отслабнал, едва се държеше на краката си, но обикаляше да види докъде са стигнали разкопките, реставрациите. От този миг започна бавното му и мъчително Завръщане.  Не чакаха и месец и под прозореца му Злобата отново закрещя. Затанцува, жадна за разправа. Завистта плющеше по него, а той – никой не очакваше - ѝ отговори с изложба. Първата от връщането му от онзи тунел, който малцина са видели... Листата носеха болезнения спомен.  Изложба, възторзи, а очите му - тъжни. Все още не беше сигурен, че Животът наистина го е погалил.  Лекарите му бяха забранили да работи с бронз, да чука с длето, да вае с глина, да се докосва до пещта, от която излизаха неповторимите му скулптури.  Държеше четката и белия лист, но не смееше да влезе в ателието, където каменната прах беше господар.  Тишината там раждаше мъка.  Бяха му отнели радостта от съзиданието с бронз.  Но пак намери начин да се спасява.  В рисунките. В акварелите.  И пак не намери покой.  След няколко месеца се родиха Конете. Сякаш носеха жаждата му да се надбягва с Живота.  После дойдоха Цветята – люляците и лалетата. Пръскаха уханието на земята. Вместо черни мисли, отчаяние и озлобление, душата му раждаше цветове – жълто, лилаво, зелено, червено. Желанието за слънце и живот отключи в него неподозирана романтика.  Натежаха и едрите Гроздове. Магнетизмът им беше невероятен. Провокира и с Еротика. Никой не го познаваше като такъв творец. Изложба след изложба... Не спираше. Част от приходите дари на децата от Исул. През деня политиката го унищожаваше, през нощта изкуството го възраждаше.  И палеше свещи на Бог. Че му даде шанс отново да бъде себе си.  Злобата го изцеждаше, Творческата енергия го изпълваше.  Беше убийствен кръговрат.  А публиката беше ненаситна. Не го питаше кога рисува. Изкупуваше мокри акварелите му. Галериите оставаха празни още в първите вечери след премиерите.  Но пак беше недоволен. Страхът от неизвестното прозираше в тъжните му очи.  Ателието с бронза стоеше пусто. Леярната – студена. Минаваше покрай тях и сърцето му се свиваше. Мисълта, че може да се наложи да не пипа никога повече бронз и камък, че може да не извае никога поне една малка пластика, го ужасяваше. Инстинктът му крещеше, навиците бушуваха в душата му, пръстите го сърбяха, сънищата не му даваха покой, беше нервен, докачлив, дни и вечери минаваха в радости и ядове. Изгаряше...  Страхът го влудяваше... Докато един ден преди по-малко от година не чу от лекарите най-чаканата вест. Излекуван е напълно! И най-важното - може отново да работи с бронз. Може да диша прахта на ателието. Може да се върне към скулптурата. Може да запали леярната.  Господи, това искаше!  Когато отвори отново вратата на ателието беше истинското му Завръщане. Макар и през маската уханието на каменната прах го изпълни. Сякаш бе най-сладката цигара. Завърна се там, където от години са само Той и Бог. И Никой друг. Там, където прави сделките си с Всевишния, от които се раждат божествените скулптури.  И започна да прекарва нощите си в ателието.  Жаден, непокорен и покорен.  Осем месеца!  През деня в парламента. Битки, скандали, обиди, препирни...  През нощта всичко изтича през длетото. Бог му пращаше енергията си.  Така се родиха 27 скулптури и 50 черно-бели ескизи към всяка скулптура. Болка и радост, любов и мъка, изригване и стаяване.. Сезар и Бетовен, Войнът и Главите. Великолепни. Смайващи с философията си.  Когато ги видя – остана доволен от себе си.  Беше се завърнал наистина.  Беше се завърнал към занаята, който беше неговият Живот, който му даде Името и Славата.  Занаятът, който беше неговото Аз.  Беше победил! Злобата. Завистта. Болестта. И в крайчеца на тъжните му очи се роди Усмивката.  Това беше истинският Вежди. Отърсил се от всичко. Надживял всичко.  Спасил душата си. Обичаният. И обичащият. Реши да посвети Завръщането си на Снежа.  Защото без нея нямаше да има Завръщане.  Защото, когато преди две години тя трябваше да избира между болната си дъщеря в София и болния си съпруг в Германия, Снежа избра съпруга. Сигурно и до днес майчиното й сърце кърви от мъка. Вежди знае това.  Знае, че без Снежа нямаше да има и нощите в ателието, в които изкуството се раждаше  И ѝ направи най-големият подарък, за който мечтае всяка жена. Сложи я на пиедестал. Пред всички. Пред цар и президент. И ѝ се поклони.  А тя пък толкова се притесни, че не посмя да застане ребром до него.  Тя, която споделя по цял свят славата с него, сега се изправи на крачка зад мъжа си.  Беше удивителна сцена.  В залата имаше толкова много обич, толкова греещи очи и положителна емоция, колкото само Вежди може да предизвика.  Сега след Завръщането ще дойде бясното Творчество, дивата енергия, раждащата емоция и новите пътища.  Защото Вежди все още не е взел всичко от Живота.  Все още не е дал и всичко от себе си. Защото Завръщането означава отново Състезание.", "date": "2018.02.23", "title": "Валерия Велева: Вежди надви и рака, и омразата, и завистта. И се завърна! "}
{"url": "http://epicenter.bg/article/Cheshki-miliarder-e-shokiran-ot-izbora-na-Ginka-za-kupuvach-na-ChEZ/147922/4/0", "text": "  Собственикът на чешката енергийна компания Energo-Pro - милиардерът Яромир Тесарж, оспорва прозрачността на процедурата за продажба на българските активи на CEZ в България. Неговата компания първоначално бе спрягана за почти сигурен купувач на бизнеса на конкурента си в България, но CEZ избра за купувач пазарджишката семейна фирма \"Инерком груп\".   Тя е еднолична собственост Гинка Върбакова, чиято кума според вестник \"Капитал\" е министърът на енергетиката Теменужка Петкова. Активите на \"Инерком груп\" са изключително скромни. За 2016 г. те са на стойност от 90 000 лева, а дружеството е отчело загуба от 11 000 лева.   „Повече от 20 години съм работил в Източна Европа, никога не съм срещал нещо такова\", каза Тесарж пред lidovky.cz, цитиран от economic.bg   Тесарж, който е един от най-богатите чехи, се опита да купи българският бизнес на групата ЧЕЗ, но не успя.   Той е убеден, че това се е случило, защото процедурата за подбор на купувач не е била прозрачна, пише той в писмо до чешкото дружество.   Предприемачът подкрепя своето писмо с анализ на BDO Advisory. Изследването на консултантската компания критикува по-специално ЧЕЗ, че не предоставя на потенциалните купувачи един и същ достъп до информация.   Това е и причината, поради която компанията му „Енерго-про“ предлага по-малка сума за покупка от победителя на „Инерком груп“.   „Заключенията в доклада показват, че процесът по продажба на активите очевидно е бил засегнат от недостатъчна информация за оферентите, което затрудни позицията им и е по-малко вероятно да дадат възможно най-доброто предложение“, се казва в доклада.   Собственикът на „Енерго-Про“, който вече е на българския пазар и чиято дистрибуторска мрежа обслужва над един милион клиенти, смята, че поведението на ЧЕЗ в процеса на избор на купувач за аматьорско.   „Процесът няма ясна стратегия, която да започне от началото до края. Неговата организация не съответства на размера на сделката и значението на актива. Начинът, по който беше стартиран, и ходът на отделните етапи не отговаряха на обичайните пазарни стандарти. Като цяло, процесът е неконкурентен за кандидат-купувачите, които могат да намалят желанието си за участие по-нататък, и по този начин да се получи най-добрата оферта“, пише в писмото Тесарж.  ", "date": "2018.02.23", "title": "Чешки милиардер е шокиран от избора на Гинка за купувач на ЧЕЗ"}
{"url": "http://epicenter.bg/article/Zhena-zagina-pri-pozhar-v-tsentara-na-Varna/147909/3/0", "text": "  59-годишна жена е загинала при пожар тази сутрин в центъра на Варна, съобщиха от Областната дирекция на МВР в града, цитирани от    Сигналът за огъня, избухнал в стая от апартамент на бул. \"Цар Освободител\", е подаден около 6.50 часа.   На място са изпратени два екипа на пожарната. Установено е, че в помещението, където е възникнал пожарът, е починала 59-годишна трудноподвижна жена.   Изясняват се причините за настъпване на смъртта й, както и причините за възникването на инцидента.   По случая има образувано досъдебно производство. При пожара са унищожени, дунапрен, домашно имущество и дрехи, електрически кабел – 5 м.  ", "date": "2018.02.23", "title": "Жена загина при пожар в центъра на Варна"}
{"url": "http://epicenter.bg/article/Nadzirateli-otnovo-protestirat-v-tsyalata-strana-/147944/3/0", "text": "И днес надзиратели от цялата страна протестираха с искане за по-високи заплати и увеличение на щата, предаде Радио „Фокус”.  В Пловдив протестиращите излязоха пред сградата на затвора отново с лозунги „С обещания затвори не се пазят”, „Европа и за нас” и др. Надзирателите искат заплатите им да се изравнят с тези на колегите им от МВР и поне 20% увеличение. Те настояват още за попълване на незаетите щатове и по-добри условия на труд.  Протестът им ще продължи и след обяд, след работно време, пред сградата на съда в Пловдив. Към тях ще се присъединят и служителите на Съдебна охрана.  Пореден протест на надзиратели и служители от съдебна охрана се проведе и в Шумен. От 12.00 часа протестиращите отново бяха пред Съдебната палата в защита на исканията си за по-добри условия на труд, за достойно отношение и заплащане.  Днес отново бяха издигнати плакати с надписи „До кога ще чакаме“, „Обещания до кога“, „Не сме служители втора ръка“, „Само едно е сигурно в сектор „Сигурност“ Несигурността“.  „До кога ще очакваме адекватен отговор на нашите искания, какво чакаме - умните да се наумуват, мъдрите да се намъдруват. Стига вече само лъжливи обещания, искаме това, което ни се полага по право. Работим и си заслужаваме възнагражденията“, коментираха събралите се на протеста.  Надзиратели и охранители на съдебната власт от цялата страна ще се включат в националния протест в столицата.  ", "date": "2018.02.23", "title": "Надзиратели отново протестират в цялата страна "}
{"url": "http://epicenter.bg/article/Anita-Meyzer-korenno-promeni-versiyata-za-smartta-na-mazha-si/147961/3/0", "text": "  Анита Мейзер обяви нова версия за смъртта на съпруга си Николай Димов. Това се случи днес по време на заседанието на Апелативния съд във Варна, където тя обжалва присъда от 4 години и половина затвор за причиняване на смърт по непредпазливост и предлагане на подкуп от 30 000 евро на разследващ полицай.   Тя заяви, че не е поставяла свински опашки на 40-годишния си мъж и не е била в апартамента, когато той е починал, съобщава novini.bg.   Обясненията й се различават коренно от тези, които тя е дала в разпити пред разследващите и по време на предишни съдебни заседания. Досега Мейзер твърдеше, че в нощта на 14 август 2016 г. е сложила на Николай една свинска опашка на ръцете му зад гърба и по две на краката и на врата. След това отишла в друга стая, за да вземе телефона му и да заснеме как той ги къса. Когато се върнала, го заварила паднал от масажната маса и мъртъв. Пред съда днес Мейзер каза, че не иска повече да поема чужда вина и се е получило \"много тъпо да стои в затвора за нищо\".   Според новата версия, тя е тръгнала за магазина 20 минути след полунощ на 14 август, за да купи яйца и кухненска хартия. По това време Николай е лежал по очи на масажната маса, като е имал само една свинска опашка на краката, а пакетът с останалите бил на малка масичка до него. Заръчал й да не се бави повече от половин час, за да правят после секс, предаде Дарик. Когато Мейзер се прибрала отново в жилището, тя говорила дълго време с приятел по телефона, отишла до апартамента на дъщеря си в същата кооперация и чистила след котката си. Това й отнело между 40 и 60 минути и едва след това открила тялото на Николай, паднало от масажната маса. В първия момент си помислила, че съпругът й се прави на умрял, както обичал да се шегува. Мейзер седнала върху трупа и след като се уверила, че Николай няма пулс, се паникьосала. Побягнала към кухнята, за да търси веро и ножици, с които да среже свинските опашки. Тя разказа, че няколко пъти „лашкала” тялото, отрича обаче да се е опитвала да го изнесе със сак на колелца от жилището, както твърдеше по-рано.   „Аз се шашнах по време на експеримента, защото предишния ден се возихме със сака, наши си глупости. Не съм виновна, не съм слагала свински опашки. Това беше негова прищявка”, каза Мейзер. Обратът в показанията си Мейзер обясни с уверенията, които получила за условна присъда.   „Днес казвам истината. Исках да го направя още на първа инстанция, но бях посъветвана да не променям първоначалните си показания. Не мога да продължа да поемам вина за нещо, за което не съм виновна. Вживяла съм се в ролята на виновна и вкарах доста креативност. Да страдаш за любимия си мъж и да си затворена е толкова тежко, че може да го разбере само човек, който го е изпитал”, каза Анита Мейзър. Заради обясненията на Мейзер съдът назначи нова съдебно-медицинска експертиза. Следващото заседание по делото е насрочено за 26 март.      ", "date": "2018.02.23", "title": "Анита Мейзер коренно промени версията за смъртта на мъжа си"}
{"url": "http://epicenter.bg/article/Apelativniyat-sad-potvardi-opravdatelnata-prisada-na-Aleksey-Petrov-/147964/3/0", "text": "Софийският апелативен съд е потвърдил оправдателната присъда на първа инстанция на Алексей Петров, Явор Джиджев и Теодор Дочев по дело за пране на пари и присвояване на над 3 млн. лева, съобщиха от пресцентъра на съда.  В началото на миналата година Софийският градски съд оправда тримата по предявените им обвинения, като след това прокуратурата протестира решението с мотива, че съдът от първата инстанция е направил превратно обсъждане на доказателствата, без в същото време да се оспорват приетите по делото фактически положения.  Според апелативните съдии присъдата е постановена при изяснена фактическа обстановка, като фактите са приети от съда след подробен анализ на събраните доказателства, а материалният закон е приложен правилно.  \"Софийски градски съд е провел пълно и задълбочено съдебно следствие, като е събрал всички относими доказателства\", се казва в мотивите на апелативния съд, цитирани от Нова тв.  ", "date": "2018.02.23", "title": "Апелативният съд потвърди оправдателната присъда на Алексей Петров "}
{"url": "http://epicenter.bg/article/Bivshiyat-legioner-ot-s--Oreshnik-ostava-v-aresta--Video--/147966/3/0", "text": "Бившият легионер Иван Пачелиев остава в ареста. Това реши Районният съд в Тополовград. Преди дни мъжът от село Орешник се барикадира в дома си и стреля по полицаи, припомня Нова тв.  Според магистратите той може да извърши ново престъпление, а повдигнатите му обвинения са за достатъчно тежки престъпления.  В съдебната зала стана ясно, че по време на ареста Иван Пачелиев е със счупена ръка, която има нужда да бъде лекувана от специалисти. От съда обясниха, че няма проблем това да се случи по време на задържането под стража.  Срещу Пачелиев са повдигнати две обвинения – за възпрепятстване органите на реда, което предвижда наказание до 6 години затвор, а второто за притежание на взривни вещества и боеприпаси без надлежните разрешителни, за което наказанието е от 2 до 8 години лишаване от свобода.  В съдебната зала Иван Пачелиев заяви, че има разрешителни за оръжията си. Адвокатът му каза, че на по-късен етап те ще бъдат представени. Разрешителните са от Франция. Пред журналисти Пачелиев не отговори на въпроси.  Решението на Районния съд в Тополовград може да бъде обжалвано в тридневен срок, а адвокатът му заяви, че това ще се случи. Заседанието в Окръжния съд в Ямбол ще бъде на 28 февруари.  ", "date": "2018.02.23", "title": "Бившият легионер от с. Орешник остава в ареста (Видео) "}
{"url": "http://epicenter.bg/article/Nameriha-mlada-zhena-zavarzana-i-zaklyuchena-v-apartament-v-lyaskovsko-selo-/147967/3/0", "text": "21-годишна жена от град Златарица е намерена завързана и заключена в жилище в лясковското село Добри дял, обитавано от 38-годишен мъж, съобщиха от Областната дирекция на МВР във Велико Търново.  Служители на полицейското управление в Горна Оряховица от вчера работят по изясняване на случая.  От проведените до момента действия по разследването е изяснено, че двамата са били в близки отношения. По жената няма следи от насилие. Местонахождението на мъжа се установява. Той е обявен за общодържавно издирване.  По случая е образувано досъдебно производство.  ", "date": "2018.02.23", "title": "Намериха млада жена завързана и заключена в апартамент в лясковско село "}
{"url": "http://epicenter.bg/article/Zam-ministar-Zheni-Nacheva--Vazlozhili-sme-speshna-vatreshna-proverka-na-NZOK--Video-/147949/2/0", "text": "Възложили сме спешна вътрешна проверка на Националната здравноосигурителна каса (НЗОК), съобщи заместник-министърът на здравеопазването и председател на Надзорният съвет на Касата Жени Начева след извънредно заседание на Надзора заради разрастващия се скандал с дълговете към чужди каси, предаде бТВ.  „Числата, посочени в прессъобщението на НЗОК, което беше изнесено днес, не са верни, има съществени разминавания в данните. И във връзка с това сме назначили спешна вътрешна проверка, която ще приключи до понеделник сутринта и ще установи коректните числа“, каза Начева.  По-рано днес от НЗОК изпратиха съобщение до медиите, в което се казва, че „към 31 януари 2018 г. задълженията по исковете на другите държави са на стойност 271 200 хил. лв. Средствата в Закона за бюджета на НЗОК за 2018 г. за здравноосигурителни плащания за медицинска помощ по реда на правилата за координация на системите за социална сигурност са в размер на 73 000 хил. лв“.  Дори проверката да отчете, че има грешки, това няма да се отрази на бюджета за 2018 г., каза Начева.  Възложен е и анализ и механизъм, който да оптимизира сроковете за обработка на исковете за плащанията.  Начева подчерта още, че и данните, които са изнесени за постъпилите жалби, „също не са коректни“. „Всъщност жалби няма, а тези над 600 лица са хората, които са заявили възстановяване на плащанията след лечение в чужбина. Няма нито една жалба, постъпила в Касата от конкретно лице, нито е застрашено лечението на което и да е лице в чужбина“, каза още Начева.  Независимо от всичко Надзорният съвет смята, че всичко това няма да попречи на подписването на Националния рамков договор за 2018 г.  „Това, че има милиони левове задължения, не значи, че има проблем или че проблемът не е контролируем. В рамките на тези 73 млн. лв. средства по бюджета на Касата за 2018 г. може да се реализират европейските плащания към други държави от Европейския съюз, без да има напрежение в съответните осигурителни фондове. Те са осигурени със съответните споразумения за разсрочване на плащанията, които НЗОК е подписала със съответните държави. Така че сумата за 2018 г., която е дължима към други държави, е реалистична, контролируема и изпълнима“, коментира Начева.  Няма опасност в чужбина да спрат да приемат български пациенти. „Плащанията през тази година са осигурени със споразумения с другите държави. А всичко, което се установи като разлика между счетоводната и бюджетната информация, ще остане като дължими средства за 2019 г. и следващите години след разговори със съответните осигурителни институции“, каза още Начева.  Скандалът с НЗОК придоби нови размери след вчерашната размяна на гневни писма. Първо финансовият министър Владислав Горанов заяви в писмо, че не може да си обясни откъде идва драстичната разлика в данните дълговете към чужди каси, след като според данни на шефа на Касата проф. Камен Плочев просрочените дългове към края на януари са за около 133 млн. лв., а според отчета за изпълнението на бюджета към края на януари те са към 7,6 млн. лв.  Последваха писма на Лекарския съюз и на Зъболекарския съюз, включително до премиера Бойко Борисов, че призивът на финансовия министър да се прекратят преговорите и да не се подписва рамков договор с лекарите и зъболекарите, докато не се изясни финансовата ситуация в Касата, е противоконституционен. Лекарите и зъболекарите твърдят пред премиера, че осуетяването на подписването на рамковия договор ще доведе до криза в здравеопазването и поредица от протести.  Всъщност дълговете към чужди здравни каси не са тайна. От стенограма от заседанието на Надзора от октомври миналата година е видно, че надзорниците са питали Кирил Ананиев, който по това време е председател на Надзора, какво ще се случи с милионите левове дългове към чужди каси, а той ги определя като „вътрешен дефицит на Касата“.  Както стана ясно по-рано днес, проф. Плочев е приет спешно в кардиологията на ВМА. В момента Касата няма и подуправител.  В момента НЗОК като администрация работи добре, въпреки че проф. Плочев е в болничен, коментира Начева.  ", "date": "2018.02.23", "title": "Зам.-министър Жени Начева: Възложили сме спешна вътрешна проверка на НЗОК (Видео)"}
{"url": "http://epicenter.bg/article/Trima-papi-i--edin-predsedatel--VIDEO--/147950/2/0", "text": "След като преди време премиерът Бойко Борисов се похвали, че трима папи са го галили по главата, от днес похвалата вече може да звучи така: „Трима папи и един председател на Европейската комисия“, предаде бТВ.  Докато Борисов говореше пред български журналисти в сградата на Съвета на Европа в Брюксел, зад гърба му мина Жан-Клод Юнкер и го погали по темето.  Борисов обясни, че в Съвета е тръгнала закачка, след като германският канцлер Ангела Меркел е отбелязала, че гръцкия премиер Алексис Ципрас се е подстригал като него.  ", "date": "2018.02.23", "title": "Трима папи и... един председател на ЕК са галили премиера ни (ВИДЕО) "}
{"url": "http://epicenter.bg/article/Sergey-Stanishev--Levite-lideri-sa-za-prozrachen-izbor-na-predsedatel-na-EK-/147953/2/0", "text": "Премиери и eвропейски комисари от ПEС потвърдиха решимостта си за издигане на „Общ кандидат“ за председател на ЕК преди изборите за ЕП през 2019 г. Левицата наложи номинирането на „Общ кандидат“ на предишните избори за Европарламент и така даде шанс на европейските избиратели да гласуват директно за най-високия пост в ЕК. Това съобщиха от пресофиса на Сергей Станишев.  По този начин беше прекратена практиката председателят на най-влиятелната институция в ЕС да бъде избиран „на тъмно“.  Днес в централата на ПЕС премиерът на Италия Паоло Джентилони, премиерът на Швеция Стефан Льовен, премиерът на Гърция Алексис Ципрас, първият зам.-председател на ЕК Франс Тимерманс и Върховният представител на ЕС по външна политика Федерика Могерини се събраха на редовната координационна среща преди заседанието на Европейския съвет.  Президентът на ПЕС Сергей Станишев, който бе домакин на срещата, заяви:  „ПЕС ще отстоява инициативата си за „Общ кандидат“. През декември в Лисабон дори договорихме още една стъпка напред – да изберем кандидат на европейската левица в един отворен, демократичен и прозрачен процес.“  Левите лидери обсъдиха и дългосрочния бюджет на ЕС след 2020 г. (Многогодишна финансова рамка).  „Планирането на дългосрочния бюджет е най-адекватният инструмент, с който можем да преборим предизвикателствата пред Европа. Многогодишната финансова рамка трябва да бъде амбициозна, за да може ЕС да постигне резултатите, които гражданите очакват. Това означава не само да намерим нов източник на финансиране, но и да се преборим за бюджет с подходящи приоритети, така че средствата да бъдат използвани , за да вървим към изравняване вместо към създаване на нови неравенства. Запазването и дори увеличаването на средствата за кохезионна политика са ключът към постигането на тази цел.“, добави Станишев.  На срещата на лидерите от ПЕС присъстваха: Сергей Станишев, президент на ПЕС, Паоло Джентилони, министър-председател на Италия, Стефан Льовен, министър-председател на Швеция, Джоузеф Мускат, министър-председател на Малта, Алексис Ципрас, министър-председател на Гърция, Удо Булман, изпълняващ длъжността председател на групата на Социалистите и демократите в ЕП, Федерика Могерини, Върховен представител на ЕС по въпросите на външните работи и политиката на сигурност, Франс Тимерманс, първи заместник-председател на Европейската комисия, Карл-Хайнц Ламберц, председател на Комитета на регионите на ЕС.  ", "date": "2018.02.23", "title": "Сергей Станишев: Левите лидери са за прозрачен избор на председател на ЕК "}
{"url": "http://epicenter.bg/article/Borisov--Balgariya-i-Rumaniya-tryabva-da-badat-prieti-v-Shengen-zaedno-/147956/2/0", "text": "Премиерът Бойко Борисов изрази очакване България и Румъния да бъдат приети в Шенген заедно. Той коментира темата пред български журналисти в Брюксел в отговор на въпрос, свързан с обстановката в Румъния напоследък, предаде БТА.  Минавали сме през различни периоди - те са били по-напред от нас, ние също сме били по-напред от тях. България и Румъния заедно влязохме (в ЕС), заедно ще влезем в Шенген. Това са нашите обични съседи, трябва да правим всичко възможно да вървим заедно и да си помагаме. Би било грешно да се възползваме и да казваме \"Идете настрани\". Нашата сила в региона е единството, подкрепата и в това да имаме просперитет. Заедно с колегите трябва да направим така, че да не се спираме, а да си помагаме и да вървим заедно напред, обобщи Борисов.  По неговите думи може незабавно или в най-скоро време, в рамките на българското председателство на Съвета на ЕС, нашите страни да бъдат приети в Шенген с въздушните и морските граници.  \"Там риск няма. Егоистичният риск идва от сухопътните граници, защото, ако ние станем външна граница на Шенген, до Амстердам няма къде да ги спират (мигрантите)\", посочи премиерът. По неговите думи затова много държави се страхуват да подкрепят приемането на нашата страна в Шенген със сухопътните граници.  \"Когато колегите от Вишеградската четворка казаха, че са готови да платят да направим заградително съоръжение и с Гърция, казах им, че мечтата на поколения българи и гърци е била да пътуват свободно, без огради. Не само отказах, а винаги заявявам, че на Гърция трябва да се помага с всичко, за да се справи с този проблем\", посочи премиерът.  Той съобщи, че на 4-5 април у нас ще дойде председателят на една от партиите, участващи в коалиционното правителство в Холандия. Предвижда се гостът да посети границата.  ", "date": "2018.02.23", "title": "Борисов: България и Румъния трябва да бъдат приети в Шенген заедно "}
{"url": "http://epicenter.bg/article/API-alarmira--Idvat-snyag-i-vielitsi--karayte-vnimatelno--/147958/2/0", "text": "През следващата седмица се очакват снеговалежи и силен вятър, предупреждават от Агенция \"Пътна инфраструктура\". Влошаването на времето ще започне от неделя. Температурите ще се понижат значително от силния североизточен вятър, с което се увеличават предпоставките за заледявания. Възможни са виелици и снегонавявания.  Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.  Областните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия. В готовност за поддържане на пътищата са около 3000 машини.  Няколкодневен период със сняг, студено време и виелици започва от утре. Ще остане облачно. Възможни са временни разкъсвания на облачността. Температурите сутринта ще са от около нула до 3, 4 градуса, а дневните - от 4 до 9, в крайните южни райони до около 10 градуса. Превалявания са възможни в крайните североизточни и югозападни райони.  Привечер срещу неделя вятърът от североизток ще се усили и с него ще започне да нахлува много студен арктичен въздух с произход от ледените акватории на Северния Ледовит океан.  Ще завали в цялата страна, като на повечето места валежите ще бъдат от сняг, освен в ниските части на Горнотракийската низина, където все още ще превалява дъжд и мокър сняг.  Температурите в неделното утро ще бъдат от минус 5 в североизточните райони до 3 градуса на югоизток.  Дневните стойности ще са от минус 3 на североизток до плюс 2-3 градуса.  Сняг ще превалява на много места в страната, освен крайните северозападни и източни райони. Ще духа слаб до умерен вятър от североизток, в Северозападна България - от северозапад.  През нощта срещу понеделник сняг ще вали в цялата страна и ще се образува почти повсеместна снежна покривка.  Ще духа умерен вятър от североизток, който в Северна България ще образува навявания и преспи. Минималните температури в Северна България в понеделник ще бъдат от минус 9 до минус 5, а в южните райони от минус 4 до минус 2.  През деня снеговалежите ще продължат. Дъжд или мокър сняг ще вали само в източната част на Горнотракийската низина. Максималните стойности ще бъдат от минус 7 до минус 2 в северните райони и от минус 3 до плюс 2 в Южна България.  Във вторник и сряда ще остане студено, с минимални температури от минус 9 до минус 2 и дневни от минус 5 до плюс 1-2 градуса. Във вторник преваляванията временно ще отслабнат, но в сряда отново ще вали в цялата страна.  От неделя включително, до средата на следващата седмица времето в планините ще бъде опасно за туризъм и ски. Ще бъде ветровито и много студено, с висока лавинна опасност.  Постепенно подобрение на времето ще настъпи към четвъртък, когато валежите на повечето места ще спрат и ще започне повишение на температурите.  Според предварителните прогнози, през втората половина на следващата седмица предстои рязко затопляне, особено в южната половина на страната, където дневните стойности ще преминат 15 градуса.  ", "date": "2018.02.23", "title": "АПИ алармира: Идват сняг и виелици, карайте внимателно! "}
{"url": "http://epicenter.bg/article/Propadna-chast-ot-patya-Tsarevo-Malko-Tarnovo--VIDEO--/147960/2/98", "text": "Част от пътя Царево-Малко Търново е пропаднал и създава сериозни предпоставки за възникването на пътни инциденти. За това алармира кметът на община Малко Търново Илиян Янчев, предава Дарикнюз.  „Шофирайте с повишено внимание, а с по-тежки автомобили не е препоръчително преминаването изобщо“, предупреждава той. Според кмета, участъкът е пропаднал днес. Янчев е запознал с проблема и представители на Агенция „Пътна инфраструктура“.  Пътят Малко Търново-Царево е в окаяно състояние и се нуждае от спешен ремонт. Трасето е изключително важна пътна артерия за местните хора. За ремонта му са необходими почти 20 млн. лева. По отсечката не е работено повече от 40 години.  Към момента тече изготвянето на технически проект за ремонта.  ", "date": "2018.02.23", "title": "Пропадна част от пътя Царево-Малко Търново (ВИДЕО) "}
{"url": "http://epicenter.bg/article/Nedzhmi-Ali--Ogromno-mnozinstvo-pri-glasuvaneto-na-Finansovata-ramka-i-Sistemata-za-sobstveni-resursi/147965/2/0", "text": "С огромно мнозинство в Европейския парламент бяха гласувани два изключително важни за Европейския съюз доклади. Това съобщи евродепутатът от Алианса на либералите Неджми Али. Той е член на Комисията по бюджети, на чието заседание докладите са били гласувани.   Те касаят „Позиция на Европейския парламент по Многогодишната финансова рамка (МФР) след 2020 г.“ и „Реформиране на системата за собствени ресурси на ЕС“.   „По този начин членовете на Комисията по бюджети представиха позицията си в преговорния процес (между Европейския парламент, Европейската комисия и Съвета на ЕС) за следващата финансова рамка, която трябва да финансира нови приоритети, както и да компенсира недостига на средства след напускането на Обединеното кралство. Разходната и приходната част на европейския бюджет следва да се разглеждат като един общ пакет”, коментира Неджми Али.   Членовете на бюджетната комисия в Европарламента предвиждат бюджетът на ЕС да отразява политическия проект и дългосрочната стратегия за по-силна и по-устойчива Европа. Те настояват бюджетът на ЕС да бъде увеличен от сегашния 1% на 1.3% от Брутния национален доход (БНД) на държавите-членки, за да може да бъде продължена подкрепата за редица политически области, като например селското стопанство и политиката на сближаване, както и да бъдат осигурени достатъчно финансови средства за реагиране на новите предизвикателства като сигурност, отбрана и миграция.   Основните предложения включват насърчаване на научноизследователските програми, програмата \"Еразъм +\", инициативата за младежка заетост и подкрепата за Малки и средни предприятия (МСП), както и инвестициите в инфраструктурни проекти чрез Механизма за свързване на Европа.   Докладът за собствените ресурси се основава на резултатите от работата на групата на високо равнище, председателствана от Марио Монти. В него се призовава, от гледна точка на приходите, за запазване на съществуващите и постепенно въвеждане на нови собствени ресурси.   „Новите собствени ресурси могат да бъдат базирани на следните елементи: ревизиран ДДС; част от корпоративните данъци; облагане на финансовите услуги; част от данъците върху компаниите в цифровия сектор; част от възможни данъци за опазване на околната среда”, посочи българският евродепутат.   Според него, собствените приходи трябва да осигурят съществено намаляване (до 40%) на дела на преките вноски на база БНД, да премахнат всички отстъпки и корекции, които носят полза само на отделни държави, както и да дават възможност за финансиране на по-високите разходни нива на ЕС в периода следващата МФР след 2020 г. Необходимо е приходите да покриват недостига на средства, предизвикан от Брекзит, да не увеличават данъчната тежест за европейските данъкоплатци, допълни още евродепутатът.", "date": "2018.02.23", "title": "Неджми Али: Огромно мнозинство при гласуването на Финансовата рамка и Системата за собствени ресурси"}
{"url": "http://epicenter.bg/article/Ginka-ot-Pazardzhik-se-obadi--Vsichko-okolo-pokupkata-na-ChEZ-e-zakonno-i-spored-pravilata-/147971/2/0", "text": "Инерком България разпространи днес следобед първата си официална позиция за сделката с ЧЕЗ. \"Предоставихме документи, одити, финансова и търговска информация, изискани в процедурата\", пише в съобщението.  \"Инерком България беше избрана за купувач на всички активи на ЧЕЗ, a. с. в България. Договорът между дружествата от групата на ЧЕЗ и Инерком България беше подписан на 23.02.2018 г. Процедурата по продажбата, която привлече множество международни участници, се проведе съгласно законите на Република Чехия. Предстои сделката да бъде одобрена от българските регулаторни органи, едва след което ще бъде финализирана.  Дружествата, обект на сделката са: “ЧЕЗ България” ЕАД, “ЧЕЗ Електро България” АД, “ЧЕЗ Разпределение България” АД, “ЧЕЗ Трейд България” ЕАД, “ЧЕЗ информационни и комуникационни технологии Българи” ЕАД, “Фри Енерджи Проджект Орешец” ЕАД и “Бара Груп” ЕООД.  „Осъзнаваме обществената значимост на бизнеса, който ще придобием. Гордеем се, че сме сред малкото български компании, които инвестират в толкова мащабен проект в енергетиката. Първостепенна задача е да развиваме постигнатото от ЧЕЗ в условия на диалог с всички заинтересовани страни. Нашите намерения са за отговорно отношение към милионите клиенти на ЧЕЗ, служителите, ръководния екип и партньорите на дружествата. Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания. Това е голяма стъпка в развитието на нашата компания и ние се отнасяме много професионално и отговорно към нея“, каза Гинка Върбакова, собственик на дружествата от групата на Инерком.  „Вложихме много време, средства и усилия в подготовката на тази сделка. Ние, както и всички останали кандидати, преминахме през много проучвателни етапи и покрихме множество изисквания на продавача ЧЕЗ, а. с. и мажоритарния собственик в лицето на чешката държава. Предоставихме документи, одити, финансова и търговска информация, изискани в процедурата. Доказахме, че имаме опит и капацитет да придобием и управляваме дружествата в България в една изключително тежка процедура с множесто международни конкуренти. Благодарим на целия екип от консултанти по сделката – адвокатска кантора Allen and Overy, адвокатите ни по английско право, както и Адвокатско съдружие Спасов и Братанов, и финансовия консултант Mane Capital, както и на партньорите от банковите и финансовите институции. Ще отстояваме принципа на приемственост и ще продължим политиката на социално отговорно отношение, което за нас е част от разбирането ни за етично поведение на българския пазар. В дружествата на ЧЕЗ работят истински експерти и професионалисти, много от които с десетки години опит в енергетиката. За нас хората правят един бизнес успешен“, каза Милена Стоева, председател на Съвета на директорите на “Инерком България” ЕАД.  “Инерком България” ЕАД – дружество, специално учредено за целите на придобиването от ЧЕЗ, а. с., е част от и е изцяло подкрепено от голяма група компании, които се развиват повече от 10 години в областта на енергетиката, енергийната инфраструктура и строителството. Цялата информация относно собствеността на “Инерком България” ЕАД е прозрачна и публично достъпна. Основната част от дейността на групата е свързана с производство на електроенергия, проектиране, изграждане и оперативно управление на централи за производство на електроенергия от ВЕИ.  Инерком развива фотоволтаични проекти с обща инсталирана мощност от 100 МВт. Те включват 6 действащи централи с капацитет от 23 МВт и проект за 80 МВт централа, която ще функционира изцяло на пазарен принцип. Дружествата от групата на Инерком имат опит в изграждане на нови присъединявания, кабелни и въздушни трасета средно напрежение и реконструкция на съоръжения от преносната електроенергийна система, свързани с нови присъединявания. Групата има успешно реализирани проекти за изграждане, поддържане и реконструкция на енергийни съоръжения.  Част от дружествата от групата на Инерком развиват дейност и в сферата на строителството. Компаниите членуват в секторните бизнес организации - Българската фотоволтаична асоциация и Камарата на строителите.\"  ", "date": "2018.02.23", "title": "Гинка от Пазарджик се обади: Всичко около покупката на ЧЕЗ е законно и според правилата "}
{"url": "http://epicenter.bg/article/Sdelkata--quot-Ginka-ChEZ-quot--e-direktor-proval-za-Borisov--obyavi-Tasko-Ermenkov-/147972/2/0", "text": "\"Сделката \"Гинка-ЧЕЗ\" е директен провал за Борисов\". Това коментира соцдепутатът Таско Ерменков в предаването ”Лице в лице” по повод скандала на деня - оставката на министъра на икономиката и енергетиката Теменужка Петкова.   \"Нормално ли фирма с 50 000 лв. да купи предприятие, свързано с националната сигурност? Теменужка Петкова вчера ни излъга, че няма информация за сделката. Днес пък си хвърли оставката, защото познавала била купувача.За секунда не бих допуснал, че Петкова самостоятелно и без знанието на премиера е предприела каквито и да е действия. Покупко - продажбата на такова предприятие не е проста работа - зависи от политиката на правителството и от всичко регулатори. Затова ДАНС да разследва, ако има желание, да види какво е вършил съпругът на Гинка и с кого. Прокуратурата също може да се самосезира, ако има желание за работи. Министърът е изпълнител, тя няма смелостта, но тази сделка е директен провал на премиера ни, а оставката на Петкова е клапата, през която да излезе напрежението\". Не е нормално да разпродават ерепетата ни за жълти стотинки, време е гражданите да се осъзнаят и да протестират.\"", "date": "2018.02.23", "title": "Сделката \"Гинка-ЧЕЗ\" е директен провал за Борисов, обяви Таско Ерменков."}
{"url": "http://epicenter.bg/article/Kolyo-Kolev--Ostavkata-na-ministar-Petkova-e--quot-pozharen-hod-quot-/147973/2/0", "text": "Това заяви социологът и политически анализатор Кольо Колев в предаването „Още от деня“ на БНТ по повод скандала на деня – оставката на енергийният министър Теменужка Петкова.   \r\n \r\n \r\n \r\n", "date": "2018.02.23", "title": "Кольо Колев: Оставката на министър Петкова е \"пожарен ход\""}
