{"url": "http://epicenter.bg/article/Brigaden-general-Nikolay-Karaivanov--Armiyata-dava-vazmozhnost-za-lichnostno-razvitie-/195169/2/0", "text": "Армията е институция, която дава възможност за личностно развитие, възпитава в чувство за отговорност, дисциплина, екипна работа, психическа устойчивост, изгражда добри физически качества, учи на точност и коректност. Това каза пред журналисти в Силистра по време на кампанията „Бъди войник“ началникът на щаба на Сухопътните войски бригаден генерал Николай Караиванов, съобщиха от пресцентъра на МО.    Той отбеляза, че чрез подобни събития гражданите имат възможност да видят отблизо Българската армия, да се докоснат до живота на военнослужещите, които поддържат бойна готовност и се стремят към повишаване на бойните си способности.    Стотици ученици, граждани и гости на Силистра посетиха информационната борса и с интерес разгледаха показа на техника и въоръжение в рамките на кампанията.    Преди традиционния концерт бригаден генерал Николай Караиванов връчи на 15 заслужили общественици, ветерани и жители на Силистра и региона, отличени със заповед на министъра на отбраната, юбилейни медали „100 години Първа световна война“.  ", "date": "2019.10.09", "title": "Бригаден генерал Николай Караиванов: Армията дава възможност за личностно развитие "}
{"url": "http://epicenter.bg/article/Rumen-Radev--Balgarskata-pozitsiya-za-Severna-Makedoniya-e-v-interes-na-istoricheskata-istina/195079/2/0", "text": "Хората от България и от Република Северна Македония споделят общ културен код, история и език от 1300 години. Затова политиците от двете страни имат общата отговорност да търсят подходи, които да ни сближават, а не поводи, които ни разделят. Това заяви президентът Румен Радев пред журналисти в Смолян, съобщиха от Прессекретариата на държавния глава.    Държавният глава посочи, че българската позиция за европейското приобщаване на Република Северна Македония е в интерес на историческата истина и недопускане на междусъседски проблеми в общото европейско семейство.    „Идеологията и манипулацията на тоталитаризма нямат място в обединена Европа“, категоричен е Румен Радев.    Президентът посочи, че българската позиция е и в интерес най-вече на Република Северна Македония, защото внася ясни европейски критерии и устойчивост в процеса на европейското приобщаване на страната.    Според Румен Радев е важно предварително да са ясни условията за нашата подкрепа във всяка една преговорна глава и затова e организирал консултативната среща по темата. Държавният глава подчерта, че очаква от българското правителство да отстоява последователно българската позиция.    „Не е работа на политиците на Република Северна Македония да коментират вътрешнополитическия живот в България, така както аз не коментирам и не се занимавам с вътрешнополитическите въпроси на Република Северна Македония“, заяви още президентът Радев.    Той допълни, че e поканил у нас колегата си Стево Пендаровски още на церемонията по встъпването му в длъжност.    „Няколко пъти съм потвърждавал своята покана към него и очаквам да намери време да дойде в България. Не трябва да се чака комисията по исторически и образователни въпроси да напредне, за да има такова посещение“, заяви българският президент.  ", "date": "2019.10.09", "title": "Румен Радев: Българската позиция за Северна Македония е в интерес на историческата истина"}
{"url": "http://epicenter.bg/article/Krasimir-Karakachanov--/195088/2/0", "text": "Българското правителство няма да спре евроинтеграцията на Северна Македония, но ще следи под лупа поведението на Скопие. Това се разбра след заседанието на правителството.   Вицепремиерът Красимир Каракачанов описа пред медиите решението на кабинета така: \"Северна Македония продължава към Европейския съюз като играч с жълт картон, но България държи червения!\" България няма да спира началото на преговорите, но те могат да са дълги, виждате Турция колко години преговаря, продължи Каракачанов.    Скопие да осъди репресиите срещу българи, извършени в комунистическа Югославия, да поправи учебниците по история, литература и география, да смени табелите на исторически места и паметници, които са срещу България, настоява българското правителство.   Резултатите от съвместната комисия със Северна Македония не могат да бъдат сурогат между истината и политическата им пропаганда, а трябва да бъдат ясно и точно отчетени, каза пред журналисти Каракачанов. \"За нас това означава не опит да се търси някакъв компромис между историческите факти и истина и измислиците, които те са си наложили през последните 50 - 60 години. Те си представят, че от една страна са историческите факти, а от друга политическите факти или измислени аргументи. И нещо средно да се направи. Не, историята не може да бъде компромис“, бе категоричен Красимир Каракачанов.   И направи извода: \"Скоростта на преговорите със Северна Македония зависи от тяхната политическа воля да бъдат честни, а не да се опитват да ни разиграват, както го правеха в последните две години!\"   „България няма да спре сега Македония за започване на преговори, но преди реалното започване на преговорите има няколко етапа: първа, втора междуправителствена конференция. Затова много ясно в българската позиция е записано, че преди насрочването на първата междуправителствена конференция Македония трябва да изпълни следните условия и това ще зависи дали такава междуправителствена конференция ще бъде насрочена и кога, преди втората междуправителствена конференция има друг пакет от условия, който те трябва да спазят и изпълнят“, добави вицепремиерът.   Искаме Северна Македония окончателно да скъса със своето югокомунистическо минало и риторика – или искаш да си в Югославия, или в Европейския съюз, а ако искаш да си в ЕС, ще бъдеш така добър да се съобразяваш, коментира още Каракачанов.    „Не може да продължава в учебниците да се пиша за „български окупатор“. Има достатъчно снимков материал, включително видеоматериал и така нататък, населението посреща така наречения „окупатор“ – българската армия. Има достатъчно факти за Царство България от 1941 до 1944 година, тогава България харчи 52 % от бюджета си, за да навакса Македония в своето икономическо развитие: строеж на жп линии, пътища, училища, подпомагане на кооперации. Тази югокомунистическа риторика трябва да приключи. Това е категорично условие“, посочи още Каракачанов.   ", "date": "2019.10.09", "title": "Каракачанов: Скопие да поправи учебниците! Продължават към ЕС с жълт картон, България държи червения"}
{"url": "http://epicenter.bg/article/Tomislav-Donchev--Chinovnik-ot-voennoto-ministerstvo-zamesen-v-isteriyata-s-otnemaneto-na-detsa-/195119/2/0", "text": "Служител от пресцентъра на Министерството на отбраната е сред хората, разпространявали фалшиви новини как ще бъдат отнемани деца от родителите им. Това съобщи вицепремиерът Томислав Дончев на брифинг в Министерски съвет по повод паниката в Сливен и Ямбол, при която родители опразниха три училища от страх, че ще им бъдат отнети децата, предаде Дарикнюз.    \"Разговарях с колегата Каракачанов, той обеща да провери и да вземе мерки. Доколкото знам, това не е единственият служител на държавна служба, който има съпричастност, което е недопустимо\", заяви Дончев.    \"Ще проверя и взема необходимите мерки, ако се окаже вярно, че мой служител участва в разпалването на истерията около Стратегията за детето.\" Това каза в изявление в Министерски съвет вицепремиерът и министър на отбраната Красимир Каракачанов, цитиран от Агенция „Фокус“.    \"Всякакви глупости съм виждал, но това мина всички граници. Това има за цел да държи хората в подозрения, паника и страх, а това вече не е политически въпрос\", коментира Томислав Дончев, като призова медиите да помагат истината по случая да излезе наяве.  ", "date": "2019.10.09", "title": "Томислав Дончев: Чиновник от военното министерство е замесен в истерията с отнемането на деца "}
{"url": "http://epicenter.bg/article/Mladezhi-ot-BSP-pochistiha-pred-doma-na-Daniel-Panov/195130/2/0", "text": "  Микросметище на улица „Георги Бенковски“ в квартал „Бузлуджа“ почистиха младежите от БСП и кандидати за общински съветници. Отпадъците бяха натрупани в близост до контейнер за смет и повече от месец никой от местното ръководство на Общината не реагира за тяхното извозване. Михаил Михалев, Паулина Петрова, Красин Каракоцев и Марио Иванов успяха да напълнят две ремаркета с отпадъци, за да дадат добър пример на своите връстници и живущите в квартала. Всъщност микросметището се намираше точно пред блока, където е адресната регистрация на Даниел Панов. „Ние почистихме едно от многото микросметища във Велико Търново, но интересното е, че това се намира точно пред блока на досегашния кмет Даниел Панов. Той претендира да управлява отново общината, а в същото време не знае какво се случва пред собствения му дом. Именно тук е адресната му регистрация, с която участва и на тези избори и която му дава право на 27-ми октомври да гласува“, сподели кандидатът за общински съветник и председател на Младежкото обединение на БСП – Михаил Михалев. Освен всичко друго младите хора се надяват, че с постъпката си ще направят Велико Търново по-чист и по-добър град за живеене. „Искаме да дадем добър пример, искаме да покажем, че за всички отпадъци има точно определени места. Днес се постарахме да изчистим това микросметище, за да покажем на нашите връстници, че можем да бъдем полезни и че не трябва да замърсяваме средата, в която живеем“, допълни кандидатът за общински съветник от листата на „БСП за България, АБВ, Движение 21“ Паулина Петрова. Зад думите й застана и нейния колега от листата Красин Каракоцев, който припомни, че младежите от БСП многократно са участвали в акции за почистване.  „Искаме да покажем, че заедно можем да променим града, в който живеем. Искаме с този добър пример да вдъхновим повече хора“, обясни Красин Каракоцев. А Марио Иванов, който също е част от листата за общински съветници от силния отбор на Весела Лечева, припомни, че почистването на микросметището е и символично. „Именно тази камара с боклуци, която днес почистихме символизира 8-годишното управление на ГЕРБ в общината. Даниел Панов иска нов мандат, а в същото време такива микросметища са ежедневие за великотърновци. А Общината плаща милиони за сметоизвозване“, сподели Марио Иванов.  ", "date": "2019.10.09", "title": "Младежи от БСП почистиха сметище пред дома на кмета Даниел Панов"}
{"url": "http://epicenter.bg/article/Stefan-Danailov-e-priet-vav-Voennomeditsinska-akademiya-v-Sofiya-zaradi-vlosheno-zdrave/195131/2/0", "text": "Стефан Данаилов е приет по спешност във Военно-медицинска академия, съобщи NOVA. Големият български актьор е настанен в Интензивното отделение на болницата. Според източници на NOVA, събирал вода в белите дробове и се налагало да му се направи пункция.     Досега Ламбо се възстановяваше след операция в Болницата за продължително лечение и рехабилитация – Хисаря към Военномедицинска академия (ВМА). След инцидент през август, Ламбо бе приет по спешност в болница в Бургас, където му беше направена операция на тазобедрената става.    След допълнителни изследвания, направени през септември, на Данаилов бе назначена рехабилитация във военния санаториум в Хисаря.", "date": "2019.10.09", "title": "Стефан Данаилов е приет във Военномедицинска академия в София заради влошено здраве"}
{"url": "http://epicenter.bg/article/Pravitelstvoto-reshi--Zapochva-modernizatsiyata-na-nad-54-km-ot-patya-Vidin---Botevgrad-/195132/2/0", "text": "Започва модернизацията на над 54 км от пътя между Видин и Ботевград, в отсечката Видин - Ружинци. За да стартира изпълнението на проекта, правителството увеличи размера на ангажиментите за разходи, които могат да бъдат поети от Министерството на регионалното развитие и благоустройството. Това съобщиха от правителствената информационна служба.    При реализацията на проекта ще се прилага нова схема на плащане. Тя предвижда цялата стойност за изпълнение на строително-монтажните работи по договорите за трите участъка, на които е разделено трасето, да се разплати на изпълнителите след приключване и приемане на строителните дейности. Модернизацията на пътя ще се финансира със 796 749 500 лева през следващите четири години.    Отсечката Видин - Ружинци, която е част от направлението Видин - Ботевград, в по- голямата си част ще бъде с габарит на автомагистрала, включващ две ленти за движение в посока, аварийна лента, банкети и разделителна ивица. В определени участъци е предвидено и изграждането на трета лента. По цялото трасе ще бъдат построени и ремонтирани редица големи съоръжения, пътни възли и др.    Направлението Видин - Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия” и „Струма”. С изпълнението на проекта транзитният трафик ще бъде изведен от населените места, с което ще се повиши безопасността на движение и ще ограничи вредното въздействие на шума и замърсяването на околната среда от интензивния тежкотоварен трафик.        Правителството предлага на Президента на Република България да издаде указ за награждаване на проф. д-р Венко Александров с орден „Св. Св. Кирил и Методий“ – огърлие, за особено значими заслуги за развитието на медицинската наука и образованието.    През дългогодишния си професионален път проф. Александров е бил ръководител на Клиниката по анестезиология, реанимация и интензивна терапия в Националния център по сърдечно-съдови заболявания към Медицинска академия - София, в Държавна университетска болница „Св. Екатерина“, началник департамент „Анестезиология, реанимация, следоперативно и интензивно лечение“ на Военномедицинска академия и главен анестезиолог на Българската армия.    Проф. Александров е бил преподавател по анестезиология и интензивно лечение към Медицинска академия - София, Медицински факултет на СУ „Св. Климент Охридски“, Военномедицинска академия - София, Медицински университет - Плевен.  Проф. Александров е носител и на най-високия френски орден - Кавалер на „Орден на почетния легион“, който се връчва от президента на Франция.        Правителството прие доклад за изпълнението на Плана за действие за 2019 г. с мерките, произтичащи от членството на Република България в Европейския съюз, към 30 септември 2019 г.  Общо 138 мерки са със срок на изпълнение до края на месец септември, като от тях са изпълнени 108 мерки. Неизпълнените мерки са 30, което представлява 21,7% неизпълнение. В края на второто тримесечие процентът неизпълнени мерки беше 32,5%.    От неизпълнените мерки 20 са законопроекти. От тях 5 са внесени в 44-то Народно събрание и са на различен етап на разглеждане. По отношение на останалите 15 законопроекта отговорните ведомства следва да положат допълнителни усилия за ускоряване процеса по тяхното разработване. От неизпълнените мерки 10 са свързани със стартирали процедури за нарушение по чл. 258 от Договора за функционирането на Европейския съюз.    В Приложение № 2 към доклада са посочени шест директиви на Европейския съюз в областта на Вътрешния пазар (Информационно Табло в областта на Вътрешния пазар/ Single Market Scoreboard), със срок за въвеждане до края на месец ноември 2019 г. Две от тях са останали невъведени от последното издание на Таблото със срок на въвеждане края на месец май 2019 г., когато страната ни постигна 0.3 % дефицит (3 невъведени директиви от общо 997). Следва да се отбележи, че през последните три месеца са въведени седем директиви, които са част от Информационното табло, което показва тенденция за преодоляване на забавянето при изпълнение на ангажиментите на страната ни, произтичащи от членството ни в ЕС.    С цел поддържане на добрите резултати в процеса на въвеждане на директивите в областта на Вътрешния пазар, следва да се ускорят дейностите по разработването и приемането на националните мерки, като продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2019 г. в рамките на координационния механизъм по въпросите на ЕС.        Приключване на дейностите по преобразуване на картата на възстановената собственост в кадастрална карта и кадастрални регистри (КККР), възлагане създаването на нови КККР, подобряване на тяхното качество и това на предоставяните кадастрални услуги са приоритети в приетата от Министерския съвет Програма за дейността по създаване на кадастъра и имотния регистър през 2019 г. Поддържането и развитието на информационна система на кадастъра е също сред целите в Програмата. С нея е приет и Отчет за дейността по създаването на кадастъра и имотния регистър през 2018 г.    През тази година се предвижда обявяване на процедури за възлагане на обществени поръчки за създаването на КККР на урбанизираните територии, попадащи в землищата на 311 населени места. Продължава изработването и одобряването на такива за землищата на 253 населени места в 14 области. До 31.12.2018 г. са одобрени КККР за 80 049 кв. км, представляващи 72,12% от територията на страната, като набраната информация обхваща 14,5 млн. недвижими имоти. С одобрени КККР са всички населени места от 30 общини. Обхванати от кадастъра са областните градове, 126 общински центъра, 754 населени места и територии с развит пазар на имотите и инвестициите, включително Черноморското крайбрежие и планинските курорти.    През 2019 г. Агенцията по геодезия картография и кадастър (АГКК) продължава надграждането и развитието на информационно-комуникационната си среда и интеграцията на информационните процеси, което е от основните предпоставки за успешно реализиране на електронното управление и предоставянето на електронни административни услуги. Административната информационна система КАИС трябва да се развие до среда, която обхваща и контролира всички процеси по достъпа до данните и предоставяне на услугите от всички ресурси.    Предвижда се Агенцията по вписванията да доразвива Интегрираната информационна система, обслужваща дейността на службите по вписванията към Агенцията и адаптирането й към промените в нормативната уредба. Продължава въвеждането на стари актове в информационната система за попълване на информационния масив.  В подсистемата „Имотен регистър” на интегрираната информационна система за кадастър и имотен регистър е заложено осигуряването на поддръжка, дигитализация на документи, съхранявани в архивите на 113-те служби по вписванията към Агенция по вписванията, оптимизиране разпределението на работа, повишаване ефективността на служителите и сигурността на информацията.    Агенцията по вписванията през настоящата година продължава изпълнението на проект „Надграждане на имотния регистър за интеграция с кадастралния регистър и предоставяне на допълнителни е-услуги“ по Оперативна програма „Добро управление“. Чрез него ще бъдат реализирани минимум 9 нови електронни услуги, както и разработването на проект на Наредба за създаване, поддържане и ползване на информационните системи за кадастъра и имотния регистър и за прекия достъп до данните в тях (съгл.чл. 7, ал. 3 ЗКИР).    Изготвен е проект на Наредба за условията и реда за осъществяване на двустранната връзка и обмена на данни между кадастъра и имотния регистър (съгл. чл. 6, ал. 3 ЗКИР) от междуведомствена работна група към министъра на правосъдието.        Правителството прие допълнение на ПМС № 181 от 2009 г. за определяне на стратегическите обекти и дейности, които са от значение за националната сигурност. С промяната Агенцията по геодезия, картография и кадастър (АГКК) се определя за обект със стратегическо значение. Целта е гарантиране на безпроблемното функциониране на информационните системи на кадастъра - Интегрираната информационна система за кадастър и имотен регистър (ИИСКИР) и Кадастрално-административната информационна система (КАИС).    Основна задача на АГКК е създаването на кадастралната карта и кадастралните регистри в цифров вид за територията на цялата страна, поддържането им в актуално състояние и осигуряване на основни кадастрални данни за нуждите на планирането, инвестиционното проектиране, изграждането на инфраструктурни обекти, решаването на проблеми при бедствия, опазване на околната среда, при реализиране на сделки с недвижими имоти и други дейности.   Чрез двете информационни системи се реализират процесите по създаване на кадастралната карта и кадастралните регистри и дейностите по предоставяне на услуги и данни от кадастъра. Чрез тези системи АГКК изпълнява и задълженията си по внедряване на електронното управление, предоставяне на електронни услуги и създаване на предпоставки за автоматизиран междурегистров обмен.    За да изпълняват своето предназначение, ИИСКИР и КАИС трябва да отговарят на съвременните изисквания, на ГИС системите за предоставяне на данни и електронни услуги, както и да бъдат в съответствие с действащата нормативна уредба. Това налага надграждане на информационните системи с необходимите функционалности, които да осигурят нейното безпрепятствено функциониране.  Чрез включването на АГКК в единния списък могат да бъдат предприети всички възможни мерки за предотвратяване и ограничаване на рисковете и негативните последици за АГКК и за потребителите на кадастрални услуги, произтичащи от липсата на информационни системи на кадастъра със съответните функционалности.        Правителството прие решение за предоставяне на безвъзмездна хуманитарна помощ, която е поискана от Република Албания за преодоляване на последиците от земетресението, засегнало страната през месец септември.    Главна дирекция „Пожарна безопасност и защита на населението” на Министерството на вътрешните работи ще осигури транспорта на хуманитарната помощ, а също така и 1000 бр. одеяла. Българският червен кръст ще предостави 50 бр. легла и 50 бр. матраци. Общата стойност на хуманитарната помощ е 5208 лв.        Правителството одобри допълнителни разходи/трансфери в общ размер на 3 млн. лв. Средствата са разпределени по първостепенни разпоредители с бюджет.  По бюджета на община Търговище се предоставят 2 млн. лв. допълнителни трансфери за извършване на основен ремонт на общински път, свързващ Път II-49 и производствена площадка на „Тракия глас България“ ЕАД.    Одобрените допълнителни разходи по бюджета на съдебната власт в размер на 1 млн. лв. са предназначени за нуждите на Апелативния специализиран наказателен съд и Специализирания наказателен съд. С предоставените средства ще бъде обезпечено изплащането на възнаграждения по чл. 233, ал. 6 и чл. 345, ал. 5 от Закона за съдебната власт на служителите в двете институции.  Допълнителните разходи/трансфери за 2019 г. са осигурени за сметка на преструктуриране на разходите и/или трансферите по централния бюджет за 2019 година.        Правителството предоставя на община Гоце Делчев правото на собственост върху имотите, ползвани от Професионална гимназия по механизация на селското стопанство „П. К. Яворов“ - гр. Гоце Делчев, за образователни дейности. Досега гимназията е била публична държавна собственост, управлявана от Министерството на земеделието, храните и горите като неин принципал. Учебното заведение е с отпаднала за ведомството необходимост, тъй като е обявено за общинско училище.    На община Смядово се прехвърля собствеността върху имоти - частна държавна собственост за изграждане на „временна площадка за строителни отпадъци“. Терените са с обща площ 2646 кв. м. и се намират в гр. Смядово. Имотите са подходящи за изграждането на площадката, тъй като са отдалечени от населеното място и имат трайна настилка с асфалтово покритие и транспортна осигуреност. В тях няма да бъде извършвана мащабна дейност по трошене, мелене или фракциониране на отпадъци.    Имот - частна държавна собственост, намиращ се в местността „Пожара“ в землището на село Вехтино, се прехвърля на община Мадан. Имотът е с площ 1551 кв. м и е необходим за изграждане на нов гробищен парк за нуждите на селото.    Министерски съвет учреди сервитут за прокарване на водопровод в поземлен имот в село Марикостиново, община Благоевград. Сервитутът се учредява за право на прокарване на външен водопровод, с площ от 29,04 кв. м., необходим за изграждане на туристически обект. Със същата цел се учредява безсрочно ограничено вещно право-сервитут и върху част от друг поземлен имот-публична държавна собственост в с. Марикостиново. Съгласно Закона за държавната собственост, в имоти - публична държавна собственост може да се учредяват ограничени вещни права, когато това е необходимо за изграждане на линейни обекти на техническата инфраструктура, или когато друго техническо решение е явно икономически нецелесъобразно.        Министерският съвет предложи на Народното събрание да ратифицира Споразумението за изменение на Спогодбата между правителството на Република България и Международната организация на Франкофонията относно функционирането на Франкофонския институт по администрация и управление (ФИАУ) в София, подписана на 28 август 2002 г.    Съгласно Споразумението ФИАУ се преименува в Специализиран Институт на Франкофонията по Администрация и Мениджмънт (СИФАМ). Смяната на името се налага поради съвпадение на френската абревиатура на Института с абревиатурата на друга организация, регистрирана във Франция.  Сключеното Споразумение не променя целите и организационните принципи на Института, който ще продължи да допринася за професионалното развитие на граждани от страни-членки на Франкофонията в Централна и Източна Европа. В него се обучават и граждани от държавите в Западните Балкани.        Правителството утвърди Споразумение с Туркменистан за сътрудничество в областта на информационните технологии, пощенските и електронните съобщения. Документът бе подписан през август 2019 г., по време на посещението на министър-председателя Бойко Борисов в Туркменистан.  Споразумението регламентира сътрудничеството между двете страни в подготовката на нормативна уредба, политиките за развитие, подпомагането на бизнес отношенията, както и подкрепата на кандидатури и предложения в рамките на специализираните международни организации.        България ще предостави финансова помощ за справяне с хуманитарната криза в Сирия и региона в размер на 97 792 лв., реши правителството на днешното заседание. Финансирането ще бъде осигурено от бюджета на Министерството на външните работи, предназначен за развитие и хуманитарна помощ.  Предоставената от българската страна хуманитарна помощ е част от усилията на международната общност за възстановяване на региона и подобряване на условията на живот на гражданите там.        Правителството прие изменение на РМС № 875 от 2018 г. С промяната се упълномощава заместник-националния военен представител в Съюзното командване по трансформацията на НАТО - Норфолк, САЩ подполковник Мартин Бъчваров да проведе преговорите и подпише изменението на Меморандума за разбирателство за създаване, администриране и функциониране на Военнополицейски център за усъвършенстване на НАТО.        България ще подкрепи осигуряването на допълнителен радиочестотен спектър за развитие на мобилните услуги в световен мащаб. Това е част от позицията, която бе одобрена от правителството днес, заедно със състава на българската делегация за Асамблеята по радиосъобщенията, 21-26 октомври 2019 г. и Световната конференция по радиосъобщения към Международния съюз по далекосъобщения, 28 октомври-22 ноември 2019 г., които ще се проведат в Шарм Ел Шейх, Египет. Тя гласи още, че освобождаването на радиочестотните ленти трябва да се извършва съобразно националните особености на отделните държави.  В одобрената от правителството позиция е представено становището на България по въпроси, свързани с нуждата от радиочестотен спектър за нови видове системи и услуги, както и от преразглеждане на процедурите за координация работата на спътникови, морски, въздушни и наземни радиослужби. Участието на български представители в работата на Асамблеята по радиосъобщенията и Световната конференция по радиосъобщения ще допринесе за отстояване на националните интересите при промени в планирането на честотните разпределения.        Правителството одобри резултатите от българското участие в неформалното заседание на Съвета на Европейския съюз по икономически и финансови въпроси (ЕКОФИН), което се проведе на 13 и 14 септември в Хелзинки, Финландия. По време на заседанието министрите и управителите на централните банки обсъдиха устойчивостта на инфраструктурата на финансовите пазари и ролята на финансовия сектор за противодействие на хибридните заплахи, както и приоритетите на ЕС при изграждането на Съюза на капиталовите пазари за следващия институционален цикъл. Направена беше равносметка на функционирането на набора от фискални правила на ЕС и беше обсъдена настоящата и възможната бъдеща роля на данъчното облагане на енергията за смекчаване на ефекта от изменението на климата.    ЕКОФИН предстои да проведе заседание на 10 октомври в Люксембург. По време на срещата Европейската комисия ще представи своето предложение за рамката за управление на Бюджетния инструмент за конвергенция и конкурентоспособност за еврозоната и държавите във Валутно-курсовия механизъм II, които на доброволен принцип желаят да се присъединят към него. Съветът ще обсъди изпълнението на плана за действие срещу прането на пари и бъдещите стратегически стъпки в тази област, както и политиката спрямо високорискови трети страни от гледна точка на прането на пари. Участниците в заседанието ще обменят мнения по направените изводи от протичането на Европейския семестър за 2019 г. Групата на високо равнище ще представи своя доклад относно Европейската финансова архитектура за развитие, а Европейската сметна палата - за изпълнението на бюджета на ЕС за 2018 г. В рамките на заседанието Съветът ще одобри мандата на ЕС за срещата на министрите на финансите и на управителите на централните банки на държавите от Г-20, както и изявлението на министъра на финансите на Финландия в качеството му на Председател на Съвета на ЕС по икономически и финансови въпроси, в рамките на Есенната среща на Международния валутен и финансов комитет. Двете срещи ще се проведат във Вашингтон в периода 17-19 октомври 2019 г.    Съветът „Общи въпроси“ проведе заседание на 16 септември в Брюксел. Беше направен преглед на актуалното състояние на преговорите по Многогодишната финансова рамка. Също така бяха обсъдени предложените теми от дневния ред на октомврийския Европейски съвет, сред които бяха Многогодишната финансова рамка и прилагането на приетия през юни тази година Стратегически дневен ред на ЕС за периода 2019 - 2024 г. В рамките на заседанието бе дискутирано и укрепването на върховенството на закона в ЕС. Проведено бе и първото изслушване на Унгария във връзка с процедурата по чл. 7, ал. 1 от ДЕС.    Съвет „Общи въпроси“ ще проведе редовно заседание на 15 октомври в Люксембург. Съветът ще подготви предстоящата среща на върха на държавните и правителствените ръководители на държавите членки на ЕС на 17-18 октомври 2019 г., като ще обмени мнения по проект на заключения на Европейския съвет. Ще бъде подготвено и заседанието на Европейския съвет (чл. 50).    Министерският съвет одобри също така българската позиция за заседанието на Съвета на Европейския съюз по земеделие и рибарство, което ще се проведе на 14-15 октомври в Люксембург. На заседанието се предвижда Финландското председателство да направи преглед на постигнатия напредък по пакета за реформа на ОСП след 2020 г. Министрите ще имат възможност да проведат дебат относно това кои са ключовите елементи от законодателните предложения, изискващи допълнителни дискусии. В областта на рибарството ще бъде обсъдено постигането на частичен общ подход по предложението за Регламент за Европейския фонд за морско дело и рибарство. Съвета ще търси политическо споразумение и по Регламента за определяне на възможностите за риболов за Балтийско море за 2020 г. По време на срещата ще се дискутира Стратегията за горите след 2020 г.        Съвместната работа на институциите по механизма за обхващане на децата и ученици в образователната система ще се фокусира в по-голяма степен върху превенция от отпадане от училище. Тази промяна на Постановление №100 одобри днес Министерският съвет.  Междуинституционалните екипи ще продължат да действат, а детските градини и училищата ще имат възможност да предприемат по-гъвкави мерки за осигуряване на редовното посещение на учебните занятия. Важен момент от работата на тези екипи е да взаимодействат с родителите е цел мотивирането им за осигуряване трайното присъствие на детето или ученика в детската градина или училището.  Промените целят да осигурят по-голяма териториална отговорност на образователните институции. Предвижда се и създаването на областни координационни центрове за подпомагане на работата на регионално ниво.        Правителството одобри проект на Закон за изменение и допълнение на Закона за запасите от нефт и нефтопродукти.  Промените предвиждат въвеждане на Директива за изпълнение (ЕС) 2018/1581 на Комисията от 19 октомври 2018 година за изменение на Директива 2009/119/ЕО на Съвета относно методите за изчисляване на задълженията по отношение на запасите, която като акт на Европейския съюз е задължителна за българското законодателство.    Предвижда се също така прецизиране на правилата по отношение на изчисляване на нивата на запаси за извънредни ситуации, определянето на задължените лица и индивидуалните запаси, които те трябва да създадат.  С предложения законопроект ще се постигне по-систематична и точна редакция на разпоредбите на закона в съответствие с правото на Европейския съюз, ще се улесни прилагането му и ще се повиши ефективността в управлението на запасите от нефт и нефтопродукти.        Правителството одобри проект на Закон за изменение и допълнение на Закона за дейността на колективните инвестиционни схеми и на други предприятия за колективно инвестиране, с който се цели въвеждане на мерки в националното законодателство за осигуряване на условия за прилагането на Регламент (ЕС) 2017/1131 на Европейския парламент и на Съвета от 14 юни 2017 година относно фондовете на паричния пазар (Регламент (ЕС) 2017/1131). Регламентът цели подобряване на нормативната регулация и по-високо ниво на защита на инвеститорите и ограничаване на проблемите на пазара на краткосрочно финансиране.    С оглед осигуряване на правна рамка, обезпечаваща развитието на българския капиталов пазар в съответствие с европейските тенденции и повишаване защитата на инвеститорите в колективни инвестиционни схеми, със законопроекта се прецизират разпоредбите, произтичащи от Директива 2009/65/ЕО на Европейския парламент и на Съвета от 13 юли 2009 година относно координирането на законовите, подзаконовите и административните разпоредби относно предприятията за колективно инвестиране в прехвърлими ценни книжа (Директива 2009/65/ЕО). Те обхващат: проспектът на колективна инвестиционна схема, която има различни класове дялове; капиталовата адекватност и ликвидността на управляващите дружества; осигуряването и прилагането на адекватни и ефективни вътрешни канали и процедури за подаване на сигнали от служителите на инвестиционното дружество и депозитаря, за действителни или възможни нарушения на закона и актовете по прилагането му; уеднаквяват се изискванията към управлението и представителството на управляващо дружество с тези при инвестиционните посредници.    Със законопроекта се отстраняват и някои други пропуски при транспониране на Директива 2009/65/ЕО и Директива 2011/61/ЕС на Европейския парламент и на Съвета от 8 юни 2011 година относно лицата, управляващи алтернативни инвестиционни фондове и за изменение на директиви 2003/41/ЕО и 2009/65/ЕО и на регламенти (ЕО) № 1060/2009 и (ЕС) № 1095/2010.  Предложените промени целят подобряване на регулацията и инвестиционната среда, включително отстраняване на пропуски и констатирани практически проблеми в прилагането на закона, пълно съобразяване на законодателството с правото на Европейския съюз.        Правителството прие Наредба за условията и реда за определяне на мерките за защита на информационните и комуникационните системи на стратегическите обекти от значение за националната сигурност и за осъществяването на контрол.  С Наредбата се регламентира специфичен ред, по който се определят критичните за дейността на стратегическите обекти и дейности информационни и комуникационни системи, меките за защита, които се прилагат, взаимодействието между Държавна агенция „Национална сигурност“ и ръководителите на обектите, както и редът за осъществяването на контрол по изпълнението на Наредбата.  Наредбата се приема на основание чл. 40а, ал. 4 от Закона за Държавна агенция „Национална сигурност“.        Правителството одобри допълнителни разходи по бюджета на Министерството на младежта и спорта за 2019 г. Средствата в размер на 2 300 000 лв. са предназначени за организиране и провеждане на Европейската купа по джудо, която ще се проведе на от 31 януари до 03 февруари 2020 г. в гр. София и на Европейско първенство по джудо за мъже и жени през месец април 2022 г., както и за подпомагане на участието на български състезатели по джудо и техните треньори в квалификационни състезания с цел набиране на повече точки за ранглистата и предвид възможностите за участието им на Олимпийските игри в Токио през 2020 г.    Провеждането на първенствата на територията на Република България ще доведе до повишаване на възможностите на българските спортисти за изява на световни и европейски първенства и до повишаване на качеството на дейностите по организация и провеждане на международни първенства, включени в международния спортен календар. По този начин ще се създаде мотивация в деца и млади хора за практикуване на системна тренировъчна и състезателна дейност и ще бъде оказано положителното въздействие върху развитието и популяризирането на българския спорт.  Европейската купа по джудо през 2020 г. е с ранг на олимпийска квалификация за Олимпийските игри в Токио през 2020 г. Европейското първенство по джудо за мъже и жени през 2022 г. е включено в календара на Световната джудо федерация и Европейската джудо федерация и носи 100 % актив от точки в ранг листата. Очаква се в него да вземат участие 450 спортисти от 50 държави, техните екипи и 60 официални лица.        Правителството одобри нов Устройствен правилник на Министерството на земеделието, храните и горите. Целта е да се прецизират правомощията на министъра, както и да се актуализират функциите на отделни звена, като се премахнат дублиращи и неактуални дейности.  По този начин ще се повиши ефикасността при изпълнението на възложените задачи и усъвършенстване на работните процеси чрез разделяне и преобразуване на структурни звена и преразпределяне на дейности.    Функциите на Инспектората се привеждат в съответствие с последните промени в нормативната уредба. Актуализират се функциите на дирекция „Наблюдение, координация и контрол на дейността на Разплащателната агенция“.    В общата администрация се предвижда преструктуриране на три дирекции. Функциите в областта на законодателството на Европейския съюз от дирекция „Европейска координация и международни отношения“ преминават в дирекция „Правна“ с оглед постигане на максимална координация на процесите, касаещи нормативната дейност. Обособява се дирекция „Правни дейности и законодателство на Европейския съюз“ с численост 43 щатни бройки.    Предвидени са промени и в специализираната администрация с оглед подобряване на организацията на работа. Предлага се дирекция „Растениевъдство и биологично производство“, с оглед значимостта на двата отрасъла, да се раздели, като функциите й се поемат от дирекция „Растениевъдство“ и дирекция „Биологично производство“.    Предлаганите структурни промени и оптимизиране на числеността на отделни административни звена се извършва в рамките на утвърдената щатна численост на министерството, като са спазени задължителните нормативи за численост на администрацията съгласно Наредбата за прилагане на класификатора на длъжностите в администрацията.        България ще подкрепи на Съвет “Общи въпроси” и на Европейския съвет заключения за започване на преговори за членство в Европейския съюз с Република Северна Македония и Република Албания, но ще следи те да спазват добросъседските отношения. Това е записано в Рамковата позиция по отношение на европейската перспектива на двете държави, която по предложение на вицепремиера Екатерина Захариева бе одобрена днес от Министерския съвет.  В документа са записани условията, които България винаги е поставяла пред двете държави. За тях страната ни ще следи по време на целия преговорен процес.  Започването на преговори не следва да се интерпретира като гаранция за членство, а като позитивна движеща сила за ускоряване на реформите и поддържането на добросъседските отношения, които са хоризонтален критерий и ще бъдат оценявани на всеки етап от преговорите.    По отношение на Република Северна Македония са формулирани конкретни междинни цели и крайни цели:    На 15 октомври на Съвета „Общи въпроси“ и на 17 октомври на Европейския съвет България ще подкрепи започването на преговори за членство на Република Северна Македония и Република Албания в Европейския съюз.    Преди провеждането на първата междуправителствена конференция, която одобрява преговорната рамка, България ще настоява за ясни критерии по изпълнението на Договора за приятелство, добросъседство и сътрудничество, особено що се отнася до работата на Съвместната мултидисциплинарна експертна комисия по исторически и образователни въпроси. Обърнато е специално внимание на въпросите относно езиковата норма и използване пълното име на Република Северна Македония.    Преглед на изпълнението на тези условия, както и напредък по промяната на учебниците по литература, история и география в Република Северна Македония ще бъде направен и преди провеждането на втората междуправителствена конференция, която отваря първата преговорна глава.  България не следва да допуска интеграцията на Република Северна Македония в ЕС да бъде съпътствана от европейска легитимация на държавно спонсорирана идеология на анти-българска основа.    Република Северна Македония следва да преустанови и да се въздържа от провеждане на политика, независимо под каква форма, на подкрепа и насърчаване претенциите за признаване на т.нар. „македонско малцинство“ в България.    Нашата югозападна съседка следва ясно да посочи, че краткото име на страната няма нищо общо с географския регион Северна Македония, част от който се намира в пределите на България.    Република Северна Македония следва да премахне от табели и надписи върху паметници, паметни плочи и сгради на текстове, насаждащи открито омраза към България, например такива, съдържащи квалификации като „българския фашистки окупатор“. Очакване да се задейства процес на реабилитация на жертвите на югославския комунистически режим, репресирани поради българското им самосъзнание.    България ще настоява и за ясен напредък при работата на Съвместната мултидисциплинарна експертна комисия по историческите и образователните въпроси. Това означава да се постигнат конкретни договорености за личности и събития като Гоце Делчев, Даме Груев, Братя Миладинови, Илинденско-Преображенското въстание, Кресненско-Разложкото въстание.    Рамковата позиция ще изисква и хармонизиране на учебните програми по история и литература на двете страни в съответствие с постигнатото от Съвместната мултидисциплинарна експертна комисия по историческите и образователни въпроси.    Следва да е ясно, че езиковата норма, обявена за конституционен език в Република Северна Македония, е свързана с промените на езика, наложени в някогашната югославска република. Никой документ в процеса на присъединяване не може да се разглежда като признание от българска страна на съществуването на т.нар. „македонски език“.    Относно преговорния процес с Република Албания той следва да бъде обвързан с реален напредък по отношение на по-нататъшните стъпки за гарантиране правата на българското национално малцинство.    Очакваме правата на българското национално малцинство да бъдат максимално гарантирани, включително изучаването, без поставяне на административни пречки, на книжовния български език като майчин в регионите, традиционно населявани от тях, като Голо Бърдо, Гора, Преспа, Корча, Кукъс, Елбасан.  “България е страната, признала първа Република Македония, сега Република Северна Македония. Оттогава подкрепяме тази държава по евроатлантическия й път и нашият национален интерес е тя да скъса с миналото и да върви по пътя на демокрацията”, заяви вицепремиерът Екатерина Захариева.          Правителството одобри предложените от министъра на транспорта, информационните технологии и съобщенията Росен Желязков мерките за подобряване на дейността на Изпълнителна агенция „Автомобилна администрация“.  Предвидените мерки са свързани с издаването на лицензи, контролната и административно наказателната дейност, както и организирането на изпитите на кандидатите за водачи.    По отношение на предоставянето на лицензи и разрешителни за извършване на превоз на пътници и товари, ще бъдат приложени мерки за намаляване на административната тежест за компаниите чрез ускорено и улеснено издаване на лицензи, повишаване на ефективността на ИА „Автомобилна администрация“ и намаляване на условията за злоупотреби. Планира се надграждане на информационната система за резервиране на еднократни разрешителни и за автоматизирано разпределение на многократните ЕКМТ/СЕМТ разрешителни.    За подобряването на контролната и административно наказателна дейност са предвидени структурни промени чрез тристепенна система, която ще включва осем регионални дирекции с контролни функции вместо сега съществуващите 27 областни отдела. Областните отдели ще запазят административните си функции по обслужването на граждани, както и дейности по провеждането на изпити на кандидатите за водачи. Контролната дейност ще бъде организирана в осем регионални дирекции: София, Пловдив, Бургас, Варна, Стара Загора, Плевен, Русе и Враца. В рамките на новите регионални дирекции ще има средно 8 или 9 контролни екипа, с изключение на София, като по този начин ще могат да се осигурят над 15 екипа. Това ще позволи да се планират цялостни и всеобхватни проверки във всяка област, като така ще бъдат осигурени екипи за контрол и през тъмната част от денонощието, каквито към момента няма. Чрез тази подход ще бъде прекъсната обвързаността на служителите на местно ниво и ще се осигури значителна степен на ротация. Ще бъде създадена информационна система, която да обхване всички етапи на пътния контрол, прилагане на система за анализ на риска при избор на пътните превозни средства и предприятия за контрол, както и изграждането на електронни системи, позволяващи постоянен контрол на предприятията.    При организирането и провеждането на изпитите на кандидатите за водачи е планирано създаването на интегрирана електронна система за контрол на изпитите, чрез провеждане на практическите изпити в моторни превозни средства, оборудвани с видеонаблюдение и датчици, отразяващи автоматично грешките. По този начин ще бъде ограничен субективния фактор и ще се осигури контрол върху маршрута на изпита. Изпитът ще се провежда само от служител на ИА „Автомобилна администрация“ без присъствието на представител на учебния център, което ще гарантира провеждането му в контролирана среда.    Предвижда се разработването на единна информационна система на ИА „Автомобилна администрация“, тъй като сегашната система е набор от модули по отделни дейност, с ниска степен на интеграция помежду им или с външни регистри. Наличните електронни услуги са от „първо поколение“ и позволяват единствено подаване с квалифициран електронен подпис. С изграждането на единната информационна система ще бъде осигурено автоматизиране на процесите по обработването на заявленията за административни услуги, чрез свързаност с външни и вътрешни за агенцията регистри и информационни системи. Това ще намали регулаторната тежест за бизнеса и чувствително ще ограничи броя на изискваните документи.        Министерски съвет одобри проект на Меморандум за разбирателство между правителството на Република България и правителството на Хашемитско кралство Йордания за сътрудничество в областта на туризма.  Документът отразява готовността на страните да засилят приятелските си отношения, да допринесат за икономическото развитие и растежа на туристическия потенциал и опазването на културното наследство и да осъществяват обмен на добри практики.    Меморандумът предвижда страните да насърчават съвместното си сътрудничество, както за развитие на видовете туризъм с най-голям потенциал за привличане на туристи, така и в областта на защитата, опазването, възстановяването, популяризирането и управлението на културното наследство.  Създават се възможности за обмяна на опит и информация за инициативи в областта на туризма и опазването на културното наследство, а също и за популяризиране значението и ролята на културното наследство сред подрастващите.        Министерският съвет одобри проект на Споразумение за икономическо, научно и техническо сътрудничество между правителството на Република България и Кралското правителство на Камбоджа, като основа за водене на преговори.    Споразумението предвижда сътрудничество между двете страни с цел укрепване на икономическите връзки и увеличаване на двустранната търговия. Двете страни ще работят за насърчаване на контактите между бизнес представители от двете страни, ще съдействат за участия в панаири и изложби, организиране на събития и др. Документът ще съдейства и за повишаване ролята на малкия и средния бизнес, развитие на инвестиционните дейности, откриването на представителства на компании от двете страни, обмен на информация и др.    На днешното правителствено заседание беше одобрен и проект на Програма за сътрудничество в областта на културата между Министерството на културата на Република България и Министерството на културата и изобразителното изкуство на Кралство Камбоджа за периода 2019-2021 г.  Проектът на Програма удовлетворява взаимните интереси на двете страни и съдържа всички необходими текстове за развитие на отношенията между Република България и Кралство Камбоджа в областта на културата.    Предлаганият проект на Програма регламентира възможностите за сътрудничество в областта на музиката, танца, фолклора, филмовото изкуство, литературата, превода, библиотечното и музейно дело, изобразителното изкуство, организирането на художествени изложби и музикални фестивали. Уточняват се и ангажиментите на двете страни по отношение на опазването на културното наследство. ", "date": "2019.10.09", "title": "Правителството реши: Започва модернизацията на над 54 км от пътя Видин – Ботевград "}
{"url": "http://epicenter.bg/article/Ekaterina-Zaharieva-shte-otkrie-Generalno-konsulstvo-na-Balgariya-v-Barselona/195133/2/0", "text": "Вицепремиерът и министър на външните работи Екатерина Захариева заминава за Испания, където на 10 октомври на официална церемония ще открие новото Генерално консулство на България в Барселона. Захариева ще участва и в Четвъртия регионален форум на Съюза за Средиземноморието, съобщиха от дипломатическата ни централа.    Генералното консулство в Барселона, което отвори врати за граждани на 10 септември, е с консулски окръг Каталуния и Арагон – области, в които пребивават по официални данни близо 16 000 наши сънародници.    В Каталуния живее голяма българска общност, възлизаща по официални данни на 11 239 души, а по неофициални на около 25-30 000 души.  През 2018 г. районът е бил посетен и от 30 100 български туристи.  Решението за откриване на консулство в Барселона беше взето от Министерския съвет на 5 май 2109 г. по предложение на министър Захариева.    Новото консулство ще допринесе за по-доброто консулско обслужване на българите в двете северни области.    До м.октомври 2017г. България имаше Почетно консулство в Барселона, но то не обслужваше граждани. Начело на Почетното консулство беше Христо Стоичков. През 2018г. българите, живеещи в автономните области Каталуня и Арагон инициираха подписка с искане за отваряне на консулство, което да предлага пълния набор от услуги за сънародниците ни.   Приемното време на новото консулство е от понеделник до петък, от 9,00 до 12,30 ч. От екипа на консулството уточняват, че от понеделник до четвъртък се приемат заявления за документи за самоличност, пълномощни, декларации, сертификати и документи по гражданско състояние, а в петък се извършват бракосъчетания и се приемат заявления за визи, за документи за придобиване и отказ от българско гражданство, както и се връчват готови документи. ", "date": "2019.10.09", "title": "Екатерина Захариева  ще открие Генерално консулство на България в Барселона"}
{"url": "http://epicenter.bg/article/Bivshiyat-legioner-Ivan-Pacheliev-shte-bade-obvinen-v-ubiystvo-na-medika-v-selo-Oreshnik-/195052/3/0", "text": "Бившият легионер Иван Пачелиев ще бъде обвинен в убийство на медицински специалист, при и по повод изпълнение на служебните му задължения. Това обясни окръжният прокурор на Ямбол Дойчин Дойчев.    Пачелиев е задържан за 24 часа, като мярката му ще бъде удължена на 72 часа.   Той е извършил убийството по изключително хладнокръвен начин. Убил е здравния работник с хладно оръжие и му е причинил множество прободни рани. След това е заключил кабинета му и си е тръгнал към дома. По пътя срещнал комшийка, която чула викове от клиниката. Попитала Пачелиев какво се случва, а той ѝ казал, че фелдшерът е зает, има друга работа и няма да работи. След това той се е предал на полицията с помощта на психолози. Все още Пачелиев не е направил самопризнания и не е разказал защо се е стигнало до убийството.  Убийството на фелдшера в тополовградското село Орешник вдигна на крак спецслужбите във вторник. След няколкочасова операция беше задържан заподозрения бивш легионер, който преди година и половина стреля срещу полицаи и се барикадира в дома си.    „Голяма част от ситуацията вече е изяснена, установени са свидетели, иззети са записи от видеонаблюдението. Лицето не съдейства за решаване на ситуацията. Продължаваме да работим”, заяви старши комисар Ангел Цанков, директор на ОДМВР-Хасково. Окръжният прокурор обясни, че по това  обвинение, което ще му бъде повдигнато, Иван Пачелиев го грозят от 20-30 години затвор, доживотен затвор или доживотен без право на замяна.", "date": "2019.10.09", "title": "Бившият легионер Иван Пачелиев ще бъде обвинен в убийство на медика в село Орешник "}
{"url": "http://epicenter.bg/article/ChEZ--Ako-balgarskite-vlasti-blokirat-vtoriya-ni-opit-da-prodadem-aktivite-si--treti-nyama-da-ima-/195050/4/0", "text": "Чешката компания CEZ Power ще запази българските си активи, ако местните власти блокират продажбата им отново. Това пише пражкото издание \"Лидове новини\" на сайта си.    Изданието цитира зам.-председателя на съвета на директорите на компанията Томаш Плескач, който е коментирал темата пред чешката информационна агенция ČTK.   \"Ако без видима причина българските власти блокират нашия втори опит да продадем тези активи, тогава логично няма да продължим да продаваме и да харчим ненужни ресурси. В този случай ще запазим активите и ще продължим да ги управляваме правилно, както досега. В близко бъдеще определено не бихме се занимавали с продажбата на българските си активи \", е казал Плескач.    Чешкото издание припомня, че българският антимонополен регулатор година по-рано блокира предишния опит за продажба на българските активи на ЧЕЗ на малката българска компания \"Инерком\". КЗК отказа под предлог, че дейността на дружествата на Гинка Върбакова в областта на слънчевата енергия се припокрива с активност на ЧЕЗ - България в същия сегмент.   Кандидат - купувачът \"Еврохолд\" съобщи, че едва сега Комисията за защита на конкуренцията е започнала производство по сделката, след като уведомлението до нея е подадено още в средата на август, а договорът между ЧЕЗ и \"Еврохолд\"на стойност 335 млн. евро беше подписан още през юни.    \"Не искаме да оспорваме решенията на българския антимонополен орган. Ние обаче не виждаме пречки за одобряването на сделката от гледна точка на законодателството за конкуренцията. Към момента Еврохолд не притежава никакви енергийни активи в България, така че ситуацията на българския енергиен пазар не би се променила по никакъв начин след тази продажба\", е цитиран да казва Плескач.    За разлика от сделката с \"Инерком\" сегашният договор с \"Еврохолд\" трябва да бъде одобрен и от Комисията за енергийно и водно регулиране. Такова задължение й вмениха депутатите именно покрай преговорите между ЧЕЗ и компанията на Гинка Върбакова. Сделката се проверява и от Комисията за финансов надзор, и от ДАНС и прокуратурата.  Днес \"Еврохолд\" представя мениджърския си екип и стратегията за развитието на ЧЕЗ БГ.", "date": "2019.10.09", "title": "ЧЕЗ: Ако българските власти блокират втория ни опит да продадем активите си, трети няма да има!"}
{"url": "http://epicenter.bg/article/Kriticheskiyat-pogled-na-prof--Ivan-Seleni---ot-zhilishtata-pri-sotsializma-do-novite-kapitalisti/195108/11/0", "text": "Нов сборник с научни статии на проф. Иван Селени -  едно от най-големите имена в съвременната световна социология, представи институтът за социални изследвания „Иван Хайджийски“.  „Израсъл в социалистическа Унгария, без да стане комунист, емигрирал на Запад, без да стане антикомунист, получил международно признание като американски социолог, без да забрави, че е унгарец... Иван Селени не е страница, а глава – епоха в социологията на следвоенна Източна Европа“. Това пише за него проф. Петър-Емил Митев, който е и вдъхновител на настоящия сборник.  „Творческият му път прилича на околосветско пътешествие: Унгария – Великобритания – Австралия – САЩ (Западния бряг) – САЩ (Източния бряг) – Обединените арабски емирства (във филиала на Нюйоркския университет) – Унгария... С непоколебима последователност наблюдава и анализира процесите в страните на държавния социализъм“, гласи синтезираното представяне на издателите.  Сборникът излиза с клеймото на „Изток-Запад“ по повод 80-годишнината на проф. Селени. Гостувал в България пет пъти, съставителите на сборника се надяват на поредно, шесто посещение на известния социалог.  Изданието е сбор от съчинения, които обобщават основната тематика, върху която той работи – развитието на страните от Централна и Източна Европа в периода на преход. В книгата има специално посвещение към проф. Петър-Емил Митев. Селени е и приятел на института по социология „Иван Хаджийски“. научната работа и идеите на проф. Селени представиха социологът Андрей Райчев и доц. Борис Попиванов.  Защо се провали социализмът? Защо преходът „раздели“ бившите страни от Източния блок? Защо едни от тях потеглиха рязко напред, докато България, например, се оказа на последните места в различни класации 30 години след промяната? Защо се озовахме в две „галактики“ по израза на проф. Митев? А има ли граница и капитализмът, към който преминаха бившите социалистически държави?  Какво отличава развитието на Китай след 1989 година? Отговорите на тези и още много въпроси – пряко и косвено, дава проф. Селени в научните си статии, стъпили на сериозни социологически изследвания.  „Проф. Селени разглежда външните и вътрешните фактори за разликата в развитието на страните от някогашния Източен блок. Външните са например това, че държавният дълг на Полша беше опростен, а на българите не беше разсрочен, въпреки че беше по-малък. В Унгария през 90-те години се изля златен дъжд, докато в България вниманието се насочи към това да се спрат блоковете на АЕЦ „Козлодуй“ и да се прекрати строежа на втората АЕЦ. Вниманието, което беше оказано на западните инвеститори по отношение на България и на Централна Европа, беше коренно различно“, коментира проф. Митев.  И още една съществена особеност: „В Югоизточна Европа и в Русия огромна роля за създаването на новите капиталисти играят роднинско-приятелските връзки. Така се получава един патерналистичен капитализъм, който толерира „нашите“ хора, независимо дали са червени или сини. В Централна Европа далеч повече се спазват правилата на либералната икономика. В източната част се получиха „назначени капиталисти.“ Статиите в сборника обхващат огромен период от научната дейност на проф. Селени – от изследванията му за жилищната политика в социалистическа Унгария, за ролята на интелигенцията в страните с държавен социализъм през процесите на изграждането на новия капитализъм до въпрос в послеписа „Пример за путинизъм ли е Унгария след 2010 година?“ Всичко това – в над 400 страници, които ще заинтригуват широк кръг читатели. ", "date": "2019.10.09", "title": "Критическият поглед на проф. Иван Селени - от жилищата при социализма до новите капиталисти"}
{"url": "http://epicenter.bg/article/Shifarat-na-Kostov/195124/6/0", "text": "          По традиция, на всяко издание международното жури присъжда награди в отделните категории и една голяма награда за цялостен принос в развитието на световното изкуство – „Лоренцо ил магнифико\".       Избраните са разпределени в 12 различни категории - живопис, скулптура, графика, дизайн, фотография, арт инсталации, видеоарт и др.    КОЙ СИ ТИ? Това е въпросът. Това е творческия код в идейния замисъл на Диан Костов.   Най-силно въздействие върху българския зограф, идва от космическата енергия на флорентинския гений, от художника, изпреварил с векове времето, в което се ражда и твори. В инсталационния проект на Костов си дават интерактивна, интересна и нестандартна среща източноправославната художествена традиция със западната християнска култура.    гости, участници, жури, журналисти, ще видят съвременна инсталация, сътворена и изведена с изразните средства на стенописното изкуство.    е резултат от живописни натрупвания, от дългогодишен процес на изследвания. Художникът трансформира библейски трактовки и общочовешки истини, композира ги като символичен иконостас от образни решения.   Той ни представя композиции с философско - новаторски характер и подход, творчески зрели и осмислени в контекста на съвременното изкуство.     Зографът отправя към зрителите най - значимите въпроси на общочовешкото развитие.Художествената инсталация на Костов в своята цялост е новаторска и затова, че за първи път в нейния идеен проект и концептуално развитие, творчески участва психолог със сериозно професионално присъствие и успешна кариера на психотерапевт – Милена Ташкова.  ", "date": "2019.10.09", "title": "Шифърът на Костов"}
{"url": "http://epicenter.bg/article/Krasen-Kralev--Ochakvam-balgarskite-sportisti-da-spechelyat-pone-55-kvoti-za-Olimpiyskite-igri-v-Tokio-/195074/8/0", "text": "Министърът на младежта и спорта Красен Кралев очаква българските спортисти да спечелят 55-57 квоти за Олимпийските игри в Токио през 2020 г. “Имаме напредък в това отношение. Надявам се на по-голям брой състезатели в сравнение с Игрите в Рио де Жанейро. Естествено, че с това се повишават и очакванията към спечелването на медали в Япония”, заяви в предаването “Тази сутрин” на БТВ министър Кралев, съобщиха от пресцентъра на ММС.    “Очаквам четири спорта, които не излъчиха участници в Рио де Жанейро, да имат такива в Токио през 2020 г. Това са спортната гимнастика, карате, вдигане на тежести и таекуондо”, допълни Кралев.    “Имаме основания за оптимизъм след спечелените медали в олимпийски дисциплини. Тези състезатели могат да ни донесат успехи в Токио”, заяви Красен Кралев. Според него някои български спортисти са били лишени от отличия или възможността да спечелят медали с по-благороден цвят заради съдийски решения. “Надявам се по време на Олимпийските игри да имаме по-обективно съдийство”, обяви той.    Министър Кралев отличи лекоатлетката Ивет Лалова и я даде като пример за шампионско дълголетие. “Тя е фантастична жена. Ивет е отличен пример за подрастващите как трябва да се защитава собствената чест и честта на България на големите международни форуми. Това, че вече 15 години е сред най-големите имена на спринта я прави изключително уважавана от всички”, заяви Кралев. Ивет Лалова ще има възможност да участва на Олимпийските игри. Лекоатлетката има покрити нормативи на 100 и на 200 м.    По отношение на повдигнатата тема за клубове-фантоми, които членуват в Българската федерация по вдигане на тежести Красен Кралев заяви, че всички федерации ще бъдат изчистени от подобни членове, след като приключи пререгистрирането на клубовете. Срокът за това е до края на годината, както е записано в новия Закон за физическото възпитание и спорта. „Въпреки проблемите, трябва да похвалим ръководството на БФВТ, защото щангистите ни във всички възрастови групи се нареждат на второ място по спечелени медали заедно с бокса след борбата“, заяви Кралев.    Министърът отново взе отношение по въпроса с починалия в Албания български боксьор Борис Станчов.    “Ясно е, че това е тежка криминална проява – крадене на чужда самоличност. Оттук нататък трябва да се установи кои са замесени. Взели сме мерки и ще бъде затегнат режимът за лицензиране на състезателите. Това е прецедент, а не е практика в България. От това, което знаем до момента е, че е направена пълна проверка на лицензирането на всички професионални боксьори. Остава да се изясни има ли замесено медицинско лице, защото все пак има издадени документи, с които този боксьор участва в състезанието. Много е важна и експертизата на химическия състав на кръвта, който трябва да дойде от Албания, за да разберем дали са ползвани забранени субстанции”, коментира Кралев.    Следващата седмица в Букурещ Красен Кралев ще се срещне с колегите си от Румъния, Гърция и Сърбия. Те ще обсъдят отново кандидатурата на страните от балканския регион за домакинство на Световно или Европейско първенство по футбол. “Според мен шансовете ни за Европейско през 2028 или 2032 са доста по-големи. Ще настоявам да се фокусираме върху кандидатура за континентален шампионат”, заяви министърът на младежта и спорта.    Красен Кралев коментира и решението на Българският футболен съюз да не акредитира журналисти от БТВ за предстоящата европейска квалификация между националните отбори на България и Англия на ст. “Васил Левски”. Трябва да има еднакво отношение към всички медии. Знаете, че вие имате за задача да показвате слабости в дейността на публичните хора и на тези, които се занимават с обществена дейност. Смятам, че не е правилно, но няма как да въздействам на федерациите”, каза Кралев.  ", "date": "2019.10.09", "title": "Красен Кралев: Очаквам българските спортисти да спечелят поне 55 квоти за Олимпийските игри в Токио "}
{"url": "http://epicenter.bg/article/Pamela-Andersan-blagodari-na-Putin-za-svobodata-na-kosatkite/195096/10/99", "text": "Холивудската актриса и зоозащитничка Памела Андерсън благодари на президента на Русия Владимир Путин за решението да бъдат освободени държаните в плен косатки и белуги в залива Средная, съобщава Франс прес, цитира Дарикнюз.   \"Искам да ви благодаря за смелото решение да бъдат освободени китовете и косатките, държани в плен. Преместването им вече започна и ви изразявам своята признателност за това, че поехте ангажимент за освобождаването и на останалите 75 кита. Приветствам решението да бъде забранен от 2020 година уловът на живи белуги, живеещи на свобода и на няколко вида делфини в руските териториални води!\", се казва в писмото.    По думите на актрисата уловът представлява голям стрес, който в дългосрочна перспектива ще намали броя на тези животни.    \"Ако всички китове и делфини живеят на воля в океана, а не бъдат заключени заради забавлението на публиката, защитата на китообразните ще стане по право и заслуга на Русия\", пише Андерсън.", "date": "2019.10.09", "title": "Памела Андерсън благодари на Путин за свободата на косатките"}
{"url": "http://epicenter.bg/article/Avtorat-na--quot-Igra-na-tronove-quot--s-Nobel-za-literatura-/195097/10/99", "text": "Авторът на \"Игра на тронове\" Джордж Р.Р. Мартин може да вземе една от двете тазгодишните Нобелови награди за литература, написа британският в. Сън.    Американският писател е влязъл сред фаворитите на букмейкъри. В списъци на няколко компании за залагания кой би могъл да получи престижния приз са били включени рускинята Людмила Улицкая, канадската поетеса Ан Карсън, нейната съгражданка - писателката Маргарет Атууд, както и авторката от Гваделупа Мариз Конде.    Нобеловият комитет е решил тази година да връчи две премии, зашото 2018 г. е била обявена за нулева. Причината за това е бил скандал, свързан със сексуален тормоз и изтичане на данни от комисията, която отговаря за раздаването на наградите в областта на словесното творчество.   Източник: Новини.бг", "date": "2019.10.09", "title": "Авторът на \"Игра на тронове\" с Нобел за литература?"}
{"url": "http://epicenter.bg/article/Kim-Kardashiyan-se-vazhishtava-ot-Greta-Tunberg-i-iska-da-vecherya-s-neya/195102/10/100", "text": "Американската риалити звезда Ким Кардашиян каза, че много харесва 16-годишната еко активистка Грета Тунберг и споделя притесненията й за промените в климата, пише Ройтерс, цитира Канал 3.    38-годишната етническа арменка, която е на посещение в страната на своите прародители каза, че би искала да вечеря с Грета Тунберг, която е \"смела и удивителна млада жена\".    \"Иска се много смелост да се изправиш пред тези фигури, които могат да бъдат много заплашителни и да им кажеш честно точно каквото мислиш.\", каза Кардашиян за речта на Тумберг пред ООН, в която момичето емоционално обвини лидерите, че са \"откраднали детството й с празни думи\".", "date": "2019.10.09", "title": "Ким Кардашиян се възхищава от Грета Тунберг и иска да вечеря с нея"}
{"url": "http://epicenter.bg/article/Borisov--Molya-mediite-da-sprat-da-tirazhirat-novini-kak-shte-vzimame-detsata-na-horata/195071/2/0", "text": "Моля медиите за съдействия за тези не жълти, не кафяви, не лъжливи новини, в които се говори как ще взимаме децата на хората, как може да се протестира срещу стратегия, която я няма или да се говори, че я има. Това запита премиерът Бойко Борисов по време на редовното правителствено заседание, предаде репортер на Агенция „Фокус“.   „Не знам как нечие съзнание може да го роди и как може по този начин да се говори. Как може да се тиражира лъжа, че норвежците са дали пари, за да изнасяме деца? До днес, когато ми показаха какво се говори и пише, не мога да повярвам, че има човек, който може да се върже на подобна лъжа“, допълни още премиерът. Той обясни, че парите от Норвежката програма се използват с други цели. „Включително за чистотата на въздуха, за екоавтомобили“, посочи Борисов.   \"Деца, които се разхождат голи и боси на бунището зимата и вие сте ги снимали. Такова дете трябва ли да се остави там да израсне като инвалид, то ще придобие болести там и т.н. кое е лошото на всичко това? Кой нормален човек е против това? Държавата щяла да натовари на влак децата и да ги изнася. Това как може да ви мине дори през акъла? Моля ви да помогнете в разясняването на тази чудовищна лъжа\", обърна се Борисов още към медиите.    По темата за образованието, Борисов каза, че колкото и да се критикува образованието, са се задържали много хора и много хора се връщат от чужбина, за да работят на висококвалифицирани работни места у нас. \"Така че поздрави на академията на науките. Ние като население не сме голяма държава, но в тези среди иновации, нови технологии българинът има развито мислене, суперкомпютърът, който започваме да изграждаме в технопарка също отсега трябва да го мислите къде, кога и как може да бъде използван на най-високо ниво\", добави Борисов.  ", "date": "2019.10.09", "title": "Борисов: Моля медиите да спрат да тиражират чудовищни лъжи как ще взимаме децата на хората!"}
{"url": "http://epicenter.bg/article/Kabinetat-prie-Paket--Razshiryavane--vklyuchvasht-vsichki-usloviya-na-stranata-ni-kam-Severna-Makedoniya/195080/2/0", "text": "Правителството прие Пакет „Разширяване“, включващ всички условия на страната ни към Северна Македония. Това обявиха вицепремиерите Екатерина Захариева и Красимир Каракачанов в изявление след заседанието на Министерския съвет.   България подкрепя започването на преговори за членство в ЕС Република Северна Македония и Албания при поставените от България ясни условия, подчерта Захариева, цитирана от \"Фокус\". Според нея разделянето на двете държави би било грешка, която може да доведе и до нестабилност в региона.   Захариева припомни, че България първа е признала новата независима държава Македония, както и, че държавата ни винаги е подкрепяла европейската и евроатлантическата интеграция на страните от Западните Балкани. „Същевременно обаче България винаги е поставяла пред Република Северна Македония и не само спазването на добросъседски отношения. Това е ясно още от декларацията от 1999 година, след което с Меморандума за подкрепа на евроатлантическата и евроинтеграцията и кулминацията: подписването на Договора за добросъседство през 2017 година“, каза Екатерина Захариева.   Няколко стъпки и етапи се подчертават в позицията на българското правителство, в която се се дава зелена светлина от страна на България за започване на преговори за еврочленство на Република Северна Македония, подчерта Захариева, цитирана от Новини.бг.    \"Изключително важно е да започнат преговорите, но условията са разписани много по-подробно. Позицията на страната ни е изпратена до парламента и президентството\", информира Захариева.    Вицепремиерът Красимир Каракачанов обяви, че трябва да се даде възможност на Северна Македония, но това трябва да стане безусловно. Преди старта на преговорите обаче има няколко етапа и затова е записано и в позицията на страната ни, че трябва да бъдат изпълнени условия преди първата междуправителствена конференеция, както и преди втората такава, обясни той.    Скоростта на преговорите зависи от това Северна Македония да бъде честна, а не да ни разиграва, каза Каракачанов и добави: \"Историята не може да бъде компромис\". По думите му трябва да има категорична промяна в учебниците.    Вицепремиерът заяви, че трябва постоянство в преговорите от страна на МВнР на България, защото процесът по евроинтеграция е много дълъг.       България е последователна в подкрепата си за европейската перспектива на страните от Западните Балкани, тъй като процесът на присъединяване е ключов двигател за реформи и стабилност в региона. България приветства и подкрепя препоръката на Европейската комисия за започване на предприсъединителни преговори както с Република Северна Македония, така и с Албания.    Същевременно, България не следва да допуска интеграцията на Република Северна Македония в ЕС да бъде съпътствана от европейска легитимация на държавно спонсорирана идеология на анти-българска основа. Пренаписването на историята на част от българския народ след 1944 г. е сред стълбовете на анти-българската идеологическа конструкция на югославския тоталитаризъм.    Започването на преговори не следва да се интерпретира като гаранция за членство, а като позитивна движеща сила за ускоряване на реформите, укрепването на върховенството на закона и поддържането на добросъседските отношения. Напредъкът към членството в ЕС зависи от индивидуалните усилия за изпълняване на критериите от Копенхаген и условностите на Процеса за стабилизиране и асоцииране, включително на добросъседските отношения. Добросъседските отношения имат хоризонтално значение и следва да се оценяват на всеки етап в процеса на присъединяване на страните кандидатки.      Приемането на Република Северна Македония в ЕС е важна стъпка за гарантиране на мира, стабилното и устойчивото развитие и просперитета на региона. България първа призна независимостта на страната и винаги е подкрепяла принципно и последователно европейската и евроатлантическата й перспектива. Последователната подкрепа на България за европейската перспектива на Република Северна Македония беше отразена и в Съвместната Декларация от 22 февруари 1999 г., в Меморандума за сътрудничество в областта на европейската и евро-атлантическата интеграция и в Договора за приятелство, добросъседство и сътрудничество от 2017 г., което за нас е солидно правно основание за добросъседски отношения и сътрудничество, в съответствие с най-високите европейски стандарти. Очакваше се Договорът да реши наслоените с десетилетия проблеми и да даде импулс и нова перспектива в развитието на двустранните отношения. Подписването и изпълнението на този Договор бе условието за подкрепата от страна на България за членството на Република Северна Македония в НАТО и ЕС. В този контекст, стриктното и цялостното изпълнение на буквата и духа на Договора за приятелство, добросъседство и сътрудничество с Република Северна Македония по начин, който да гарантира неговата необратимост, е от ключово значение и остава предпоставка за напредък в процеса на присъединяване на страната към ЕС.    Българската позиция за важността от поддържането на добросъседски отношения с България и прилагането на Договора е неизменно застъпвана на всички нива и формати. Това доведе до нейното отразяване в редица документи на ЕС. В тази връзка, запазвайки своята последователност, България ще настоява в текста на заключения на Съвет „Общи въпроси“ на 15 октомври 2019 г. да се отрази недвусмислено, че изпълнението на Договора за добросъседство ще представлява част от условността, приложима в преговорите за членство.    България ще представи и национална декларация, в анекс към заключенията на Съвета, която ще стъпва върху настоящата Рамкова позиция.    В хода на преговорите по тези заключения следва да се очертае тенденция към поставяне на условия за свикване на първата Междуправителствена конференция (МПК) с Република Северна Македония. Съгласието на България за провеждането на първата МПК ще бъде обвързано с постигането на реален напредък в изпълнението на буквата и духа на Договора за приятелство, добросъседство и сътрудничество, включително и по отношение на дейността на съвместната експертна комисия по исторически и образователни въпроси. Под реален напредък се разбира:      - Република Северна Македония следва да преустанови и да се въздържа от провеждане на политика, независимо под каква форма, на подкрепа и насърчаване претенциите за признаване на т.нар. „македонско малцинство“ в България. Република Северна Македония безрезервно и срочно да приведе позициите си и действията си в международните организации и форуми в съответствие с член 11 от Договора за добросъседство, като ясно декларира, че няма исторически и демографски основания да търси малцинствен статут за която и да е група граждани на територията на Република България. Многостранните формати и мониторинговите механизми на Съвета на Европа да не се инструментализират от Република Северна Македония за оказване на натиск върху България по въпроси, свързани с правата на лица, принадлежащи към малцинствени групи;    - Република Северна Македония да декларира с вербална нота до страните-членки на ООН, че придържането към извършените промени в конституцията на Република Северна Македония в съответствие със Споразумението от Преспа ще се осъществява паралелно със стриктно придържане към Договора с Република България в неговата цялост, в т.ч. и по отношение на „езиковата клауза“ от Договора;    - в нотата да се посочи, че използването на предвиденото в Споразумението от Преспа кратко име реферира единствено към политическия субект Република Северна Македония, а не към географския регион Северна Македония, част от който се намира в пределите на България;    - задействане на процес на реабилитация на жертвите на югославския комунистически режим, репресирани поради българското им самосъзнание.    - задействане на процес на осветляване на сътрудниците от днешна Република Северна Македония на службите за сигурност на бивша Югославия;    - предприемане на системни мерки за премахване от табели и надписи върху паметници, паметни плочи и сгради на текстове, насаждащи открито омраза към България, например такива, съдържащи квалификации като „българския фашистки окупатор“.        - постигане на конкретни резултати в работата на Комисията, верифицирани от Съвместна междуправителствена комисия, относно периода от общата ни история до 1944 г., в т.ч. постигане на договореност за Гоце Делчев, ВМОРО-ВМРО и Илинденско-Преображенското въстание;    - подмяна на информационни табели и други означения, вкл. върху исторически монументи и паметници на културата, в изпълнение на договорените до момента текстове;    - договаряне на конкретни дати за общо отбелязване на събитията и личностите, по които е постигната договореност;    - при отбелязване на събития и личности, по които е постигната договореност, политическите фигури, представителите на държавни институции в Република Северна Македония, както и на медиите, финансирани от държавния бюджет да базират своите официални изявления и коментари на договорените от Комисията текстове.    Тъй като на първата МПК се одобрява Преговорната рамка, България ясно ще заяви, че ще предостави съгласието си само след като в нея бъдат отразени по подходящ начин чувствителните за страната ни въпроси, а именно:    - добросъседството следва да бъде потвърдено като хоризонтален критерий в рамките на целия процес на присъединяване;    - поддържането на добросъседски отношения и в частност - изпълнението на двустранните Договори с държави членки на ЕС (България и Гърция) са интегрална част от приложимите условия и ще се оценяват в рамките на преговорна глава 35;    - глава 35 следва да бъде сред първите открити и последните закрити преговорни глави, за да бъде изпълнението на произтичащите условия проследявано с най-голяма продължителност в рамките на процеса на присъединяване към ЕС;    - по отношение на езика да се използва фразата „официален език на Република Северна Македония “ При абсолютна необходимост от използване на термина „македонски език“ в документи и позиции на ЕС, със звездичка под линия следва да се пояснява всеки път - „съгласно конституцията на Република Северна Македония“. Следва да е ясно, че езиковата норма, обявена за конституционен език в Република Северна Македония, е свързана с еволюцията на българския език и неговите наречия в някогашната югославска република след кодифицирането им след 1944 г. Никой документ/изявление в процеса на присъединяване не може да се разглежда като признание от българска страна на съществуването на т.нар. „македонски език“, отделен от българския.    В допълнение, в откриващото изявление на ЕС в рамките на първата МПК България ще настоява за включване на текст относно необходимостта Република Северна Македония да изпълнява добросъвестно духа и буквата на Договора за добросъседство с България през целия процес на присъединяване към ЕС.        - ясен ангажимент и времева рамка за постигане на договореност по други важни личности и събития от общата ни история до 1944 г.;    - хармонизиране на учебните програми по история и литература на двете страни в съответствие с постигнатото от Съвместната мултидисциплинарна експертна комисия по историческите и образователни въпроси. Съответните исторически и литературни извори от XIX в. и XX в., успоредно с адаптираните текстове, да се представят и изучават на езиковата норма, на която са написани оригинално. За целта ще бъде отправена покана до представители на просветните министерства на двете страни за последващо участие в работата на Съвместната мултидисциплинарна експертна комисия;    - ясен ангажимент и времева рамка за отразяване на постигнатите договорености във финансираните от държавата книги, документални издания, филми, музеи.    На последващ етап от преговорите за членство, България ще настоява за включване на гаранции в преговорните позиции на ЕС по отделни глави, че Договорът за добросъседство ще продължи да се изпълнява от Република Северна Македония. По всяка една от главите в процеса на преговори за членство ще се изготвя отделна позиция, като по глави 35 и 10 те ще включват и следните елементи:        Република Северна Македония да приложи в учебната програма по история, география и литература за съответните училищни класове/университетски курсове постигнатите договорености по целия спектър от дейността на Съвместната мултидисциплинарна експертна комисия по историческите и образователните въпроси;    Република Северна Македония да приложи спрямо релевантните исторически монументи (паметници, плочи, гробища и др.) постигнатите договорености по целия спектър от дейността на Съвместната мултидисциплинарна експертна комисия по историческите въпроси.    преодоляването на говора на омразата в публичното пространство, вкл. спрямо лица, самоидентифициращи се като българи (във връзка с прилагане на професионалните медийни стандарти; постигане на прозрачност относно собствеността и финансирането на медии; регулиране на онлайн медиите; и пр.)    В заключителната фаза на преговорите за членство България ще се води от изложените по-горе съображения при:    - Приемането на заключения на Съвета, одобряващи бъдещия Договор за присъединяване на Република Северна Македония към ЕС;    - Подписването на същия Договор от страна на България;    - Ратифицирането на същия Договор от страна на България.    България си запазва и правото, при съображения, свързани с националната сигурност, да преустанови подкрепата си в процеса на разширяване, включително и по отношение на реалното изпълнение на Договора и постигнатия напредък в работата на Съвместната мултидисциплинарна експертна комисия по исторически и образователни въпроси.      Започването на преговори само с една от двете съседни страни би могло да има негативни последствия не само за другата, но също така и в регионален аспект. Общата оценка на годишния доклад за Албания е положителна и отбелязва, че страната е продължила да осъществява важни реформи и конкретни резултати, които да й позволят започването на преговори за членство в ЕС.    Не следва да има автоматизъм в процеса на присъединяване, включително чрез упоменаване на дата/времева рамка за приемане на преговорна рамка, провеждане на МПК за приемането й, и упоменаване на дата за приемането на Албания в ЕС, като съгласието на България за провеждането на първата МПК да бъде обвързано с реален напредък по отношение на по-нататъшните стъпки за гарантиране правата на българското национално малцинство. Очакваме приемането на вторичното законодателство относно прилагането на закона за малцинствата, като очакваме правата на българското национално малцинство да бъдат максимално гарантирани, включително изучаването, без поставяне на административни пречки, на книжовния български език като майчин в регионите, традиционно населявани от тях, като Голо Бърдо, Гора, Преспа, Корча, Кукъс, Елбасан, но и навсякъде другаде на територията на Албания, където те живеят понастоящем. Очакваме и преброяването на населението да бъде проведено съгласно най-високите европейски стандарти и да отразява реалната етническа принадлежност.    Ще работим за заключения на Съвета, с които да бъде подготвено решение за започване на преговори за членство както с Република Северна Македония, така и с Албания. Същевременно при невъзможност от постигане на консенсус по започването на преговорите с двете страни, България ще се съобрази с консенсусното решение на Съвета.     ", "date": "2019.10.09", "title": "Кабинетът прие Пакет „Разширяване“, включващ всички условия на страната ни към Северна Македония"}
{"url": "http://epicenter.bg/article/SEM-dade-hod-na-protsedurata-za-smyana-na-shefa-na-BNR-/195084/2/0", "text": "С 3 гласа \"за\" и 2 \"въздържал се\" Съветът за електронни медии откри процедура по предсрочното освобождаване на директора на Българското национално радио Светослав Костов, съобщи DarikNews.bg. Съдбата му обаче ще се реши окончателно с гласуване след седмица. Тогава отново ще трябват гласовете на трима от членовете на медийния регулатор, за да бъде предсрочно отстранен, или пък да остане начело на националното радио.    Според въздържалите се членове на СЕМ, гласуването е прибързано и няма законово основание на този етап Костов да бъде освобождаван предсрочно.   Според председателката София Владимирова, Розита Еленова и Ивелина Димитрова обаче е налице нарушение на чл. 10 от Закона за радио и телевизия и отговорността за спирането на излъчването на програма \"Хоризонт\" за пет часа на 13 септември трябва да понесе генералният директор.    По думите на Бетина Жотева, която се въздържа, трябва да се изчакат резултатите от прокурорската проверка. Тя уточни, че Костов не може да остане директор, а СЕМ трябва да избере изпълняващ длъжността. \"Това не означава, че г-н Костов няма да обжалва и да не даде СЕМ в съда\", коментира тя след гласуването.    Пред СЕМ Жотева се обоснова, че съветът няма достатъчно законови основания да отстранява предсрочно Костов.    \"Аз ще се въздържа, разделението е голямо, обстановката в радиото е много тежка. Няма да броим колко са \"за\" и колко \"против\" ръководството. Ии в двата случая - Светослав Костов да остане или да се махне, положението е на предела. И на мен ми трябва още малко информация, защото смятам, че ни липсват достатъчно законови основания, поне на този етап\", мотивира се членът на СЕМ. Тя напомни, че медийният регулатор сам е поискал прокурорска проверка и би следвало да я изчака и да се запознае с резултатите от нея.   \"Бих искала да узная какво са открили те, информацията, която получихме, е много разнопосочна. Тя е категорична, че би било емоционално СЕМ да застава на едната или на другата позиция, която да приеме за меродавна, без да има достатъчно информация. Засега смятам, че нямаме достатъчно законови основания\", отсече Жотева.    На обратното мнение бяха представителката на президентската институция Ивелина Димитрова, Розита Еленова и председателката на СЕМ София Владимирова.   \"Отговорността я носи генералният директор\", смята Владимирова, която е убедена, че със спирането на сигнала на \"Хоризонт\" на 13 септември е нарушен чл. 10 от медийния закон. Тя отрече да е оказан натиск върху нея и СЕМ да отстранят предсрочно Светослав Костов.    СЕМ предостави също така петдневен срок на Светослав Костов да изложи своите мотиви и съображения по казуса. Едва след това ще се проведе вотът за това дали Костов ще остане, или не генерален директор на БНР.  ", "date": "2019.10.09", "title": "За първи път! СЕМ започна процедурата за смяна на шефа на БНР "}
{"url": "http://epicenter.bg/article/D-r-Atanas-Batashki--Obshtinskoto-zdraveopazvane-mozhe-da-bade-spaseno--nuzhna-e-volya/195104/2/0", "text": "  „Политиката на ГЕРБ спрямо общинското здравеопазване е неадекватна и погрешна и води до закриване на общински здравни заведения”, категоричен е д-р Атанас Баташки, кандидат за районен кмет на „Северен“. Той се обоснова с примери - Белодробна болница, МБАЛ „Св. Мина“ и бившата трета градска в кв. Столипиново. Баташки изтъква, че това лишава гражданите от специализирана медицинска помощ, разположена равномерно по районите на града. В платформата на „БСП за България“ са заложени мерки за излизане на общинските болници от тежкото състояние. „Заплатите в общинските болници, особено на медицинските сестри, са ниски и те напускат. Този порочен кръг е резултат от статута на лечебните заведения, които са търговски дружества\", каза д-р Баташки.   Според него има решение и то е общинските болници да подсигуряват основните заплати на медицинския персонал, а средствата за допълнително материално стимулиране да идват от дейността по Здравна каса. „Общината като принципал може да възложи профилактичните прегледи на нейните служители да се извършват в общинските болници, а не от външни служби по здравна медицина, смята д-р Атанас Баташки.    В сряда вечер, по покана на кандидата за кмет на Пловдив от „БСП за България” Николай Радев, в заседателната зала на хотел „Лайпциг” с представители на медицинското съсловие ще бъдат разисквани именно въпросите за спасяването и развитието на общинското здравеопазване. В листата на БСП има четирима лекари, акушерка и главна медицинска сестра. Това са хирурзите – Атанас Баташки. Любомир Паунов и Регина Хатър, анестезиологът Таня Дилова, акушерката Даниела Атанасова и хирургичната сестра Бойка Балтаджиева.  ", "date": "2019.10.09", "title": "Д-р Атанас Баташки: Общинското здравеопазване може да бъде спасено, нужна е воля"}
{"url": "http://epicenter.bg/article/Dobrich-priema-kampaniyata--Badi-voynik--/195105/2/0", "text": "Град Добрич ще бъде домакин на събитията от информационната кампания „Бъди войник“ на 10 октомври, четвъртък. Проявите там ще бъдат наблюдавани от командира на Военноморските сили (ВМС) контраадмирал Кирил Михайлов, като това ще бъде неговото първо участие в кампанията, съобщават от МО.    От 16.00 часа пред входа на Драматичния театър „Йордан Йовков” в Добрич започва информационната борса за набиране на войници и матроси за Българската армия. В нея ще бъдат представени Сухопътните войски, Военновъздушните сили, ВМС, Специалните сили, служба „Военна полиция“, Националната гвардейска част, Военно окръжие - Добрич. Присъстващите ще могат да се запознаят с възможностите, условията и сроковете за кандидатстване и постъпване на служба във Въоръжените сили.    В същия час военна техника, въоръжение и оборудване на Сухопътни войски, ВМС, Специалните сили и служба „Военна полиция“ ще бъдат разположени на паркинга на ул. „Максим Горки” и на площад „Демокрация”.    От 17.00 часа започва шествие на Представителния духов оркестър на ВМС и мажоретен състав при средно училище по изкуствата „Св. Климент Охридски“ (по пешеходната зона на бул. „25-и септември“ и ул. „България“).    Представители на Специалните сили ще направят демонстрации на задачи, които се изпълняват в градски условия.    Курсанти от факултет „Артилерия, противовъздушна отбрана и комуникационни и информационни системи“ в Шумен ще представят пред посетителите техники на ръкопашен бой.    В рамките на кампанията Регионалният исторически музей ще представи експозицията „Добруджа 1940 година – възвръщане на Южна Добруджа“.    От 17.30 часа НД „Традиция“ ще представи екипировка и въоръжение на българската войска през XIX и XX век в „музей на открито“.    Кампанията ще завърши със заря, след концерт на Представителния ансамбъл на Въоръжените сили, Представителния духов оркестър на Военноморските сили и самодейни състави от града (спортен клуб „Алексия“, студио „Сарандев“, ансамбъл „Добруджа“ и др.).  Концертът е с начало 18.30 часа.    „Бъди войник“ в Добрич се реализира с любезното съдействие на Община град Добрич и Община Добричка, както и общините Генерал Тошево, Каварна и Шабла.    Входът е свободен! ", "date": "2019.10.09", "title": "Добрич приема кампанията „Бъди войник“ "}
{"url": "http://epicenter.bg/article/Maya-Manolova--Do-kraya-na-mandata-shte-ima-yasla-i-gradina-za-vsyako-dete-/195106/2/0", "text": "  „В програмата за управление на София сме заложили изискването до края на мандата да бъдат изградени детски ясли и градини за всяко дете.“  Това заяви независимият кандидат за кмет на София Мая Манолова днес в квартал „Манастирски ливади“, където майки споделиха за проблем с недостига на места в детски градини и детски ясли. „Ще постигнем това, като терените, които са частна собственост и са отредени за детски градини, ще бъдат отчуждени, а техните собственици справедливо обезщетени. Детски заведения ще се изградят и на други общински терени, които са подходящи за целта и които в момента пустеят“, обясни тя. Тя допълни, че „дотогава, до края на мандата, за да няма нито едно дете в столицата, което да е извън детско заведение, Общината ще сключи договори с частни детски ясли и детски градини, като ще предоставя за издръжката на децата в частните заведения сумата, която предоставя в общински такива.“ „Частните детски ясли и градини, на които Общината ще предоставя средства, за да поема децата, които са извън детски заведения, ще се избират с публична процедура, на конкурсен принцип, така че всичко да е светло, ясно и прозрачно и да бъдат избрани най-добрите“, завърши тя.  ", "date": "2019.10.09", "title": "Мая Манолова: До края на мандата ще има ясла и градина за всяко дете! (ВИДЕО)"}
{"url": "http://epicenter.bg/article/Maya-Manolova--Trotoarite-sa-izpitanie-za-stolichani-/195107/2/0", "text": "  „В „Манастирски ливади“ няма тротоари. Те са пълни с автомобили вместо с пешеходци, а там, където има тротоари, те са в безобразно състояние. Така, за съжаление не е само в „Манастирски ливади“, така е в целия град. Те са изпитание за столичани“  Това каза при среща с майки с детски колички в кв. „Манастирки ливади“ гражданският кандидат за кмет на столицата Мая Манолова и ги увери, че това ще се промени в нейния мандат като кмет.   „В предизборната си програма съм заложила на четиригодишна програма за възстановяване, ремонт и изграждане на тротоари, които са част от средата за пешеходци. Залагаме и на по-добро улично озеленяване и осветления, така че средата да е естетична и безопасна за гражданите, на по-добра проходимост в центъра на града и в кварталите, на свързаност между отделните зони, на достатъчен брой пешеходни пътеки, които да са обозначени с качествена маркировка, на реконструкция на подлезите на града в съответствие с европейските норми“, каза още Манолова. „Средата трябва да е по-достъпна за хората с увреждания, за майките с колички, затова сме предвидили конкретни мерки – скосени тротоари, рамки и платформи за подлезите, както и работещи асансьори за метрото, защото това в много от случаите е недостъпно за хората с увреждания и за майките с количките дори в центъра на града, а какво остава по кварталите“, посочи още Манолова. По думите на Манолова пътната безопасност е пред скоби. „Вчера бях в „Подуяне“, където, пред 95-то училище, се е случил инцидент точно на първия учебен ден заради недобра маркировка, заради недобре обмислено действие на светофарите, така че там също има проблеми с безопасността на децата, с маркировката и тротоарите, и децата ежедневно са изложени на риск“, подчерта още тя. Според Манолова е подобна ситуацията около много други училища и детски градини в столицата, а като решение тя посочи следните мерки – пътна маркировка, която да осигурява пешеходна безопасност и безопасност на движението по улиците, особено в районите с много деца, ефективно и интелигенто управление на светофарите, така че да осигуряват безопасност при преминаването, достатъчно тротоари около местата, които се посещават от деца – училища, детски градини, спортни зали, паркове, площадки. „Програмата ми залага преференции за хора с увреждания, за социално слабите и за хора в социални и здравни заведения по тоношение на синята и зелената зона. В момента с привилегии са общиснките служители и техните близки, които разполагат с карти за безплатно паркиране в „синя“ и „зелена“ зони и това ще бъде веднага прекратено, защото не те са нуждаещите се от подкрепа хора“, каза още Манолова.  „Ще сложа точка на това. Програмата ми предвижда всички средства от „синя“ и „зелена“ зони да се инвестират в изграждането на паркинги и в центъра на града, и в кварталите, както и буферни паркинги по крайните спирки на метрото, допълни още тя.  ", "date": "2019.10.09", "title": "Мая Манолова: Тротоарите са изпитание за столичани! (ВИДЕО)"}
{"url": "http://epicenter.bg/article/Naredbata-po-Zakona-za-gorivata-se-otlaga-s-oshte-tri-mesetsa/195109/2/0", "text": "Депутатите отложиха с още 3 месеца влизането в сила на наредбата по Закона за горивата, която трябваше да заработи от 27 октомври, съобщават от Дарикнюз.   Предложението за това дойде от лидера на НФСБ Валери Симеонов, а парламентът го гласува през промени в преходните и заключителните разпоредби на Закона за тютюна и тютюневите изделия.    Това е второто отлагане, след като срокът за влизане в сила на наредбата веднъж бе удължен с 6 месеца.    Дребните търговци и превозвачи на горива продължават да отказват да се регистрират по сега действащите изисквания, които определят като непосилни. Днес дори техни представители се събраха на мълчалив протест пред парламента, с което потвърдиха стачната си готовност.    Промените в закона, които регулират административните дейности при търговията с горива бяха приети още миналата годината, но така и не заработиха реално заради отлагането на подзаконовите нормативни актове.    „От 15 хиляди потенциални обекта, които подлежат на регистрация по този закон, са се регистрирали 260 към днешна дата. Отговорът не е, че трябват още три месеца. Те никога няма да се регистрират“, категоричен бе по време на дебатите Емил Димитров – Ревизоро, който оглавява парламентарната комисия за наблюдение на приходните агенции.  Според него поредното отлагане ще доведе до това, че всички нерегистрирани да си останат такива, с което да бъдат и неконтролирани.    Валери Симеонов от своя страна обясни, че работна група към Министерство на икономиката е изготвила законови промени, по които има постигнат консенсус от всички заинтересовани страни. „Той трябва да бъде приет днес на Министерски съвет, но поради това, че излизаме в отпуск заради изборите, няма да има възможност той да бъде приет и да влезе в сила преди влизането в сила на наредбата по приетия януари месец законопроект, който си е от всякъде лобистки. Това е причината днес да поискаме отлагане с още три месеца“, коментира Симеонов.  ", "date": "2019.10.09", "title": "Наредбата по Закона за горивата се отлага с още три месеца"}
{"url": "http://epicenter.bg/article/Kandidatat-za-kmet-na--Mladost--ot-GERB-Mariya-Ilieva-se-sreshtna-s-meditsinski-rabotnitsi-ot-rayona-/195110/2/0", "text": "  Кандидатът за кмет на район „Младост“ от ГЕРБ-СДС Мария Илиева се срещна с медицински работници от района, съобщиха от пресцентъра на ГЕРБ.    „Центърът за наркозависими ще бъде преместен. Този казус обаче, освен че притесни стотици жители на \"Младост\", повдигна и една много важна тема – за бездействието и липсата на отговорност от страна на районната администрация“, каза Мария Илиева.    Тя подчерта, че в кратък срок е направила нужното в правомощията си на народен представител, за да поиска становище по темата.    „Зададох въпрос към министъра на здравеопазването и получих уверение от 7-мо РПУ–София, че ще осигурят засилено полицейско присъствие в района“, каза още Мария Илиева.    На срещата присъстваха народният представител от ГЕРБ Валентин Николов и кандидатът за общински съветник Веселин Милев.  ", "date": "2019.10.09", "title": "Кандидатът за кмет на „Младост“ от ГЕРБ Мария Илиева се срещна с медицински работници от района "}
{"url": "http://epicenter.bg/article/Korneliya-Ninova--V-Byudzhet-2020-shte-podkrepim-grazhdanski-predlozheniya-za-razvitie-na-Severozapada-/195113/2/0", "text": "„Регионалните различия в България се задълбочават. В някои региони те се превръщат и в опасност за националната сигурност“.   Това заяви пред медиите в Народното събрание лидерът на БСП Корнелия Нинова след среща с Инициативния комитет за развитие на Северозапада. Според нея е необходима много разумна, държавна и правителствена политика, специализирана и обърната към тези региони. „Предложенията на гражданската инициатива за Северозападна България ще станат наши предложения по време на обсъждането на бюджета за 2020г., включително с фонда, който те предлагат, с конкретните мерки, които да изпълни той. Ще отстояваме техните искания в зала“, категорична бе Корнелия Нинова.      „Стартираме гражданска инициатива за създаване на „Държавен инвестиционен фонд Северозапад в Бюджет 2020”. Причината да го направим е състоянието на нашия регион и празните обещания, които години наред се дават”, каза Камелия Трифонова, председател на Инициативния комитет и председател на ОбС на БСП – Монтана. Тя добави, че мерки за решаване на проблемите на региона не се предприемат, той обезлюдява, а само населението на област Монтана за 19 години се е стопило с над 50 000 души. „Обещаваха се Агенция за Северозапада, Министерство за Северозапада и създаването на закон за нашия регион, но нищо от това не се случи. Затова преди стартирането на бюджетната процедура за 2020 г. организираме нашата инициатива за създаване на такъв фонд и ще настояваме държавата да отдели ресурс за справяне с демографската криза, която е застрашителна за целия регион”, каза още Трифонова. Тя коментира, че е нужно да се финансират мерки като създаване на инфраструктура и привличане на инвеститори за високонехнологично производство, защото Монтана е областта с най-ниските заплати, средната заплата е с над 300 лв. по-ниска от средната за страната. „Нужно е и създаване на ВУЗ или филиал на учебно заведение, стипендии за студенти, които след завършването си се върнат да работят в региона, еднократна помощ в размер на 10 минимални работи заплати при раждане на дете, но само за осигуряващи се родители, както и подпомагане на млади предприемачи и малките производства”, коментира още Камелия Трифонова.    „Не приемаме че няма пари за Северозапада. Народните представители на левицата от Враца, Монтана и Видин подкрепяме тази инициатива. Обръщаме се и към всички колеги, от всички политически сили също да го направят“. Това заяви народният представител от ПГ на „БСП за България“ Атанас Костадинов. По думите му 149 български общини, 30% от населението и 54,5% от територията на страната ни попадат в обсега на Целенасочена инвестиционна програма в подкрепа на развитието на слаборазвитите региони от 2015 г. на това правителство. „Тя е само един документ. Трябва инструмент и той е именно предлаганият държавен фонд“, категоричен бе той. Според него в Северозападна България – 5 области, 51 общини, 646 населени места са определени като обезлюдяващи. „Затова ще подкрепим инициативата чрез промени в Закона за държавния бюджет. За 2 години МС изхарчи близо 1 млрд. лв. без никакви критерии и искаме тази практика да спре“, заключи Атанас Костадинов.  ", "date": "2019.10.09", "title": "Корнелия Нинова: В Бюджет 2020 ще подкрепим граждански предложения за развитие на Северозапада!"}
{"url": "http://epicenter.bg/article/Nikolay-Tishev--Iskame-da-upravlyavame-Burgas-zaedno-s-burgazlii-/195115/2/0", "text": "  „Не искаме да управляваме Бургас и бургазлии, ние искаме да управляваме Бургас заедно с бургазлии. Ще разчитаме на таланта и експертизата на всички жители, които да помагат за управлението на града“. Това каза кандидатът на „БСП за България“ за кмет на община Бургас Николай Тишев по време на откриването на предизборния информационен център на левицата в морския град.    Гражданите, които посетят информационния център, могат да се запознаят с предизборната платформа на партията, идеите, заложени във „Визия за Бургас“, както и да получат информация за кандидатите за общински съветници. „Винаги сме отстоявали тезата, че най-добрата връзка с хората - това е прекият контакт. Поради тази причина предстои да открием втори информационен център. Той ще се намира в най-големия комплекс на Бургас - „Меден рудник“, отбеляза Тишев.    Той разказа, че от срещите му до момента в останалите населени места от общината, хората поставят най-много въпроса с лошата инфраструктура, както и проблема с междуградския транспорт. В града младите хора поставят въпроса с ниското заплащане и липсата на перспектива. „Това са част от приоритетите ни и смятаме да ги реализираме след изборите“, завърши Николай Тишев.  ", "date": "2019.10.09", "title": "Николай Тишев: Искаме да управляваме Бургас заедно с бургазлии!"}
{"url": "http://epicenter.bg/article/Darzhavite-ot-ES-blokiraha-plan-za-izlizane-ot-patovata-situatsiya-s-korabite-za-spasyavane-na-migranti/195053/7/0", "text": "Държавите членки на ЕС ще продължат с патовата ситуация за разпределението на имигрантите, спасявани в Средиземно море, след като на заседанието си в Люксембург министрите на вътрешните работи от съюза не постигнаха съгласие за план за автоматичното им преразпределение, предаде ДПА.    \"Нито една членка на ЕС не се ангажира официално с временния механизъм, изготвен от Германия, Франция, Италия и Малта на среща преди две седмици\", заяви германският министър на вътрешните работи Хорст Зеехофер след разговорите в Люксембург. \"Някои държави са показали готовност да се ангажират, така че е все още е възможно да бъде постигнат напредък\", добави германският консерватор.    Италианският министър на вътрешните работи Лучана Ламорджезе заяви, че статуквото ще се запази за момента, защото не били договорени никакви квоти за разпределение на мигрантите.    Неправителствена организация, която участва в спасяването на имигранти, изрази съжаление, че не са постигнати никакви конкретни договорености.    Някои министри изразиха съображения, че планът не е с достатъчно голям обхват. Австрийският министър на вътрешните работи Волфганг Пешорн заяви, че страната му няма да участва, понеже много от държавите членки на ЕС гледат на плана критично. ", "date": "2019.10.09", "title": "Държавите от ЕС блокираха план за излизане от патовата ситуация с корабите за спасяване на мигранти"}
{"url": "http://epicenter.bg/article/Nad-400-temperaturni-rekorda-sa-registrirani-tova-lyato/195056/7/0", "text": "Близо 400 абсолютни температурни рекорда са били счупени през лятото в северното полукълбо. Това показва анализ на измерените стойности, направен от калифорнийския институт за климата „Бъркли Ърт”, цитиран от Нова телевизия.    Рекордите са подобрени в 29 държави за периода от май - август. Една трета от най-високите измервани някога температури са отчетени в Германия, следвана от Франция и Холандия.  Данните включват измервания от метеорологичните станции в северното полукълбо, които имат най-малко 40-години наблюдения. Някои от тях отчитат температурите повече от 150 години и също са измерени рекордни стойности за всички времена. ", "date": "2019.10.09", "title": "Над 400 температурни рекорда са регистрирани това лято"}
{"url": "http://epicenter.bg/article/Printsesa-Haya-se-yavi-v-londonski-sad-za-deloto-s-emira-na-Dubay/195099/7/0", "text": "Йорданската принцеса Хая, която напусна емира на Дубай шейх Мохамед бин Рашид Ал Мактум, се яви в лондонски съд за поредния рунд от битката им за съдбата на двете им деца.    На предварително изслушване през юли принцеса Хая поиска от съда да защити едно от децата й от принудителен брак, както и защита срещу тормоз и заплахи, предаде Ройтерс.   Двете страни тогава заявиха, че правният им спор е за съдбата на децата им, а не за развод или финанси.    Пълното изслушване по делото между шейха и принцесата, която е дъщеря на покойния крал на Йордания Хюсеин и полусестра на крал Абдула, е насрочено за 11 ноември и се очаква да продължи пет дена.    Шейхът не се е явил на предварителното изслушване. Той е бил представляван от Дейвид Паник, един от водещите британски адвокати.    Съдията каза на репортерите, че могат да съобщят за състоялото се изслушване, но не даде никакви подробности за аргументите на страните.    Шейх Мохамед бин Рашид Ал Мактум, който е на 70 години, се жени за принцеса Хая през 2004 г. Смята се, че това е шестият му брак. Той има повече от 20 деца от различни съпруги.   Източник: Дир.бг", "date": "2019.10.09", "title": "Принцеса Хая се яви в лондонски съд за делото с емира на Дубай"}
{"url": "http://epicenter.bg/article/The-New-York-Times--Svrahsekretno-rusko-podrazdelenie-se-opitva-da-destabilizira-Evropa-/195100/7/96", "text": "„Всичко започна с кампания за дестабилизация на ситуацията Молдова, след това последва отравянето на търговец на оръжия в България и неуспешен държавен преврат в Черна гора. Миналата година във Великобритания беше направен опит за убийство на бивш агент на руското разузнаване чрез използването на нервнопаралитично вещество. Въпреки че по време на тези операции бяха открити пръстови отпечатъци на служители на руските спецслужби, първоначално властите ги считаха за единични, несвързани атаки. Сега служителите на западните разузнавателни служби стигнаха до извода, че тези операции, а вероятно и много други, са проведени като част от координирана и продължаваща кампания за дестабилизиране на ситуацията в Европа, реализирана от елитно свръхсекретно звено на руското разузнаване, което има уменията да извършва подривни дейности, саботажи и убийства“, пише американското издание The New York Times, цитирано от Агенция \"Фокус\".    Подразделението, известно като „военна част 29155\", функционира от поне 10 години, но западните разузнавателни агенции са успели да го разкрият наскоро. Представители на спецслужбите на четири западни държави твърдят, че засега не е известно колко често спецзвеното е било мобилизирано, както и че е невъзможно да се разбере кога и къде ще нанесат ударите неговите оперативни лица.    Създаването на подразделение 29 155 свидетелства за това колко активно руският президент Владимир Путин се бори със Запада, водейки хибридна война срещу него, която съчетава пропаганда, хакерски атаки и разпространение на дезинформация, както и провеждане на политика на открита военна конфронтация.    „Мисля, че забравихме колко жестоки могат да бъдат руснаците по своята същност“, казва Питър Зак, пенсиониран офицер от военното разузнаване и бивш аташе по отбраната в посолството на САЩ в Москва. Той признава, че не знае за съществуването на подобна военна част, натоварена със задачата да дестабилизира Запада.    Звеното, скрито зад бетонните стени на 161-ия Специализиран център за обучение в източната част на Москва, е под контрола на Главното разузнавателно управление (ГРУ) - руското военно разузнаване.    Въпреки че голяма част от операциите на ГРУ остават загадка, западните разузнавателни агенции започнаха да добиват по-ясна представа за вътрешната организация на тази структура. Според американски служители няколко месеца преди президентските избори в САЩ през 2016 г. двама служители на две кибердивизии на ГРУ - 26165 и 74455, са проникнали в сървърите на Националния комитет на Демократическата партия и централата на Хилари Клинтън, след което са публикували вътрешната си кореспонденция с компрометиращ характер.    Миналата година Робърт Мълър, специалният прокурор, който наблюдаваше разследването на намесата на Русия в изборите през 2016 г., повдигна обвинения на повече от дузина членове на въоръжените сили, въпреки че всички те остават на свобода. Хакерските групи работят основно от Москва, на хиляди километри от обектите на техните атаки.    Що се отнася до военнослужещите оt 29155, те извършват пътувания до европейски страни и обратно. Някои от тях имат награди като ветерани от най-кървавите войни, които Русия води, включително в Афганистан, Чеченската република и Украйна. Операциите, провеждани от това звено, са толкова секретни, че според западните разузнавателни агенции дори оперативни лица от ГРУ едва ли знаят за съществуването на звеното.    „Това е звено на ГРУ, което работи от много години в цяла Европа“, заяви служител по сигурността от Европа, който се съгласи да обсъди въпроси, които представляват класифицирана информация при условие за анонимност. „Изненада беше, че руснаците, ГРУ, оперативните лица на това военно поделение се почувстваха толкова безнаказани, че започнаха да провеждат тази изключително враждебна дейност в приятелски страни. Беше шок\".    Всяка от четирите операции, свързани с тази част, в една или друга степен привлече общественото внимание, въпреки че властите не разбраха веднага, че тези инциденти са свързани. Постепенно обаче спецслужбите започнаха да разбират, че специфичната задача на оперативните лица на това звено е да дестабилизират ситуацията, едва след отравянето през март 2018 г. на бившия офицер от ГРУ Сергей Скрипал, който предаде Русия и се ангажира с шпионаж в полза на Обединеното кралство. Скрипал и дъщеря му Юлия, в резултат на излагане на силно токсични невропаралитични вещества, бяха месеци наред тежко състояние, но в крайна сметка оцеляха.    Въпреки че тази военна част е елитна, нейният бюджет изглежда ограничен. По време на командировки оперативните лица често отсядат в евтини хотели и в една стая, за да спестят пари. Британски разследващи твърдят, че заподозрените в отравяне на Скрипал са отседнали в евтин хотел в беден район в Източен Лондон.  Служителите на европейските специални служби също са изненадани от явната небрежност, с която оперативните лица на това военно звено провеждат операции.  Скрипал оцеля при опита за покушение, както и българският търговец на оръжия Гебрев. Опитът за преврат в Черна гора привлече голямо внимание, но в крайна сметка се провали. Година по-късно Черна гора се присъедини към НАТО. Според представители на спецслужбите е напълно възможно да бъдат разкрити други, по-успешни операции.    Трудно е да се каже дали Кремъл е притеснен от тази небрежност. Както казват служители на сигурността, може би това отчасти е същността на въпроса. „Този вид разузнавателни операции са станали част от психологическата война“, казва Ерик-Найлс Крос, бивш директор на координационното бюро на естонските разузнавателни служби. „Не че са станали много по-агресивни. Те искат да бъдат „усетени\". Това е част от играта\". ", "date": "2019.10.09", "title": "The New York Times: Свръхсекретно руско подразделение се опитва да дестабилизира Европа "}
{"url": "http://epicenter.bg/article/Sbogom--Slantse--Koga-i-kak-shte-nastapi-krayat-na-Zemyata-/195111/7/0", "text": "Учени направиха мрачни прогнози за бъдещето на нашия свят въз основа на наблюдения и изследвания на Слънцето.   Първо, Слънцето ще нарасне до размера на червен гигант и ще изгори всички планети. Когато от тях са останали само въглени, червеният гигант ще започне да се охлажда и ще се свие до размерите на бяло джудже. Това ще бъде краят на Слънчевата система. Човекът няма да има място в нея, пише Олга Бугрова в статия за “Спутник”.   Перспективата за гибелта на всички живи същества накара учените да търсят места за преселване на човечеството. Само през последните шест месеца бяха открити поне две подходящи “места за живеене”. Общо са открити повече от 4 500. Шансовете за спасение се увеличават.     Според най-скромните оценки, поне 5 милиарда планети може да се окажат подобни на земята. Те дори имат свои слънцеподобни звезди, а някои имат и подобна атмосфера. Всички са разположени в нашата галактика, в Млечния път, но, което е лошо, извън Слънчевата система. Наричат се така: “екзопланети”, тоест екстрасоларни. Според съвременните космически технологии до най-близката ще трябва да се лети няколкостотин века. Нуждаем се от кораб, който може да се движи почти със скоростта на светлината. У Земята има два сценария за развитие и единият е по-лош от другият: да се превърне в нещо като Марс, какъвто го познаваме днес, или в съседна Венера, върху която има въглероден диоксид и 500 атмосфери налягане. Когато космически кораби са били изпратени на Венера, те просто са били смачкани.     Междувременно Слънцето поне два пъти алармира, причинявайки екстремни събития на Земята. Директорът на Института за земен магнетизъм, йоносфера и разпространение на радиовълни Владимир Кузнецов ги припомня:   Успокоява ни само едно: всички тези енергийни смущения и електромагнитни колебания, както подчертава Владимир Кузнецов, са търпими и не нарушават равновесното състояние на системата Слънце-Земя.   Но има и по-добри новини. Слънчевата система няма да умре толкова скоро, уверява проф. Кузнецов.   Според изчисленията на учените, занимаващи се с теорията за еволюцията на звездите, Слънцето ще „работи“ стабилно поне още 5 милиарда години като термоядрен източник на енергия за Земята. Каква ще стане за това време космическата технология и какви ще са самите хора, не е известно. Владимир Кузнецов дори предполага: може би човекът ще еволюира по такъв начин, че няма да трябва да се премества никъде. Просто намираме нов източник на енергия за себе си и продължаваме да живеем в променящи се, но все пак земни условия.   Източник: БГНЕС  ", "date": "2019.10.09", "title": "Сбогом, Слънце: Кога и как ще настъпи краят на Земята?"}
{"url": "http://epicenter.bg/article/Korneliya-Ninova--Dokato-GERB-upravlyava-stranata---nyama-da-ima-spravedlivost/195065/2/0", "text": "Докато ГЕРБ управлява страната - няма да има справедливост. Това каза лидерът на БСП Корнелия Нинова по време на обсъждането на промените в НПК.   Искаме да премахнем съкратеното производство при тежки престъпления, но ГЕРБ отказва, заяви от парламентарната трибуна Нинова. \"Да има присъда до живот без право на замяна. Смятаме, че това е справедливо. Колегите от ГЕРБ осакатиха този текст и оставиха само убийства, без другите тежки престъпления\", заяви лидерът на БСП.      ", "date": "2019.10.09", "title": "Корнелия Нинова: Докато ГЕРБ управлява страната - няма да има справедливост!"}
{"url": "http://epicenter.bg/article/Deputatite-otmeniha-sakratenoto-sadebno-sledstvie-pri-umishleno-prichinyavane-na-smart/195069/2/0", "text": "Депутатите отмениха съкратеното съдебно следствие при умишлено причиняване на смърт. Това се случи след като Народното събрание прие текст от Наказателно-процесуалния кодекс на второ четене, предаде  Агенция \"Фокус\".   \"За\" текста гласуваха 92 народни представители, \"против\" - 62 и \"въздържали се\" 11, с което той бе приет.   Първоначалното предложение бе съкратеното производство да отпадне и за причинени умишлено тежки телесни повреди. Между двете четения обаче текстът претърпя промяна и след предложение на ГЕРБ съкратеното съдебно следствие отпадна само за умишлено причиняване на смърт.", "date": "2019.10.09", "title": "Депутатите отмениха съкратеното съдебно следствие при умишлено причиняване на смърт"}
{"url": "http://epicenter.bg/article/Ninova-kam-mnozinstvoto--Ne-si-i-pomislyayte-da-izberete-evropeyski-prokurori-za-Balgariya-na-tamno--/195070/2/48", "text": "Очакваме освен подсъдността в много скоро време управляващите да внесат начина за избор на европейски прокурори за България. Това каза лидерътн а БСП Корнелия Нинова във връзка с текста от НПК на специализирания наказателен съд да са подсъдни и делата от компетентност от Европейската прокуратура, предаде репортер на Агенция „Фокус“.    „Уважаеми управляващи, имам по-скоро въпроси към вас. Внасяте подсъдност на Специализирания съд на делата от европейската прокуратура. И ви питам кога ще имаме правила, кога ще гласуваме реда, по който ще бъдат избрани онези делегирани български прокурори, които ще отговарят за България по линия на Европейска прокуратура и европейска наказателна политика. Бързате да определяте подсъдността, но никак не бързате да внесене яснота кога и как ще избираме тези хора. И не си и помисляйте, тихомълком, без правила някъде в Министерски съвет да ги решите и изберете без критерии, определяни в Народното събрание, без дебат и без кандидатури. Просто ви предупреждавам. Европейската прокуратура е един изключително важен институт за справедливост в Европа, но и в България също, разбира се. Очакваме освен подсъдността в много скоро време да внесете и начина за избиране на европейските прокурори за България“, посочи Нинова.    Тя заяви, че БСП има готовност да го направи и ако управляващите не го сторят, ще внесат промени в Закона за съдебната власт.  ", "date": "2019.10.09", "title": "Нинова към мнозинството: Не си и помисляйте да изберете европейски прокурори за България на тъмно! "}
{"url": "http://epicenter.bg/article/Parlamentat-reshi--Spetssadat-shte-razglezhda-dela-ot-kompetentnostta-na-Evropeyskata-prokuratura-/195072/2/0", "text": "Спецсъдът ще разглежда дела от компетентността на Европейската прокуратура. Това решиха народните представители след като приеха текстове от Наказателно-процесуалния кодекс на второ четене, предаде Агенция „Фокус“.   „За“ текстовете гласуваха 92 народни представители, „против“ – 46 и „въздържали се“ – 1, с което бяха приети. Приетият текст предвижда на Специализирания наказателен съд да са подсъдни и делата от компетентност от Европейската прокуратура.", "date": "2019.10.09", "title": "Парламентът реши: Спецсъдът ще разглежда дела от компетентността на Европейската прокуратура "}
{"url": "http://epicenter.bg/article/Kengo-Kuma-pred-Fandakova--Vpechatlen-sam-ot-kulturno-istoricheskoto-nasledstvo-na-Sofiya-/195073/2/0", "text": "  „Много съм впечатлен от разкритото културно-историческо наследство в центъра на София. Вижда се, че София е град с голям потенциал. Културното многообразие на столицата е интересно представено от забележителните сгради на различни църкви“. Това каза световноизвестният японски архитект Кенго Кума на среща с кандидата за кмет на София Йорданка Фандъкова, издигната от коалиция ГЕРБ-СДС.    Японският архитект и професор в Токийския университет е за първи път в София и изнесе лекция в Университета по архитектура строителство и геодезия (УАСГ). Досега арх. Кенго Кума е проектирал в над 20 държави, носител e на множество престижни международни награди.    Пред своя гост Йорданка Фандъкова посочи, че София има голям шанс да промени своето развитие като зелен град, а оценката на архитект с неговия опит е важна. Фандъкова го покани да участва в журито на архитектурни конкурси и в работата по проекти в града.    По думите на Фандъкова работата за развитие на града изисква сериозно планиране.    „Подготвяме изменение на Общия устройствен план на София, което определя пътя на града с ясна визия и цели. Проведохме успешен международен архитектурен конкурс за изграждане на център за съвременно изкуство на мястото на бившата топлоцентрала, като предстои той да бъде реализиран. Обявихме и международен архитектурен конкурс за експониране на културно-историческото наследство на пл. „Света Неделя““, каза също кандидатът за кмет на София.    Фандъкова подчерта, че е изключително важна работата с младите архитекти и благодари на арх. Кума, че е отделил време да организира архитектурна работилница в София и да изнесе лекция. За да чуят известния архитект в УАСГ бяха дошли студенти от съседни страни от региона.    На срещата присъстваха и Н. Пр. Масато Ватанабе – посланик на Япония в България, министърът на културата Боил Банов, както и кандидатът за общински съветник от листата на ГЕРБ-СДС арх. Ивайло Петков.    Фандъкова подари на японския архитект книгата „Първа двуезична енциклопедия на София“  ", "date": "2019.10.09", "title": "Кенго Кума пред Фандъкова: Впечатлен съм от културно-историческото наследство на София "}
{"url": "http://epicenter.bg/article/Korneliya-Ninova--Pobedata-na-Stanislav-v-Pernik-shte-e-pobeda-za-pernichani-/195075/2/0", "text": "  Председателят на БСП Корнелия Нинова се срещна със стотици жители на Перник, за да подкрепи кандидатите за кметове и общински съветници от областта. „Благодаря ви, че сте тук, днес, за да подкрепим заедно Станислав Владимиров за кмет на община Перник, кандидатите ни за кметове на Радомир, Брезник, Трън, Земен и Ковачевци , за селата в областта и за общински съветници. Нека им дадем от нашата сила и енергия. Те са умни, професионално подготвени, почтени хора. Те ще работят, за да подредят общините си и за добруването на съгражданите си. Пожелавам им успех от сърце и вярвам в тях“, заяви Нинова. Тя коментира, че кандидатите за кметове и общински съветници от БСП са пoели конкретни, ясни и човешки ангажименти в своите програми и ще ги изпълнят.   „Станислав Владимиров и нашите кандидати ще работят Перник да е социална община. Поели са ангажимент за безплатни детски градини, за помощ на млади семейства, за социални грижи за възрастни хора\", категорична бе Нинова. Тя подчерта, че БСП е внесла за пореден път закона за възрастните хора. „Ще се борим от ваше име така, че кметовете да могат да предоставят социални услуги за възрастни хора , за да се чувстват те пълноценна част на нашето общество.   „Демографската катастрофа е страшна в цялата страна, младите отиват навън, малко деца се раждат. Затова, освен на местно ниво, ще се борим с нея и в парламента. И този път ще настояваме за еднократна помощ за 2-ро и 3-то дете на работещи млади семейства“, подчерта лидерът на левицата. Корнелия Нинова каза още, че кандидатите за кметове на БСП имат и конкретни ангажименти към общинските болници и ще решат проблема „работа на парче“. „Общинските болници, включително и тази в Перник не трябва да бъдат търговски дружества. Здравето не се мери в обороти, а в животи. Нужни са и денонощни аптеки, защото най-близката до пернишка област е в столицата“, обясни Нинова.   Тя бе категорична, че пари в държавата има, стига да се харчат разумно и да се пресече корупцията, а кандидатите за кметове на БСП в област Перник имат волята да го направят. Тя заяви, че от обиколките си в страната от началото на кампанията се е уверила, че БСП кипи от живот, енергия и воля за победа. „Единни и уверени сме, защото дадохме път на младите, но редом до тях поставихме и опитни управленци. Нека младостта заедно с опита да вървят заедно, защото това е новият облик на БСП“, завърши Корнелия Нинова.       „Перник много често влиза в негативните класации за най-корумпиран и корпоративен град. Много често ме питат защо реших да се кандидатирам за кмет на община с много проблеми. Направих го заради вас – перничани“.   Това заяви кандидатът за кмет на община Перник Станислав Владимиров. Той добави, че градът, който е бил икономическият гръбнак на България става все по-сив, мрачен и тих.   „Ние сме само на 20 км. от икономическия и финансов център на държавата, но Перник не се развива“, коментира Владимиров. Той каза още, че с конкретни мерки за ускоряването на икономическото развитие на Перник проблемите ще започнат да се решават, защото в общинската хазна ще влизат повече средства. „След няколко месеца няма да застана пред вас и да се оправдавам, че няма пари, защото ще направим по-добро разпределение на средствата на общината“, категоричен бе Владимиров. Той заяви, че иска ускорено развитие на Перник, за да се останат младите хора в Перник и да стане той по-добро място за живот и работа.  ", "date": "2019.10.09", "title": "Корнелия Нинова: Победата на Станислав в Перник ще е победа за перничани!"}
{"url": "http://epicenter.bg/article/Boris-Tsvetkov--Obshtinski-sluzhiteli-grubo-narushavat-Izborniya-kodeks-v-Sofiya/195077/2/0", "text": "  Общински служители – активисти на ГЕРБ грубо нарушават Изборния кодекс в София. На общински обекти и съоръжения, управлявани от „Пазари запад“ ЕАД, са разлепени агитационни материали на Йорданка Фандъкова и ГЕРБ. За това сигнализира кандидатът за общински съветник и за кмет на район „Искър“ от БСП Борис Цветков. Сигналът, придружен от снимков материал, е подаден до Общинската избирателна комисия. Нарушението е извършено в близост до метростанция „Стадион „Васил Левски“.    Тази злоупотреба със служебно положение на активистите на ГЕРБ, които са назначени в общинското дружество, е в разрез с приетите норми, че в общински и държавни предприятия и учреждения е забранено да се извършва предизборна агитация. Ето защо материалите трябва да бъдат премахнати незабавно.    „Г-жа Фандъкова трябва да сложи ред в кампанията си и да не поощрява нарушаването на изборните правила. Надпреварата трябва да е честна и почтена. Не бива със силата на властта да се оказва натиск и да се правят опити за внушения спрямо избирателите“, категоричен е Борис Цветков.      ", "date": "2019.10.09", "title": "Борис Цветков: Общински служители грубо нарушават Изборния кодекс в София"}
{"url": "http://epicenter.bg/article/BLS--Potreseni-sme-ot-zhestokoto-ubiystvo-na-72-godishniya-feldsher-v-Oreshnik-/195078/2/0", "text": "Български лекарски съюз е потресен от жестокото убийство на 72-годишния фелдшер в здравната служба на тополовградското село Орешник.    Съсловната организация изразява безпрекословната си подкрепа към близките на Димитър Факиров.    Подобна жестокост, отнела живота на медик, посветил десетилетия, за да помага на хората, е необяснима, неприемлива и извън границите на човешкият разум.    Съсловната организация не веднъж е осъждала всяка форма на физическа и вербална агресия над медицински лица, неведнъж е заявявала, че е недопустимо медиците да стават заложници на собственото си призвание и докато се борят да спасят поредния човешки живот, да бъдат принуждавани да защитават своя собствен.    Случилото се в село Орешник обаче не е поредната проява на осъдително и неприемливо отношение към представители на медицинското съсловие, а жестоко, потресаващо потъпкване и преминаване на всички човешки и морални граници.    БЛС подкрепя бързите действия на институциите, които за няколко часа задържаха и предстои да повдигнат обвинение “за убийство на медицински специалист, при и по повод изпълнение на служебните му задължения”. Съсловната организация ще настоява законовият инструментариум да бъде приложен с цялата му строгост.  ", "date": "2019.10.09", "title": "БЛС: Потресени сме от жестокото убийство на 72-годишния фелдшер в Орешник "}
{"url": "http://epicenter.bg/article/Prof--Stoyan-Denchev-poluchi-mezhdunarodno-priznanie/195081/2/0", "text": "От няколко дни известният български учен и общественик проф. Стоян Денчев е избран за член на Международния редакционен съвет на руското списание „Высшее образование сегодня“ (Висшето образование днес). Списанието се издава от 2001 год. и се разпространява в Росия, СНГ -Общността на независимите държави (страните от бившия Съветски съюз), Балтийските държави, Европа , Канада и САЩ. Высшее образование сегодня е ежемесечно научно и професионално списание по проблемите на висшето образование. То е рецензирано издание на Висшата атестационна комисия на Руската федерация. В него се публикуват статии по педагогически, психологически, социални, икономически и други аспекти от развитието на висшето образование в света. Показва се най-добрия опит, свързан с подготовката и повишаване на квалификацията на кадрите на висшите училища. Дават се обзорни мнения на най-добрите световни специалисти по проблемите на образованието. Главен редактор на списанието е проф. В. М. Филипов, академик на Руската академия на образованието и председател на Висшата атестационна комисия на Руката федерация. От руска страна членове на редколегията са и проф. В. А. Садовничий, ректор на Московския държавен университет „М. В. Ломоносов“ и президент на Руския съвет на ректорите; проф. Зернов, ректор на Новия руски университет и председател на Асоциацията на недържавните вузове на Русия; проф. Г. А. Бордовский, президент на Руския държавен педагогически университет „А. И. Херцен“ и др. Освен проф. Денчев в състава на Международния редакционен съвет влизат изтъкнати световни учени и университетски преподаватели от няколко европейски страни и Съединените американски щати.", "date": "2019.10.09", "title": "Проф. Стоян Денчев е избран за член на Международния редакционен съвет на руско списание"}
{"url": "http://epicenter.bg/article/Valchev-za-panikata-v-uchilishta--Ima-politicheska-namesa--tova-e-organizirana-kampaniya--/195082/2/0", "text": "„Стана ясно, че има политическа намеса. Това е организирана дезинформационна кампания, насочена към ромските общности. Инструктирал съм институциите да говорят и да работят ежедневно с децата и родителите. Това, което се случи в последните дни, има за цел да разруши доверието между тях. Очевидно става въпрос за престъпна злоупотреба със страховете на родителите. Това е чудовищна лъжа. Няма никаква истина. Чухме всякакви неща.\" Това заяви министърът на образованието Красимир Вълчев по повод паниката в Сливен, Ямбол и Карнобат, тръгнала от слух, че социалните служби отнемат деца от училища, предаде Нова тв.    \"Бяха проведени срещи между родители и учители. По-голямото предизвикателство е ежедневната посещаемост на учениците. Необходими са усилия и комплекс от мерки, за да върнем децата в час. Когато институциите работят заедно, може да има резултат. Започнахме допълнително обучение на децата по български език в детски градини. Бяха предоставени средства за училищата с концентрация на деца от уязвими групи”.    Темата коментира и вицепремиерът Томислав Дончев.    \"Предвид създалата се ситуация беше сторено всичко необходимо за нормализирането й. Това, което се случи, е безпрецедентно. Да стигнем до там грамотни хора да ме питат вярно ли е, че могат да ми вземат детето, защото нямам кола, защото пуша. Това минава всякакви граници. Всичко е добре организирано. Следим го от няколко месеца. Това си е умело режисирано мероприятие, което тръгна от социалните мрежи. Когато става дума за децата, българинът е чувствителен. Държавата ни има интерес децата да живеят добре и да ходят на училище, а не да им ги вземе. Какво да ги правим? Искам да обърна внимание на политиците, които имат склонност да се заиграват с тази тема. В предизборна ситуация сме. Мога да бъде много подозрителен. Има граници, които не бива да се минават. Нека не забравяме, че хората кандидатстват за кметове и общински съветници. Те са тези, които трябва да решават проблемите, а не да плашат хората\", поясни Дончев.  ", "date": "2019.10.09", "title": "Министър Вълчев за паниката в училищата: Има политическа намеса, това е организирана кампания! "}
{"url": "http://epicenter.bg/article/Pravitelstvoto--otpusna--finansirane--za-stroitelstvoto--na-skorostniya--pat--Vidin--Botevgrad-/195085/2/0", "text": "Правителството отпусна финансиране за строителството на скоростния път от Видин до Ботевград. Така се увеличава максималният обем за разходи към бюджета на МРРБ за 2019 г. Това обяви министърът на Регионалното развитие и благоустройството Петя Аврамова на брифинг в Министерстки съвет.   По думите ѝ, това е път с национално значение. „Той ще трябва да свърже ГКПП Оряхово с магистралите \"Тракия\" и \"Струма\". Това ще помогне за развитието на северозападния регион. Ще се подобри и пътната безопасност, което за нас е основен приоритет“, изтъкна Аврамова.     Пътят ще бъде с магистрален габарит в този участък с две ленти за движение, обясни тя.  Цялостната модернизация на пътя от Дунав мост - 2 от Видин до граничния пункт \"Кулата\" ще осигури една много качествена връзка на Северозападна България. Показателят по бюджета на министерството се увеличава с размер 796 749 500 лв. Сключването на договори по проекта предстои.  „С това решение АПИ има възможност да сключва договори и да започне реалното строителство на пътя. За хората от Северозападна България това е дълго чакан път“, каза още тя.  ", "date": "2019.10.09", "title": "Правителството отпусна финансиране за строителството на скоростния път  Видин - Ботевград "}
{"url": "http://epicenter.bg/article/Evrodeputatat-ot-DPS-Atidzhe-Alieva---Veli-s-vazhen-vapros-kam-evrokomisar-Dombrovskis-/195086/2/0", "text": "Евродепутатът от Движението за права и свободи/ Група „Обнови Европа“ в Европейския парламент - Атидже Алиева - Вели взе участие в изслушване в рамките на Комисията по заетост и социални въпроси в ЕП на Валдис Домбровскис - настоящ заместник-председател на Европейската комисия, номиниран за нов мандат като заместник-председател с ресор „Икономика в интерес на хората“.   Задавайки въпрос на кандидата, Алиева-Вели изтъкна влиянието на строителния сектор върху икономическото, екологичното и социалното развитие на Съюза. Тя подчерта, че строителният сектор е един от двигателите на европейската икономика, но е изправен пред множество предизвикателства, свързани с конкурентоспособността, недостига на работна ръка, ефективността на ресурсите, производителността. В тази връзка тя попита дали кандидатът за заместник-председател на ЕК има вече разработен план и конкретни мерки за преодоляване на недостига на работна ръка, както и за целеви инвестиции, по региони, за създаване на високо-технологични обучителни центрове. В допълнение, тя попита по какъв начин ЕК ще насърчи и ангажира строителите за участие в обща европейска платформа за минимизиране на екологичния отпечатък по време и след строителния процес, и за повишаване на екологичните стандарти и въвеждането на ясни индикатори за качество на строителството в контекста на климатичните промени.   В отговор, кандидатът за заместник-председател на ЕК посочи, че действително заетостта в строителния сектор продължава да расте, и е от особено значение за някои държави, поради което е и един от секторите с най-висок процент мобилност на работещите и командироване на работници. Той добави, че важен елемент е недостигът на умения, поради което е необходимо да се положат усилия за осъвременяване на възможностите по Програмата за умения в Европа, Европейския социален фонд + и възможностите свързани със социалния диалог, за осъществяване на преход към повишаване на уменията, цифровизация и подобряване на екологичния отпечатък на сектора.   „Отговорът, който получих бе твърде общ, но и след изслушването, в последващ диалог с г-н Домбровскис ще продължа да настоявам за мерки, конкретна концепция и целеви средства по региони. В работата си ще поставя акцент също така върху другите значими за България сектори - като земеделие, транспорт, здравеопазване“, коментира българският евродепутат.   Проведеното в Комисията по заетост и социални въпроси изслушване е част от процедурата по конституиране на кабинета на новата Европейска Комисия под ръководството на председателя Урсула фон дер Лайен.   След предавателна оценка от Комисията по правни въпроси на ЕП, отговори на писмено подадени въпроси и изсулването с встъпителна реч, устни въпроси и отговори, предстои представителите на различните политически групи в Европейския парламент да оценят получените отговори и да подкрепят, или отхвърлят предложената от Латвия кандидатура на Домбровскис.     ", "date": "2019.10.09", "title": "Евродепутатът от ДПС Атидже Алиева - Вели с важен въпрос към еврокомисар Домбровскис!"}
{"url": "http://epicenter.bg/article/Balgarite-v-Kazahstan-kam-Iliyana-Yotova--Iskame-detsata-ni-da-izuchavat-balgarski-ezik-/195087/2/0", "text": "Огромното си желание да изучават български език, за да запазят връзката си с прародината, заявиха пред вицепрезидента Илияна Йотова представители на българската общност в Казахстан. Това съобщиха от прессекретариата на държавния глава.    Срещите в Павлодар и Нурсултан преминаха при голям интерес. В Павлодар дори присъстваха ръководителите на всички представени в града общности. В столицата Нурсултан бяха представители на български дружества от града и цялата област, както и Лариса Ташматова, която пристигна специално от Киргизстан, където вече една година успешно работят по програма „Роден край“ на Министерство на образованието и науката на Република България.    В Павлодарска област, където е най-многобройната българска общност, вицепрезидентът беше по покана на българското етнокултурно обединение „Славяне“. Българското дружество в Нурсултан „Злата“ пък се ръководи от Олга Андриевска – дъщеря на покойния Олег Димов, зам.-председател на Асамблеята на народа на Казахстан и депутат в парламента.    Българската диаспора в Казахстан е с над 100-годишна история и към момента наброява 4500 души. „Българите са били повече от десет хиляди, но диаспората ни в Казахстан се топи и изпитва сериозни затруднения да поддържа жив родния български език“, изтъкна Илияна Йотова.    Българите са със статут на национално признато малцинство и се радват на висок престиж в казахстанското общество, както стана ясно и на проведените по-рано разговори на вицепрезидента с президента на Казахстан, ръководството на Асамблеята на народа, областния управител и кмета на Павлодар.    С призив за възстановяване на българската паралелка в Училището за национално възраждане „Канат Даржуман“ в Павлодар се обърнаха към вицепрезидента Йотова от българската общност. През 2002 г. в училището е открита българска паралелка, която от известно време няма учител въпреки интереса на деца и родители.  „Очакваме съвсем скоро в Павлодар да пристигне преподавател от България”, увери Илияна Йотова.    На разговорите, на които присъства и ректорът на Педагогическия университет в Павлодар, стана ясно, че през следващата академична година в университета ще се открие и лекторат по български език. „Откриването на лекторат по български език е част от мерките за преодоляване на хроничната липса на педагози-българисти за съботно-неделни училища и за паралелките в училищата за национално възраждане“, подчерта Илияна Йотова.    Ректорът на Педагогическия университет ще предложи на академичния съвет през следващата учебна година да се разкрие и специалност „Българска филология“. Подробностите бяха обсъдени с делегацията, водена от вицепрезидента, в която са и Наталия Михалевска – директор на Дирекция „Образование на българите зад граница и училищна мрежа“ в Министерство на образованието и науката, и изпълняващият длъжността председател на Държавната агенция за българите в чужбина Димитър Владимиров.    Въпросите към вицепрезидента бяха многобройни и отдавна чаканите срещи продължиха с часове. Нашите сънародници се интересуват от начина, по който децата от български произход в Казахстан могат да се обучават в българските университети. „Благодарение на вицепрезидента и положените усилия от нейна страна от следващата година ще има възможност за интензивно изучаване на български език в нашите университети, за да могат студентите, които идват в България, включително и от Казахстан, да нямат проблем с усвояването на знания поради езиковата бариера”, обясни Наталия Михалевска.    Вицепрезидентът запозна сънародниците ни с проектите на президентската институция за интернет платформа, която да ги свързва с българската държава и помежду им.    „С президента Румен Радев имаме амбицията да организираме среща през следващата година с представители на всички наши общности зад граница. Искаме да ви чуем, да обменим мнения, да решим заедно конкретни проблеми, включително и по отношение на законодателството в нашата страна, свързано с политиките за работа с общностите навън”, посочи Илияна Йотова.    Вицепрезидентът благодари на сънародниците ни за енергията, с която съхраняват българската култура и традиции. „През вас е пътят за по-интензивно развитие на двустранните отношения между България и Казахстан“, изтъкна Илияна Йотова.    Вицепрезидентът подари на българската общност дървена кукла с българска народна носия, множество предмети от бита и картина на българското Черноморие, нарисувана от Рошан от Центъра за настаняване от семеен тип в град Каспичан. Картината бе предоставена от Обществен фонд „Детство“ специално за сънародниците ни в Казахстан. Сред подаръците от Илияна Йотова бе и шал, изработен от българката Мария от Одрин по техниката Ебру или т.нар. изкуство върху вода.  ", "date": "2019.10.09", "title": "Българите в Казахстан към Илияна Йотова: Искаме децата ни да изучават български език "}
{"url": "http://epicenter.bg/article/Fandakova--Izgrazhdame-2-novi-uchilishta-i-2-detski-gradini-v-rayon--Studentski--/195090/2/0", "text": "  „Планираме да изградим две нови училища на територията на район „Студентски“. Едно в кв. „Малинова долина“ и едно в Студентски град“, каза кандидатът за кмет на София на ГЕРБ-СДС Йорданка Фандъкова на среща с учители, лекари и медицински специалисти от район „Студентски“. Това съобщиха от пресцентъра на ГЕРБ.    „Изграждаме още две нови сгради на детски градини и санираме сградите на 55 СУ „Петко Каравелов“ и 8 СУ „Васил Левски“. Дворовете на училищата също ще бъдат реновирани и с нови спортни площадки“, каза Фандъкова.    Кандидатът за районен кмет Димитър Дилчев работи заедно с висшите училища за обособяването на студентски кампуси с контролиран достъп и обособяване на места за отдих, обучение и спорт на студентите. През следващата есен ще бъде реализиран първият студентски кампус.    „За мен е изключително важна подкрепата за учителите и медицинските сестри, които работят в училищата и детски градини. Преди три години се преборихме да започне най-знаковата и мащабна реформата в образованието именно с инвестициите в хората. Повишението на учителските заплати е гарантирано в бюджета на държавата“, каза Фандъкова.    „Длъжници сме на медицинските сестри, които работят заедно с учителите и помощник-възпитателите в училищата и детските ясли. Подписах споразумение със КНСБ и поех ангажимент да достигнем договорените суми в колективния трудов договор“, обясни Фандъкова.  ", "date": "2019.10.09", "title": "Фандъкова: Изграждаме 2 нови училища и 2 детски градини в район „Студентски“ "}
{"url": "http://epicenter.bg/article/Prof--d-r-Aneliya-Klisarova--Varna-e-dobre-grimiran--no-bolen-otvatre-chovek/195093/2/0", "text": "  Варна в момента е като един добре гримиран, но болен отвътре човек\", това заяви кандидатът за кмет на Варна от \"БСП за България\" проф. д-р Анелия Клисарова.   Според нея, не е тайна, че поръчките в града се печелят само от няколко фирми, а през последните 2 години във Варна са фалирали около 70 средни фирми. „За да има работеща икономика и промишленост, общината трябва да се ангажира с пряко участие в проекти за иновации и подкрепа на бизнеса“, категорична е проф. Клисарова.    Според кандидата за кмет от БСП, представителите на местната и държавната власт са длъжници на варненци. \"Никой не говори за подземната инфраструктура. Има квартали без канализация, квартали, в които се строи безразборно - без обща визия и предварителен план за застрояването\", каза социалистът. Според нея градът има нужда от Зелена карта. \"Трябва да се ремонтират и тротоарите, и малките разбити улици, извън големите пътни артерии. Да се обърне повече внимание на сметосъбирането и чистотата на града\", заяви проф. Клисарова. По думите ѝ първото, което трябва да се направи за чистотата, е сметопочистващата фирма да бъде общинска. Така местната администрация ще може пряко да контролира дейността и да реагира бързо и адекватно при евентуални проблеми или нарушения.    Според \"Визията\" за Варна на кандидата за кмет от \"БСП за България\" е необходимо създаването на общински предприятия не само за поддръжка на вече изградените детски площадки в кварталите, но и за озеленяване на междублоковите пространства, създаване на градинки за разходка на кучета и други малки проекти, които ще подобрят качеството на живот на варненци.    \"Общината трябва да обърне повече внимание на младите хора, да използва научния и академичен потенциал, да подкрепя иновативни практики и бизнес проекти\", завърши проф. Анелия Клисарова.", "date": "2019.10.09", "title": "Проф. д-р Анелия Клисарова: Варна е добре гримиран, но болен отвътре човек!"}
{"url": "http://epicenter.bg/article/Radina-Bankova--Ne-moga-da-stoya-i-da-gledam-kak-Lovech-si-otiva/195095/2/0", "text": "  \"Не мога да стоя и да гледам как Ловеч си отива и това ме мотивира да се кандидатирам за кмет на общината\", с тези думи започна представянето си на предизборната среща в село Прелом Радина Банкова.   Тя сподели, че хората от града и селата са изоставени и забравени, което е следствие от недалновидната политика на сегашното управление в общината. \"Аз се чувствам един реализирал се човек, с успешен бизнес през последните 25 години, но считам, че като гражданин, заедно с колегите от инициативния комитет, който издигна кандидатурата ми за кмет, и с подкрепата на общинската организация на БСП в Ловеч, трябва да направим всичко възможно, за да сложим край на сегашното управление\", заяви Радина Банкова.   По думите й наложително е да се обърне много сериозно внимание на три от отраслите в живота на хората от общината - здравеопазването- с най - голямото предизвикателство - запазването на болницата в града, образованието - с привличането на млади специалисти и икономиката - със създаването на условия за бързо развитие на малкия и средния бизнес.     Според кандидата за кмет, в общинския бюджет трябва много точно да се фиксират суми, които да бъдат предназначени за различни дейности в селата - инфраструктура, водоснабдяване, комунални услуги и много стриктно да се следи дали наистина те се използват по предназначение.    Радина Банкова се срещна и с работещите на ловешкия пазар. \"Търговското дружество \"Общински пазари\" трябва да се преструктурира в дейност на общината, за да може да се контролира работата му и да се търсят възможности за излизането му от състоянието, в което се намира сега\", каза Банкова. Хората, които наемат маси на пазара, все повече намаляват, а преди години е имало по 70 маси само със зеленчуци. Сега пространството се е превърнало в един битпазар със стоки, към които гражданите не проявяват интерес. Радина Банкова изрази мнение, че трябва да се подобри средата на самия пазар, да се вземат за пример пазарите в съседни градове, да се обнови пространството, за да придобие естетичен вид и да е приятно на хората да идват тук.    Радина Банкова посети и село Старо Стефаново. Пред жителите на селото, Николай Стоянов, председател на инициативния комитет, издигнал кандидатурата на Радина Банкова като кандидат за кмет на община Ловеч, заяви, че с нея ги свързва идеята за излизането от сегашния застой на Ловеч. \"Радина държи на думата си, носи отговорност, успява да управлява бизнеса си в тази тежка икономическа ситуация и съм уверен ,че ще се справи добре и с работата си като кмет\", каза Стоянов. Радина Банкова каза, че за промяната в управлението и спешните мерки, които трябва да се вземат са необходими млади специалисти. \"Това са нашите деца, за които трябва да създадем условия, за да се върнат в Ловеч след завършване на висшето си образование\", завърши Радина Банкова.", "date": "2019.10.09", "title": "Радина Банкова: Не мога да стоя и да гледам как Ловеч си отива"}
{"url": "http://epicenter.bg/article/Prof--Georgi-Rachev--Ot-dnes-zapochva-zatoplyane-i-otnovo-slanchevo-vreme/195047/2/0", "text": "Няколкото дни с малко по-студено време ни подсетиха, че реално сме в средата на есента. Това каза климатологът проф. Георги Рачев.   Тази есен и досега е много топла и много слънчева. Слънцето през тази есен е в изобилие и надвиваща средните климатични норми, добави той.   Още от днес започва затопляне и отново слънчево време. Рано сутрин ще започнат да се образуват мъгли, но въпреки това в средносрочен план до Димитровден ни очаква много хубава, златна есен.   Минималните температури, дори в студена София, ще бъдат сравнително високи, между 6 и11 градуса, а максималните температури ще достигнат 22 градуса, а в някои райони на Югозападна България и до 25-26 градуса, заяви проф. Рачев за Novini.bg   Поне до Димитровден ни очаква златна есен. Единственият недостатък на всичко това е, че валежите изчезват, няма да има дъжд. До 26 октомври няма индикация за сериозни валежи.   Ще бъде сухо времето. Този петък се очаква едно слабо смущение, просто ще прекапе тук-там. След това се очертава антициклонално време – сутрин ще бъде хладно, докато в следобедните часове ще бъде топло, с надсезонни температури.   Ако тази прогноза се осъществи, а вероятността е над 80% тя да се случи, октомври ще го изпратим с 2-3 градуса над нормата, посочи климатологът. По думите му тенденцията за затопляне на климата продължава. Есента ще бъде топла.   Септември беше топъл, октомври по всяка вероятност ще бъде също като септември, с 2-3 градуса по-топло от нормалното.   От Димитровден трябва да очакваме циганското лято, периода от ноември, когато няколко пъти или един път се случва хубаво, слънчево време, каза още проф. Георги Рачев. ", "date": "2019.10.09", "title": "Проф. Георги Рачев: От днес започва затопляне и отново слънчево време"}
{"url": "http://epicenter.bg/article/Dnes-shte-bade-predimno-slanchevo-s-maksimalni-temperaturi-mezhdu-18--i-23-/195048/2/0", "text": "Днес ще бъде предимно слънчево. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ).   В сутрешните часове на места в котловините и низините на Южна България ще има мъгла или ниска облачност. Ще духа слаб, в източните райони до умерен южен вятър. Дневните температури ще се повишат и максималните ще бъдат между 18° и 23°, в София около 21°. Атмосферното налягане е по-високо от средното за месеца - слабо ще се понижи. По Черноморието ще бъде слънчево. Преди обяд на места, главно по южното крайбрежие ще има ниска облачност или мъгла. Ще духа до умерен южен вятър. Максимални температури на въздуха: 18°-20°. Температурата на морската вода е 19°-20°. Вълнението на морето ще бъде 2-3 бала. Над планините ще бъде предимно слънчево. Ще духа умерен, в планинските масиви в Западна България и временно до силен запад-югозападен вятър. Максимална температура на височина 1200 метра около 17°, на 2000 метра – около 10°.  ", "date": "2019.10.09", "title": "Днес ще бъде предимно слънчево с максимални температури между 18° и 23°"}
{"url": "http://epicenter.bg/article/Pravitelstvoto-priema-pozitsiya-za-Severna-Makedoniya/195049/2/0", "text": "Очаква се правителството да приеме позиция за Северна Македония.   Никога една подкрепа не е безусловна, коментира вчера пред bTV Захариева и изброи следните условия: Ние ще подкрепим започване на преговори с ЕС, но с ясно включване в Преговорната рамка на тези условия. Те са и критерии за присъединяване, подчерта Екатерина Захариева    предвижда да бъде обсъден проект на решение за приемане на доклад относно изпълнението на плана за действие за 2019 г. с мерките, произтичащи от членството на България в ЕС към 30 септември 2019 г.   Министрите ще обсъдят и проект на решение за предложение до президента за издаване на указ за награждаване на Венко Александров с орден „Св. св. Кирил и Методий“ и на Христо Григоров с орден „За гражданска заслуга“ първа степен.   Министрите ще разгледат и проект на решение за приемане на програма за дейността по създаването на Кадастъра и Имотния регистър през 2019 г. и на отчет за дейността по създаването на Кадастъра и Имотния регистър през 2018 г. На заседанието ще бъдат разгледани и Проект на постановление за допълнение на постановление номер 181 на МС от 2009 г. за определяне на стратегическите проекти и дейности, които са от значение за националната сигурност, както и Проект на решение за предоставяне на безвъзмездна хуманитарна помощ на Албания.   В дневния ред на правителството е включено още разглеждането на Проект на решение за учредяване на възмездно безсрочно ограничено вещно право – сервитут върху част от поземлен имот – публична държавна собственост в полза на „Додромонтаж“ ЕООД – София и „Юротим“ ООД – Петрич. Министрите ще обсъдят още и Проект на постановление за одобряване на допълнителни разходи-трансфери за 2019 година.   Във вниманието на министрите ще попадне и разглеждането на Проект на решение за утвърждаване на споразумението между Република България и Република Туркменистан за сътрудничество в областта на пощенските съобщения, електронните съобщения и информационните технологии.   Министрите ще разгледат и Проект на постановление за приемане на наредба за условията и реда за определяне на мерките за защита на информационните и комуникационните системи на стратегическите обекти от значение за националната сигурност и за осъществяването на контрол.   Във фокуса на обсъжданията ще бъде и Доклад за одобряване на резултатите от участието на Република България от участието й в заседанието на Съвет „Общи въпроси“ в Брюксел през септември тази година. Друга точка от дневния ред е разглеждането на Доклад за одобряване на резултатите от участието на страната ни в неформалното заседание на ЕКОФИН на 13 и 14 септември 2019 г. в Хелзинки.  ", "date": "2019.10.09", "title": "Кабинетът дава път на Северна Македония към ЕС с условия: Спиране на антибългарската кампания!"}
{"url": "http://epicenter.bg/article/Parlamentat-reshava-na-vtoro-chetene-za-sakratenoto-sadebno-sledstvie/195051/2/0", "text": "Парламентът ще разгледа общ законопроект за промени в Наказателно-процесуалния кодекс на второ четене. Това предвижда седмичната проектопрограма за работа на Народното събрание.   Промените бяха внесени поотделно от ПГ на „БСП за България“, „Обединени патриоти“ и „Воля“ и бяха обединени в общ законопроект от Правна комисия. Вносителите предлагат съкратеното производство да отпадне за тежки престъпления и убийство. Между първо и второ четене председателят на Правна комисия и депутат от ГЕРБ Анна Александрова и група народни представители предложиха съкратеното съдебно следствие да остане само за убийството и да отпадне за тежките телесни повреди. Предстои окончателното решение да вземе пленарна зала. На вниманието на депутатите се поставя и второ гласуване на промените в Закона за тютюна, тютюневите и свързаните с тях изделия.  ", "date": "2019.10.09", "title": "Парламентът решава на второ четене за съкратеното съдебно следствие"}
{"url": "http://epicenter.bg/article/Market-Links-s-prognoza-za-mestnite-izbori-v-Kardzhali-i-Sliven/195057/2/0", "text": "Данните от проучване на „Маркет Линкс” за електоралните нагласи преди местните избори в Кърджали и Сливен, направено по поръчка на БТВ, показва намерения за висока избирателна активност.    42% от хората в Кърджали заявяват, че ще гласуват на предстоящите местни избори на 27 октомври. 44% са отговорили, че е по-вероятно да гласуват, а 8% е по-вероятно да не гласуват.    То е проведено сред 362 пълнолетни лица в периода 26 септември - 2 октомври по метода на прякото лично интервю.    Кандидатът на ДПС Хасан Азис получава 51% подкрепа. Кандидатът на ГЕРБ Никола Чанев е на второ място с 20% подкрепа. Трети е Милко Багдасаров от БСП с 12% подкрепа.10% не знаят за кого да гласуват, а 5% заявяват, че няма да гласуват.    „В Кърджали имаме един феномен, който не е често срещан в България. Там Хасан Азис кандидатства за пети мандат. Това е един от най-стабилните електорални резултати през годините. Той ще разчита отново на тези около 18 000 гласа, които получава на последните избори. Много вероятно е да спечели кметското място още на първия тур”, коментира социологът от „Маркет Линкс” Добромир Живков.    Относно нагласите за общинския съвет, отново първи са ДПС с 55% подкрепа. Втори са ГЕРБ с 19%, а трети БСП с 11% подкрепа. Като цяло картината ще бъде същата като тази на изборите през 2015 г, заключи социологът.    Висока избирателна активност се очертава на предстоящите местни избори в Сливен. 52% от хората са заявили, че ще гласуват. 32% са заявили, че е по-вероятно да гласуват, а 7% е по-вероятно да не го направят.    Проучването е проведено сред 300 пълнолетни лица в периода 26 септември - 2 октомври по метода на прякото лично интервю. Очертава се балотаж между първите двама кандидати за кметския стол – Стефан Радев от ГЕРБ, който получава 31% подкрепа, и Кольо Милев от БСП – с 26% подкрепа. Трети е Йордан Лечков от „Нова алтернатива”, който получава 6% подкрепа.    16% не знаят дали ще гласуват, а 8% няма да гласуват. „Разликата, която е отчетена в нашето проучване, не трябва да се взима категорично предвид, защото тя е в рамките на статистическото отклонение. На практика резултатът в момента може да е изравнен. Динамиката на кампанията ще покаже накъде ще се развият нагласите”, уточни социологът от „Маркет Линкс”.    Той допълни, че битката в Сливен все още не е предрешена.Относно общинския съвет нещата стоят по същия начин. ГЕРБ са първи с 32%, следвани от БСП с 26%, „Нова алтернатива” с 6%, Движение „Заедно за промяна” с 4%.", "date": "2019.10.09", "title": "Маркет Линкс с прогноза за местните избори: В Кърджали Хасан Азис има 51% подкрепа"}
{"url": "http://epicenter.bg/article/SEM-reshava-shte-uvolni-li-generalniya-direktor-na-BNR/195058/2/0", "text": "Съветът за електронни медии ще обсъди на днешното си заседание откриването на процедура за предсрочно прекратяване на мандата на генералния директор на Българското национално радио Светослав Костов. Заседанието на медийния регулатор е насрочено за 11 часа.    На свое извънредно заседание на 27 септември СЕМ обсъди ситуацията в БНР. Членовете на медийния регулатор тогава дадоха срок на генералния директор на БНР Светослав Костов да си подаде оставката до края на следващата седмица от това извънредно заседание. И решиха, че в противен случай на редовното си заседание в седмицата между 7 и 11 октомври СЕМ ще обсъди откриването на процедура за предсрочно прекратяване на мандата на Костов.    Светослав Костов обяви, че няма да подаде оставка.    Съгласно Закона за радиото и телевизията мандатът на генералния директор на БНР, съответно на БНТ, се прекратява предсрочно, ако се установи, че извършва или допуска извършването от други лица на груби или системни нарушения на разпоредбите относно принципите за осъществяване на дейността на радио- и телевизионните оператори.", "date": "2019.10.09", "title": "СЕМ решава ще уволни ли генералния директор на БНР"}
{"url": "http://epicenter.bg/article/Poredna-demonstratsiya-na-vlastimashtite-sreshtu-naroda-beshe-preustanovena-ot-Kostadin-Kostadinov-/195059/2/0", "text": "  Проблеми между граждани и Община Варна бяха причината за намесата на кандидата за кмет Костадин Костадинов.   Оказа се, че таксиметровите шофьори са възпрепятствани да си изкарват прехраната и да изпълняват задълженията си от Общинска полиция. Нейни служители посещават така наречената стоянка на такситата пред Катедралния храм \"Св. Успение Богородично\" и глобяват честно полагащите труд хора. След проведения от лидера на партия Възраждане разговор с таксиметровите шофьори, за изясняване на въпроса, беше направен опит от негова страна за повеждане на диалог с управляващите.   Въпреки това полиция отново пристигна на мястото с разпореждане да притиска и притеснява таксиметровите служители. Това беше поредна демонстрация на властимащите срещу народа и показна акция как, който притежава властта определя правилата. Костадин Костадинов не се поколеба и проведе разговор с полицаите, в който като юрист познаващ законите, им подсказа просто решение на казуса. Чрез него лесно ще бъдат различавани обикновените нарушители от трудещите се хора. Така глобявани няма да бъдат всички, а само тези, които са паркирали неправилно и за които реално има основание. От своя страна полицаите обясниха, че те не могат да се интересуват от закони, пътни знаци и наредби. Правят това, което им е наредено, за да не ги глобят техните началници. Този случай е поредната демонстрация на абсурд в Община Варна. Честно изкарващите прехраната си хора са глобявани от други трудещи се за същото, които са притиснати от началниците си. Налагани несправедливи глоби от полицаи, притесняващи се да не бъдат глобени самите те. Тези полицаи, които би трябвало да познават законите, да се интересуват от тях и да се грижат за честното им прилагане. Всеизвестно е, че във Варна производство няма, няма и икономически подем. Градът е динамичен през лятото и рязко замира през зимата. Няма много варианти за работа и прехрана.   Голяма част от хората са притиснати от недоимъка и им е много трудно да повярват в утрешния ден и възможностите да се променят нещата. Тези от тях, които са намерили вариант за прехрана лесно могат да бъдат притискани и шантажирани от властимащите чрез глоби и заплахи за наказания. Именно тези хора и тяхната вяра са каузата на Костадин Костадинов. Той е възмутен от непознаването на законите от страна на общинските служители, от неправилното прилагане и безхаберното управление на Общината, от уязвимата позиция, в която управляващите поставят народа. Това прави кандидата за кмет денонощно ангажиран с проблемите на хората. Преди всичко човек, който неуморно се отзовава, обръща внимание на всеки в нужда и не просто обещава, а съдейства за разрешаването на проблеми. Като историк Костадин Костадинов добре познава славното минало на България, като човек вярва, че страната ни може да има и славно бъдеще, ако народът избере да го управляват ангажирани със самият него личности, а не мародери като настоящите управляващи.", "date": "2019.10.09", "title": "Поредна демонстрация на властимащите срещу народа беше преустановена от Костадин Костадинов "}
{"url": "http://epicenter.bg/article/Donchev-za-panikata-v-tri-uchilishta--Ima-vanshni-i-vatreshni-sili--koito-sa-zameseni/195060/2/0", "text": "„Това тече поне от половин година и не е толкова невинно, колкото изглежда на пръв поглед. Това не е поредната дигитална щуротия”.   Така вицепремиерът Томислав Дончев коментира паниката в Сливен и Ямбол, при която родители опразниха три училища от страх, че ще им бъдат отнети децата. Той бе гост в предаването \"Здравей, България\" по Нова телевизия. „Първо това е след всичките ни системни усилия да върнем децата в клас. 40 000 деца сме върнали. Второ няма как да не си мислим, че това има определени политически мотиви, най-малкото ескалира в определена предизборна ситуация”, коментира Дончев.    Той обясни, че МВР и прокуратурата работят по темата.    „Има външни и вътрешни сили, които са замесени в цялото мероприятие”, заяви Дончев. Той е категоричен, че отнемането на дете е крайна мярка, когато детето живее в опасни за здравето и живота му условия. „Рядка, драстична мярка, която е обект на съдебен контрол”, обясни вицепремиерът.    „Дали има замесени политици? Да! Има партии, които са пряко ангажирани с каузата. Поне няколко кандидат-кмета и една политическа сила са ангажирани. Доколкото знам, е коалиционен партньор на левицата в няколко формата за местните избори”, заяви Дончев.   Вицепремиерът отговори и на други въпроси, свързани с местните избори. Томислав Дончев отрече обвинението на кандидата за кмет на София Мая Манолова към ГЕРБ, че лепят стикери с лика ѝ по коли, за да я дискредитират. На всички избори – местни и парламентарни, ние сме играли чисто. По-често това се с случвало срещу нас. По време на кампания по плакатите се рисуват бради, мустаци, избождат се очи – не е хубаво, но се случват такива неща, каза Томислав Дончев.    Кампанията не започна добре. От мръсна кампания страда демокрацията, страда рационалният политически избор. По принцип избирателят трябва да избере кандидата, който предлага най-добрата програма, а в случая какво се получава – трябва да избере този, който е по-малко оцапан, разсъждава Томислав Дончев.    Имаме категорична оценка за г-н Сидеров. Коалиционното управление не е лесно, не е просто, въпросът е да не се минава една граница на компромиса. Мисля, че сме близо до тази граница, посочи вицепремиерът.    Той е категоричен, че правителството не потиска свободата на словото у нас, но призна, че в тази сфера има сериозни проблеми. Медийната среда в България е дълбоко болна и преди да я лекуваме, трябва да ѝ поставим точната диагноза, подчерта Томислав Дончев.    Вицепремиерът коментира и преговорите за изграждане на завод за производството на автомобили на германския концерн \"Фолксваген\" у нас. Държавата направи абсолютно всичко, каквото е възможно да се направи, и дадохме тази оферта, която можеше да даде България. Единственото, което ни ограничаваше, беше европейското законодателство. Ние, за разлика от други, не можехме да обещаваме, че ще купуваме автомобили, защото това става след обществени поръчки. За мен темата за производство на автомобили изобщо не е затворена. Рано или късно България ще има голяма инвестиция в производството на автомобили. А и ние все още нямаме официално писмо от \"Фолксваген\", че няма да инвестира в някакъв вид производство у нас, заяви Дончев.    Той коментира и критиките на бившия зам.-шеф на ГЕРБ Цветан Цветанов към партията. Структурите на ГЕРБ в смесените райони работят за максимален резултат. От месеци не сме си говорили с г-н Цветанов. Аз никога не съм го обиждал, а и имам навика, ако имам нещо да му казвам, да му го кажа лично, а не чрез някоя медия. По всичко изглежда, че г-н Цветанов има политически амбиции. По какъв начин ще се осъществят и как ще се удовлетворят, ще видим, посочи Томислав Дончев.    По повод учредяването на партия \"Няма такава държава\" с лидер Слави Трифонов, Дончев заяви: \"Когато говорим за трансформацията на един човек от шоумен в политик, това е доста сложен процес. Като политик г-н Трифонов, все още няма ясна политическа физиономия. Когато се определи, ще можем да водим разговор по тази тема\".   ", "date": "2019.10.09", "title": "Дончев за паниката в сливенските училища: Замесени са и външни, и вътрешни сили!"}
{"url": "http://epicenter.bg/article/Yordanka-Fandakova--Predvizhdame-sazdavane-na-Sofiyski-uchilishten-kampus-/195064/2/0", "text": "Предвиждаме създаване на Софийски училищен кампус. В него престижни международни училища и университети могат да открият филиали в града. Това ще даде възможност за подготовка на квалифицирани кадри и ще е стимул за привличане на нови инвеститори в София. Това каза кандидатът за кмет на София Йорданка Фандъкова, издигната от коалиция ГЕРБ-СДС по време на среща с технологичната компания Acronis. Acronis откри офис-център в София, в който работят близо 200 софтуерни инженери, съобщиха от пресцентъра на ПП ГЕРБ. Компанията планира до края на 2020 г. в София да е най-големият им развоен център, в който да работят 350 души. В плановете им е разкриване на филиал на международен университет в София, който да си сътрудничи с някои от водещите софийски университети със специалности в компютърните науки и софтуерните разработки. Фандъкова посочи, че в последните години София привлича повечето от секторите, които осигуряват икономически растеж, а технологичният сектор е сред най-бързо развиващите се. „Столицата привлича инвеститори и с високообразованите си хора, които живеят и работят тук. Образованието и подготвените кадри са ключът и към привличането на стратегически инвеститори във високите технологии, а това дава стимул и за други индустрии“, каза Фандъкова. „Отварянето на училищен кампус цели да подпомогне местната общност от подготвени кадри в сферата на киберсигурността и информационните технологии, а партньорството между бизнеса и институциите е ключово“, каза още кандидатът за кмет на София. „Предвиждаме да подобрим обслужването на бизнеса и инвеститорите, като за тази цел развихме общинската агенция за инвестиции, която ще има ново звено за работа с IТ и стартиращи компании“, посочи Фандъкова.", "date": "2019.10.09", "title": "Йорданка Фандъкова: Предвиждаме създаване на Софийски училищен кампус "}
{"url": "http://epicenter.bg/article/Yurki-Kataynen--Sofiya-mozhe-da-se-prevarne-v-regionalen-inovatsionen-tsentar-/195066/2/0", "text": "  Йорданка Фандъкова проведе среща с Юрки Катайнен, зам.-председател на Европейската комисия с ресор работни места, растеж, инвестиции и конкурентоспособност. На срещата присъства и евродепутатът Ева Майдел, член на групата на ЕНП, съобщиха от пресцентъра на ГЕРБ.    По време на разговорите комисар Катайнен даде висока оценка за развитието на София.    „Това е петото ми посещение в София за четири години. Посещавал съм 2 пъти иновационни центрове и строителството на новите метролинии и трябва да кажа, че скоростта на развитие в града е доста бърза по отношение на иновациите и устойчивата инфраструктура“, каза Катайнен. За мен е много хубаво да видя, че нашите столици, столиците на Европейския съюз, се развиват толкова бързо, подчерта той.    „Общините се превърнаха в най-големия партньор на ЕК, защото те реагират много бързо. Това е причината финансовите инструменти да са ориентирани към тях и кметовете и общинските съвети могат да взимат самостоятелни решения. Много политики като кръговата икономика или умните градове са примери за области на сътрудничество, в които Европейската комисия директно партнира с общините. Знам, че София много иска да развие своя иновационен климат и съм на мнение, че София може да се превърне в иновационен център за целия регион. София може да се превърне в интелектуален център, но в същото време и в център за чуждестранен капитал, който да развива иновациите“, поясни зам.-председателят на ЕК.    „Пожелавам на софиянци да се наслаждават на красивия си град, а политиците да развиват кръговата икономика, иновациите и висококачественото образование“, каза още Катайнен.    „Образованието и добрата среда за образование са ключът за просперитета на София. Големите инвеститори, с които разговарям, търсят професионалисти и добре подготвени млади хора. Затова залагам в програмата си и обособяване на училищен кампус, в който престижни международни училища и университети да отворят филиали в София“, заяви от своя страна Йорданка Фандъкова.    „Най-доброто е извеждането на образованието като приоритет“, каза Катайнен, според когото София може да бъде хъб за образование и да дава подкрепа на своите съседи.  ", "date": "2019.10.09", "title": "Юрки Катайнен: София може да се превърне в регионален иновационен център "}
{"url": "http://epicenter.bg/article/Krum-Zarkov--GERB-osakatyavat-predlozhenieto-ni-za-otpadane-na-sakratenoto-sadebno-sledstvie/195067/2/0", "text": "ГЕРБ осакатяват предложението ни за отпадане на съкратеното съдебно следствие. Това каза зам.-председателят на ПГ на „БСП за България“ Крум Зарков по време на дебата по промените в Наказателно-процесуалния кодекс, предаде Агенция „Фокус“.   Зарков визира предложението на ГЕРБ съкратеното съдебно следствие да отпадне само за умишлени убийства, но не и за тежки телесни повреди. Зарков отчете, че вместо законодателна устойчивост на процеса, с НПК ще се намерят в същата ситуация след няколко месеца.   „Днес трябваше да завърши процедурата с категоричното прекратяване на възможността на съкратено съдебно следтвие. Останах с впечатлението, че големият проблем е, че управляващото мнозинство не разбира и не знае точно какво иска. Поставя ни пред едно решение, което приеха, започнахте да шикалкавите, по причини, които до ден днешен остават неясни. Първо с отваряне на НК, който тук сте се опитали да вкарате по-нататък. Второ, с тези решения, които сякаш искат да покажат, че вие не падате по гръб“, заяви Зарков.", "date": "2019.10.09", "title": "Крум Зарков: ГЕРБ осакатяват предложението ни за отпадане на съкратеното съдебно следствие"}
{"url": "http://epicenter.bg/article/Tsipov--Ne-mozhem-da-dadem-garantsiya--che-s-promenite-v-NPK-nyama-da-ima-prisadi-pod-minimuma/195068/2/0", "text": "Не можем да дадем гаранция, че с промените в НПК няма да има присъди под минимума. Това каза народният представител от ПГ на ГЕРБ Красимир Ципов по време на дебатите по Наказателно-процесуалния кодекс, предаде Агенция \"Фокус\".   \"Дебатът, който водим след внасянето на тези законопроекти е дали да има справедливо наказание. Само че, уважаеми народни представители, дали да има справедливо наказание, не се решава в Наказателно-процесуалния кодекс. Текстовете са в Наказателния кодекс.   Чухме спекулации, че ГЕРБ бил виновен за това или онова - за липсата на справедливост. Да припомним, когато се въведе първото ограничение на съкратеното съдебно следствие, това се случи заради това, че имаше постановени присъди под мининума. Така че, когато говорите за справедливо наказание тогава, когато се ограничава приложното поле на съкратеното съдебно следствие, имайте доблестта да отговорите на пострадалите и на жертвите, може ли да дадем гаранция с промените в НПК, че няма да имаме присъда под минимума. Нека да бъдем откровени. Не можем да дадем тази гаранция. Такъв е отговорът.   Дори да ограничим съкратеното съдебно следствие за всички тежки престъпления, това са 95 % от НК, пак не можем да дадем тази гаранция\", допълни още Ципов.   Той призова да се води дебатът, какъвто трябва да бъде и да се води професионално. \"Когато има признаване на вина, това може да се приеме за смекчаващо обстоятелство и пак да стигнем до несправедливо наказание\", поясни още Ципов.", "date": "2019.10.09", "title": "Ципов: Не можем да дадем гаранция, че с промените в НПК няма да има присъди под минимума"}
{"url": "http://epicenter.bg/article/D-r-Emil-Karaivanov--Uchitelite-sas-svoya-trud-i-vseotdaynost-pomagat-na-detsata-ni-da-izberat-svoya-pat/195098/2/0", "text": "  На среща с учители д-р Емил Караиванов, кандидат за кмет от коалиция „БСП за България”, се обърна към тях с огромна благодарност за това, което правят за децата на Асеновград : „Всички асеновградчани сме ви длъжни. Благодарение на вас ние имаме успели съграждани както извън страната, така и тук в България, и нашия град.”    Д-р Караиванов представи огромната работа по реализацията на мащабни проекти с европейско финансиране - санирането и обновяването на 14 училища и детски градини през изминалите два мандата. Той представи пред учителите бъдещите си планове за развитието на образователната инфраструктура в общината. „Както знаете, общината е собственик само на сградния фонд и именно за това можем да подпомагаме развитието му. Винаги съм се старал да подпомагам вашата работа и ще продължавам да го правя.” , сподели д-р Караиванов    В срещата участваха и кандидатите за общински съветници на коалиция „БСП за България” Екатерина Гешева, Елена Даракчиева, Божидар Носиков и Кръстьо Момчилов. ", "date": "2019.10.09", "title": "Д-р Емил Караиванов: Учителите със своя труд и всеотдайност помагат на децата ни да изберат своя път"}
{"url": "http://epicenter.bg/article/Platforma-na--quot-BSP-za-Balgariya-quot--za-upravlenie-na-Silistra/195101/2/0", "text": "          Общинската политика е най-близка до гражданите, до техните всеки­днев­ни потребности. Наред със семейството и училището, участието в об­ще­ст­ве­ни­те дела на местно ниво стои в основата на социализацията на хората. За нас местната политика е дейност, насочена преди всичко към интересите на местната общност в града и селата.    Днес нашата община е застрашена от обез­лю­дя­ва­не, не­равенство, бедност, нисък социален статус. От 2014 до 2019 година населението на общината е намаляло с повече от 3000 души , или средно с 600 човека на година.Хората са не­рав­но­по­ста­ве­ни, а цели групи от тях – застрашени от социално изключване.    Ако не успеем да запазим и раз­вием социалното равновесие вътре в общината и тя не осигури необходимата бла­гоприятна среда за живот, в бъдеще ще изгуби ролята си на двигател за ико­номически напредък и социален просперитет.    Ние, социалистите и нашите партньори, се придържаме към няколко водещи цели в управ­ле­ние­то на общините:    Осигуряване на добър и достоен живот чрез реализация на трудовия потенциал на хората и грижа към тях от страна на местната власт;    Поддържане и подобряване на жизненото пространство – от пространст­вото около домовете до различните елементи на инфраструктурата;    Икономическо развитие при опазване на природата и възобновяване на природните ресурси;    Намаляване на дистанцията между управ­ле­ние­то и гражданите;    Последователно и противодействие на корупцията, от която се губят мно­го ресурси не само в държавата, но и в редица общини.    Нашите представители в местната власт ще работят за:    Стимулиране на икономиката    Създаване на общински гаранционен фонд с капитал от 1 млн.лв.за стимулиране и подпомагане на начинаещ и малък бизнес. Предоставяне при най-добри условия на общински помещения и друга материална база за млади предприемачи за стартиране на техни проекти, гарантиране на облекчени административни процедури в съкратени срокове;    Подготовка за новия програмен период 2021 – 2027 г. Основен прио­ри­тет да бъдат проекти с доказана полза за изграждане на модерни струк­ту­ри и управление чрез партньорство. Тези проекти трябва да акцен­ти­рат върху ранното стимулиране на икономиката, ин­фра­струк­ту­ра­та и услугите, като отчитат съществуващите тенденции на за­ста­ря­ва­не и миграция;    Изграждане на модерен кооперативен и фермерски пазар;    Подготовка на кадри на местно ниво за участие в проекти за ико­но­ми­чес­кото развитие на общината и реализиране на възможностите за ком­би­ни­рано финансиране между една или повече оперативни програми.        Пряко участие на гражданите в местното самоуправление с иницииране на местен референдум или общо събрание по важни за местната общност въпроси;    Създаване на граждански консултативен съвет в управ­ле­ние­то на общината;    Отчетност на органите за местно самоуправление пред гражданите;    Допитване до гражданите за приемане на по-справедливо и обек­тив­но определяне размера на таксата за битови отпадъци, която предстои да се формира на принципа „замърсителят плаща“, както и осъ­ще­ст­вя­ва­не дейностите по обезвреждането им;      Стимулиране от общинския бюджет с еднократна помощ на здравно и социално осигурени, и работещи родители при раждане на второ и трето дете в размер на 1000лв.;    Планиране в общинския бюджет на целеви средства в размер на 150хил.годишно за подпомагане на семействата на деца, обучаващи се в предучилищнигрупи в детските градини;    Планиране в общинския бюджет на 200 хил.лв. годишно, което ще осигури безплатно хранене на около 300деца в Детска млечна кухня;    Осигуряване на месечна общинска стипендия в размер на 60лв.за деца с отличен успех, в затруднено материално и финансово състояние;     Изграденият социален патро­наж, обслужващ предимно възрастни хора и хора с увреждания, да предлага не само хранене, но и помощ за тях – здравно обслужване, па­за­ру­ва­не, почистване и други услуги;    Разширяване обхвата на услугите „личен асистент“ и „социален по­мощ­ник“ и подсигуряването им като постоянна услуга без прекъсване.        Осигурено място за всяко дете в общинско детско заведение ;    Общински училища с модерно оборудване, осигурен транспорт и безплатно хранене за всеки ученик;    Тясно взаимодействие на училище, родители и институции за пълен обхват и задържане на децата в образователната система. Категорична анга­жираност от местната власт при установяване и връщане на отпад­на­лите деца обратно в училище;    Запазване на културните институти, защото те не са мероприятия, а духовна среда;    Единствените културни институти за част от общината и за всички малки населени места са читалищата. Общината трябва да подкрепят читалищата на територията си, като осигурява поддръжка на мате­риал­ната база и дофинансира самодейността, библиотечната дейност и изявите на театрални трупи, състави и школи;    Възстановяване, опазване и развиване на местни традиции и обичаи в областта на фолклора, местните занаяти, на обредните традиции и ри­туа­ли;    Финансово подпомагане, чрез бюджета дейността на РИМ, Драматично-кукления театър, Регионалната библиотека.        ·Общинска подкрепа на МБАЛ – Силистра – осигуряване на жилища от общинския жилищен фонд на млади лекари, желаещи да започнат работа в болницата;    ·Чрез общинския бюджет да се поемат обучението и специализацията на млади лекари срещу ангажимент да продължат работата си в областната болница;    Подкрепа за медицинските практики в малки населени места;    Разширяване на функциите и изпълване със съдържание дейността на ДКЦ /поликлиниката/ - 100% общинска собственост.      Разширяване на съществуващите и изграждане на нови зони за ви­део­на­блю­дение в районите на учебни заведения, паркове, спирки, пазари и други обществени пространства;    Повишаване експертното ниво на администрацията, чрез обучения и финансово стимулиране на по-добрите служители. Стоп на бюрокрацията – до края на мандата 80% от услугите да се предоставят по електронен път;    Системно взаимодействие между представителите на общинската ад­ми­ни­страция, кметовете на населени места и районното полицейско управления с цел подобряване на пре­вантивната дейност за сигурността на хората;    Общината съвместно с полицията, земеделските кооперации и арен­да­то­рите на земеделска земя ежегодно да приемат мерки за опазване на пол­ските имоти и произведената продукция;    Създаване в общината на добре оборудвани, екипирани и обучени гру­пи от граждани за действие при кризисни ситуации срещу заплащ    Общината – нашият дом. Просперираща Силистра    ·Изработване на генерален план за движение по пътищата на Община Силистра и пълна забрана за движение на ТИР-ове през града;    ·Планиране в общинския бюджет целеви разходи в размер на 100 хил.лева за борба с комари, гризачи и други вредители;    ·Осигуряване в общинския бюджет на целеви средства и активно финансово съдействие от централната изпълнителна власт за ефективно и своевременно зимно снегопочистване, опесъчаване и химическа обработка на улици, тротоари, междублокови пространства през зимния период;    ·Активно участие на Общината в паспортизацията на жилищните сгради.Поемане на 50% от разходите за собственици с минимален доход, пенсионери и многодетни семейства;    ·Преразглеждане цената на водата във ВиК оператора за силистренските граждани;    Ефективен градски и междуселищен транспорт на по­но­сими цени. Разработване на схеми за междуобщински и меж­ду­обла­стен транспорт съвместно с компетентните държавни органи, което да по­добри обслужването на населението;    Обновяване и благоустрояване на обществените площи – улици, паркове, междублокови пространства и др. Поддържане на тротоарите и прекратяване практиката за използването им като паркинги и търговски площи;    Изграждане на зона за отдих с подходящи спортни,туристически и екстремни атракции в местността „Памук кулак“;    В края на мандата превръщане на Силистра в логистичен център на Дунавския Еврорегион;    Провеждане на специална политика по отношение на селата и кметствата;    Поддържане на съществуващия и изграждане на нов общински жилищен фонд за ползване от млади семейства и крайно нуждаещи се, отреждане на общински терени за социални жилища;     ", "date": "2019.10.09", "title": "Платформа на \"БСП за България\" за управление на Силистра"}
{"url": "http://epicenter.bg/article/Prof--d-r-Aneliya-Klisarova--Varna-tryabva-da-ima-detska-bolnitsa-i-vtora-speshna-pomosht-/195117/2/0", "text": "  \"Варна е третият по големина град в страната и обслужва здравно цяла Североизточна България. В града работят много квалифицирани лекари, прекрасни специалисти, но няма необходимата база, за да могат гражданите да се въползват от равен достъп и добри здравни услуги.“   Това заяви кандидатът за кмет от БСП проф. д-р Анелия Клисарова.   Според нея Варна трябва да има детска болница. „Изграждането на такава болница е един от приоритетите, за които ще работя лично“, допълни проф. Клисарова. По думите ѝ трябва бързо да се открие и втора Спешна помощ в квартал „Аспарухово“. При натоварен трафик или друг проблем, който затруднява движението по Аспарухов мост, квартал „Аспарухово“, както и Галата и другите по-малки населени места, остават с отрязан достъп до помощ към и от града. \"Затова е изключително важно изграждането на спешен център там“, категорична е проф. Клисарова. \"Лекар съм, професор в университет, два мандата ректор на Медицински университет, министър на образованието, два мандата общински съветник, два мандата народен представител. Приех предизвикателството да се кандидатирам за кмет на родния си град, защото съм варненка, израснала съм във Варна, семейството ми е във Варна, искам градът да бъде променен така, че и внуците ми да останат тук. Инвестициите, иновациите, промишлеността, нови работни места - всичко това е изключително важно за развитието на Варна“, каза още проф. Клисарова. Според нея всичко това е пряко свързано с образованието.   \"През последните години представителите на бизнеса алармират все по-тревожно за липсата на кадри и специалисти. Особено на средно ниво. Много е важно да се намери начин децата да се насочат към професионалните гимназии. Бизнесът вече започна да подава ръка в тази насока. В няколко гимназии успешно работи дуалната система, но все още е твърде недостатъчно. В града има 6 университета, които са инкубатор за интелигентни, добре образовани и амбициозни млади хора. Но повечето от тях след като завършат висшето си образование тук, предпочитат да работят в чужбина\", припомни проф. Клисарова. Тя допълни, че общината трябва да обърне внимание на младите хора и да подкрепя иновативни практики и бизнес проекти. ", "date": "2019.10.09", "title": "Проф. д-р Анелия Клисарова: Варна трябва да има детска болница и втора спешна помощ!"}
{"url": "http://epicenter.bg/article/Ivo-Hristov--Liberaliziraneto-na-vnosa-ot-Merkosur-e-zaplaha-za-balgarskoto-selsko-stopanstvo/195118/2/0", "text": "Поетапното либерализиране на вноса на селскостопански продукти от търговския блок Меркосур е заплаха за основни сектори на българското земеделие, смята Иво Христов, член на Групата на Прогресивния алианс на социалистите и демократите в Европейския парламент. Евродепутатът съобщи, че е отправил питане за официалната позиция на Република България в контекста на финализирането на споразумението на ЕС със страните от Меркосур, що се отнася до сектор \"Земеделие\". \"Предвижда се споразумението да включва поетапно намаляване и елиминиране на митата за широк набор от стоки, в т.ч. либерализиране на 82% от вноса на селскостопански продукти от четирите страни, членуващи в Меркосур. За важни сектори за България, като производството на говеждо, свинско и пилешко месо, ориз и мед, също се предвижда поетапно либерализиране на вноса от търговския блок\", посочва в питането си Христов. Той поясни, че в изпратения до него отговор министърът на земеделието и храните Десислава Танева го информира, че за България най-уязвим е секторът на пчелния мед. В утвърдената от Министерски съвет българска позиция се казва още, че въвеждането на квота от 45 000 тона за внос на пчелен мед в ЕС от страните от Меркосур би могло да окаже реален пазарен натиск върху цената, на която се изнася българският пчелен мед - (средно 4 долара / килограм през 2018 г.). По-голямата част от българския пчелен мед в момента намира добър пазар именно в ЕС - Германия, Полша, Австрия и др. Като друг проблемен за страната ни сектор е идентифициран и този на птичето месо. \"България подчерта, че безмитният внос на 180 000 тона птиче месо представлява сериозен проблем и отбеляза, че страната ни има въпроси относно контрола, оценката на риска, защитните механизми за земеделските производители и използването на предвидения от европейската комисия кризисен резерв\", се казва още в отговора на министър Танева.   Изпратено е писмо до комисаря по земеделие и развитие на селските райони Фил Хоган с допълнителни въпроси от значение за страната ни, посочва тя. Припомняме, че в края на месец септември, на заседание на Комисията по земеделие и развитие на селските райони, Иво Христов отправи питане към Европейската комисия относно мерките, които тя предвижда за защита на европейските пчелари в случай на силен натиск от страна на Меркосур, какъвто се очаква скоро. \"Кога и как може да бъде задействан такъв защитен механизъм и ако няма такъв, какво предвижда ЕК да защити европейските пчелари?\", попита българският евродепутат, уточнявайки, че пчеларите в ЕС са поставени пред редица трудности, а за голяма част от тези в България това е малък, но важен допълнителен поминък.  ", "date": "2019.10.09", "title": "Иво Христов: Либерализирането на вноса от Меркосур е заплаха за българското селско стопанство"}
{"url": "http://epicenter.bg/article/Kandidatat-na-BSP-za--quot-Ilinden-quot--Georgi-Tomov--Tezi-izbori-shte-badat-po-razlichni-ot-vsichki-dosegashni/195121/2/0", "text": "  Кандидатът на БСП за кмет на район \"Илинден\" Георги Томов събра на едно място по време на представянето на платформата си всички подкрепящи го леви формации. Лидерът на БСП - София Калоян Паргов, Ивайло Калфин от АБВ, Татяна Дончева от Движение 21, както и представителите на ПП \"Обединена социалдемокрация\" и Национална Републиканска Партия присъстваха на събитието. А домакин беше Владимир Данев - кандидат за общински съветник от листата на БСП и председател на социалистите в \"Илинден\".    \"Връщам се една година назад. На градската конференция казах, че има три условия, за да успее лявото и БСП. И трите се съдържат в думата консолидация, коментира Калоян Паргов. - Консолидация на партията ни, консолидация на лявото - израз, на което е и нашето присъствие тук, макар и на районно ниво. Консолидация на онази част от обществото, която иска промяна на модела. Същата тази част, която иска промяна и една друга перспектива и решение на проблемите. А тази част от обществото е вече критична маса\".    Според Георги Томов предстоящите местни избори ще бъдат по-различни от всички предишни, защото сега можем да променим ситуацията. \"Можем да дадем нова перспектива за развитие на района, на живота в него, каза той. - Нека го направим решително, със замах и увереност, че жадуваната промяна може да стане факт. Разрешете ми да отбележа, ние сме един от малкото райони на София, в който винаги успяваме да достигнем до балотаж на местни избори срещу ГЕРБ. Този факт, сам по себе си е достатъчна индикация за намеренията и желанията на нашите съкварталци за промяна на статуквото\".    Владимир Данев същи говори за нуждата от обединение на левите. \"София е само стъпка към по-голямата цел. Трудно централна власт ще може да удържи силно правителство без кмет на столицата\", заяви той.", "date": "2019.10.09", "title": "Кандидатът на БСП за \"Илинден\" Георги Томов: Тези избори ще бъдат по-различни от всички досегашни"}
{"url": "http://epicenter.bg/article/Kandidatat-za-kmet-na-Nesebar-Atanas-Terziev--Shte-varna-pravomoshtiyata-na-kmetovete-na-kmetstva-/195122/2/0", "text": "Кандидатът за кмет на Община Несебър Атанас Терзиев пое ангажимент при бъдещ мандат на управление да възстанови отнетите правомощия на кметовете на кметства, за да могат да решават проблемите на местните жители. Това съобщиха от пресцентъра на ГЕРБ.    „През последните два мандата общинският кмет в Несебър Николай Димитров отне правомощията на кметовете на кметства, концентрира властта и бюджета на цялата община в свои ръце. Така кметовете на съставните селища гр. Св. Влас, гр. Обзор, с. Равда, с. Тънково и други се оказаха с права на наместници“, така описва ситуацията Атанас Терзиев. Сред аргументите му са проведени разговори с кметовете по съответните населени места.    „Някои от тях изказаха мнение, че бюджетът също е централизиран и не могат буквално един молив и тефтер да закупят без позволение. Същевременно жителите имат нужда от различни услуги, които така стават недостъпни за тях или отнемат много повече време“, коментира кандидатът за кмет на Несебър от ГЕРБ.    „Кметовете на кметства са законно избрани от гражданите. Те са легитимните управители на съответното населено място. Те трябва да имат делегирани бюджети, за да си вършат работата. Ако не се справят, пак гражданите ще решат съдбата им на избори“, допълни Терзиев. Затова и като ангажимент в програмата си за управление залага осигуряването на делегирани бюджети на кметствата.    Това е само част от административната реформа, която предлага Атанас Терзиев. Друга негова идея е да се назначат административни директори на Стария град и Слънчев бряг, с ранг на заместник-кметове към Община Несебър.    „Те ще ръководят проектите на своя територия и ще са в постоянен контакт с жителите на съответното място“, пояснява Терзиев. Според него Специалният статут на Стария град в Несебър и натрупаните през годините проблеми в Слънчев бряг изискват такъв индивидуален подход.   ", "date": "2019.10.09", "title": "Кандидатът за кмет на Несебър Атанас Терзиев: Ще върна правомощията на кметовете на кметства "}
{"url": "http://epicenter.bg/article/Vesela-Lecheva--Mesechnata-karta-za-gradskiya-transport-shte-stane-15-lv-/195123/2/0", "text": "„Месечната карта за транспорт от 34 лв. е непосилна за голяма част от възрастните хора, затова цената й ще стане 15 лв. на първи етап. След това ще търсим възможности в бюджета на Общината, на следващ етап картата да стане безплатна“.   Това заяви на среща в Пенсионерския клуб „Втора младост“ във Велико Търново кандидатът на коалиция „БСП за България“, АБВ, „Движение 21“ за кмет на Община Велико Търново Весела Лечева. Тя говори и за новата транспортна схема, която трябва да бъде изградена във Велико Търново, за да бъдат свързани по между си големите квартали в града, между които в момента няма транспортна връзка.   „Това е много голям проблем и за хората, които искат да се движат от кв. „Бузлуджа“ до кв. „Колю Фичето“ например. Проблем е и за трафика, защото, за да отидеш от един квартал в друг, трябва да слезеш до центъра. И тук трябва много ясно разписан транспортен комуникационен план за връзките между кварталите. Но с всеки изминат ден възможности за изграждане на тези комуникации, се затварят заради презастрояването на града. Не може да даваш всяко малко свободно място, за да задоволиш нечие желание, защото така затваряш възможностите за бъдещи решения в тази посока. Крайно време е да сложим точка на този вид управление, което вече затваря възможности за работещи решения“, заяви Весела Лечева.    Тя и домакините й от клуба говориха още за това как клубовете могат да бъдат превърнати в уютни места за срещи на възрастните хора, при това без те да бъдат разделени на елитни и други. Най-тъжно е обаче, че възрастните хора и хората с увреждания много трудно се придвижват из града и често им е почти невъзможно да преодоляват неадаптираната и недостъпна среда.    „Имаме общинска наредба за осигуряване на достъпна среда за абсолютно всички групи хора, включително и за хората с увреждания. Тази наредба казва в какво състояние трябва да се намират улиците, тротоарите, градският транспорт, обществените сгради, без значение дали те са търговски обекти, държавни, общински или частни. Има дори предвидени глоби, които са над 300 лв. и въпросът е колко такива глоби има за последните 8 г. Точно за тези последни осем години Община Велико Търново се бие в гърдите каква социална община е станала, но може би най-големият признак за това колко социална е една община, е дали тя е направила достъпна градската си среда за всички хора с някакъв проблем“, коментира и Валерия Дончева, която е кандидат за общински съветник от коалиция „БСП за България“, АБВ, „Движение 21“.  „Всеки нов обект, който се реализира, било то частен или общински, трябва да отговаря на това и не виждам защо някой трябва да го заобикаля. Крайно време е общината да влезе в ролята си и на регулатор и да санкционира сградите, които все още заобикалят наредбата“, коментира Весела Лечева и допълни, че в програмата й за кмет е предвидено разширяване на услугата личен асистент, изграждането на нови хосписи, които да осигуряват адекватна грижа за възрастните хора.", "date": "2019.10.09", "title": "Весела Лечева: Месечната карта за градския транспорт ще стане 15 лв."}
{"url": "http://epicenter.bg/article/Aleksey-Petrov--Tsvetanovshtinata-ne-spira--moeto-delo-e-edna-agonizirashta-represiya-/195126/2/0", "text": "Бившият съветник в ДАНС Алексей Петров е призован в Специализираната прокуратура днес. Това съобщи самият той преди насроченото заседание в Апелативния спецсъд по делото срещу него Марчело Джотолов, Янко Попов и Кирил Топалов, предаде репортер на БГНЕС.    “Моето дело е една агонизираща вече репресия, за която всички вие знаете. По-скоро бих я определил като лична вендета на г-н Цветанов, но тази репресия приключва. Тя приключи пред очите ви, тя започна пред очите ви. Да, г-н Цветанов успя да ми осъществи публична екзекуция, защото той отне 10 години от живота ми, той ми подписа за тези 10 години публична смъртна присъда”, каза Алексей Петров.    Той заяви, че казва тези неща “не с лошо чувство лично към него, даже бих казал, че се отнасям към него със съчувствие като към дете в неравностойно положение”.    “Защото смятам, че той не разбира все още това, което е извършил”, добави Петров.    “Не само аз, много хора сме противници на “Цветановщината”, защото това е опасен феномен и това трябва да бъде сигнал занапред, когато случайно попаднал във властта човек реши, че трябва физически, психически да репресира хора, които не му харесват и още по-лошо - да правораздава от телевизора”, заяви Петров.    Той смята, че “Цветановщината” не спира.    “Защо днес в 14.00 часа отново съм извикан тук? Много ще ми е интересно по коя от компетенциите на Специализираната прокуратура трябва да бъда призован”, посочи Петров.  ", "date": "2019.10.09", "title": "Алексей Петров изригна: Цветановщината е опасен феномен, моето дело е една агонизираща репресия "}
{"url": "http://epicenter.bg/article/-Alfa-Risarch--Yordanka-Fandakova---36-3--Maya-Manolova---34-6--/195127/2/0", "text": "Оспорвана надпревара за кметския пост в София с лек аванс за настоящия градоначалник Йорданка Фандъкова (36,3%) пред Мая Манолова (34,6%). Това е основният извод в новото изследване на „Алфа Рисърч”, проведено в периода 3 – 7 октомври 2019 г. сред 801 пълнолетни столичани чрез пряко стандартизирано интервю по домовете.   Проучването показва сериозна преднина за ГЕРБ във вота за общински листи (32,1%) пред БСП (21,4%), но недостатъчна за мнозинство в бъдещия Общински съвет.    Наблюдава се затвърждаване на силните позиции на Демократична България, постигнати на европейските избори – 15,5% вот за общинска листа и 10.7% за нейния кандидат за кмет Борислав Игнатов.    Детайлният прочит на резултатите, отразяващи обществените нагласи десет дни след старта на предизборната кампания, позволява да се откроят следните по-важни акценти:    Заявената избирателна активност достига 45,3%. Тя е вече с около 4 пункта по-висока от тази през 2015 г. и по всяка вероятност ще запази, а вероятно и надвиши тази стойност, поради по-високата мобилизация на избирателите, провокирана от силните кандидатури и реалното състезание между тях.  Разбираем е високият интерес към местните избори в столицата и символното значение да бъдеш политически представен именно в нея. Което определя и големият брой претенденти за кметския пост: 30 – през 2007 г., 25 – през 2011, 21 – през 2015 и 20 – през настоящата, 2019 г.   Ясната дясно-центристка ориентация на избирателите обаче в най-големия и с най-голям икономически потенциал български град, доста категорично е определяла победителя, независимо от множеството кандидатури. В случая, напротив, сме свидетели на много по-оспорвана и амбициозна битка, тестваща преминаването на дясно-центристката в ляво-центристка периферия. Плюсът за Йорданка Фандъкова е, че успява да удържи избирателите на ГЕРБ в тази сложна конфигурация.   Плюсът за Мая Манолова е, че успява да разшири традиционния БСП вот с близо 10 на сто. В тази ситуация, при балотаж, ключов ще е ценностният избор на симпатизантите на Демократична България, които ще определят в голяма степен пътят към и на София.    Кандидатът на т.нар. градска десница, арх. Борислав Игнатов, събира към момента 10,7% вот сред твърдо решилите да гласуват. Поради по-слабата си начална популярност спрямо останалите, той има потенциал за ръст, поне до нивата на листата (15,5%).   Евроизборите показаха електоралната ефективност на Ангел Джамбазки и залагайки отново на него, ВМРО отбелязва двоен пробив – увеличава резултата си за общинската листа (6,1%) и постига четвърта позиция за кметската надпревара (6,9% вот за Ангел Джамбазки).   Кандидатът на иначе активното гражданското сдружение „Спаси София“ търпи, от една страна, конкуренцията на големите партии, а от друга, на далеч по-разпознаваемия опонент, състезаващ се в неговата група, тази на “независимите претенденти“. В резултат, той остава на пета позиция с добрия за този профил кандидати резултат от 4,8%.   Останалите 15 участници събират сумарно малко под 7 на сто от вота на твърдо решилите да отидат до урните.    Вотът за партийните листи сочи водещи позиции за ГЕРБ, на 10 процентна дистанция от БСП (32,1% : 21,4%). Трета позиция за Демократична България (15,5%). Имайки предвид наблюдаваната и на Евроизборите склонност техните избиратели да се мобилизират в последните дни преди вота, може да се очаква допълнителен ръст на тази формация. ВМРО с 6,1% е следващият сигурен участник в бъдещия Столичен общински съвет.   Макар и на още ранен етап от кампанията, има сериозни основания да се предполага, че бъдещият 61 членен СОС ще бъде почти толкова фрагментиран, колкото и настоящия. През 2015г. в сегашния състав влизат представители на 9 листи. В бъдещия могат да се очакват между 7 и 9 листи, без ясно мнозинство. Което отсега вещае трудни времена за столичния кмет. И изпитания за политическите стратегии и управленски ангажименти на подкрепящите го политическите сили.", "date": "2019.10.09", "title": "“Алфа Рисърч”: Йорданка Фандъкова – 36,3%, Мая Манолова – 34,6% "}
{"url": "http://epicenter.bg/article/Krasavitsa-s-balgarski-koreni-e-novata--Mis-Turtsiya-/195114/10/100", "text": "Южните ни съседи, турците, вече имат своята нова коронована красавица. Това е  , която обаче стана интересна и на родните медии. Каналът   във vbox7 разказва: Красавицата е на 22 години и като всички миски е изключително горда, щастлива и доволна, че ще има шанса да представя страната си пред целия свят. Но не заради това в България се развълнувахме от Симай. Причината всъщност е, че \"Мис Турция\" има български корени. И по-точно родителите ѝ са родени и израснали в България. Пред турския NTV тя разказва: \"Майка ми и баща ми са родени и израснали в България. През 1989 г. идват в Турция, където се срещат и по-късно женят. Ние все още ходим до България всяко лято\", коментира тя, визирай родопския град Джебел. Иначе красавицата е висока 188 см и тежи 57 кг. Тя е най-високата \"Мис Турция\" в историята на конкурса. Симай е завършила Архитектурна реставрация, но работи като интериорен дизайнер в Истанбул. Обича изкуството и мечтае да създаде своя собствена школа, където да творят деца.   Източник: Дарикнюз", "date": "2019.10.09", "title": "Красавица с български корени е новата „Мис Турция“ (Снимки)"}
{"url": "http://epicenter.bg/article/Balgarka-e-nay-krasivata-zhena-na-Evropeyskiya-sayuz/195120/10/99", "text": "Носителката на короната „Мисис България Свят 2018\" Яна Средкова е най-красивата жена на Европейския съюз. Това реши журито на международния конкурс „MRS. Europe 2019“, който се проведе от 3 до 6 октомври в Лас Палмас, Канарски острови.    Яна грабна титлата „Мисис Европейски съюз 2019“ в оспорвана надпревара с 24 красавици от Европа, пише blife.bg.    За първи път Българка е носител на този приз. „Мисис Европа 2019“ стана представителката на Естония.    Вечерта на талантите се превърнала в арена на ожесточена борба между кандидатките за престижните отличия. Яна грабнала публиката и журито с кръшна ръченица и шопска носия.    „Нямах никакви очаквания за победа. Конкуренцията от красиви и интелигентни дами беше много силна. Но когато чух името си полетях от щастие, усещането е невероятно!“, споделя Яна Средкова.    Яна не крие вълнението си от изключителното преживяване и разказва, че е впечатлена от изключителната организация и богата програма. Основната тема на конкурса „Не на насилието“ е била съпътствана и от редица благотворителни събития.    Яна Средкова е омъжена, има три деца. Тя развива успешен бизнес със здравословни храни, безглутеново и клетъчно хранене. Собственик е на ресторант Green Bаsket. От години Яна Средкова се е посветила на каузата да помага на семейства с репродуктивни проблеми. Зад гърба си тя има множество благотворителни кампании за набиране на средства, за да сбъдне най-съкровената мечта за всяко семейство - да има собствена рожба.    Носителка е на престижни отличия, сред които „Бизнесдама на годината“, „Мис Бизнес на високи токчета“ и др. Източник: Новини.бг", "date": "2019.10.09", "title": "Българка е най-красивата жена на Европейския съюз (Снимки)"}
{"url": "http://epicenter.bg/article/Elhi-na-talanta-na-fondatsiya--Stoyan-Kambarev--sbadva-koledni-mechti--/195134/10/0", "text": "Вече 10 години Фондация „Стоян Камбарев“ сбъдва мечтите на младите и талантливи творци, като ги подкрепя финансово, морално и осъществява конкретни техни творчески проекти.   Към традиционните, вече култови Награди за полет в изкуството, Благотворителен Бал в Лондон и новата Награда за Кино 355, Деси Тенекеджиева и нейният екипотново изненадват с блестяща и атрактивна идея   - социална, благотворителна и екологична кампания на Фондацията.   Идеята на проекта е фирми, компании или частни лица да украсят своя жива елха, като направят дарение на Фондация „Стоян Камбарев“, което ще отиде за  , около голямата коледна елха на Столична Община, традиционно запалвана от Кмета на София на 1-ви декември, преди провеждането на ежегодния коледен концерт, на който присъстват много столичани, гости на града и официални лица. Музикалните таланти на Фондация „Стоян Камбарев“ ще бъдат кулминация в концерта и ще го закрият с ефектно коледно шоу.     С тази кампания Фондацията ще разшири обхвата на своята подкрепа извън рамките на Академия „Стоян Камбарев“, в която влизат повече от 70 млади творци - всички номинирани и носители на Наградата за полет в изкуството. Освен, че ще финансира 5 едногодишни стипендии за 2020-та година, участия на лауреати на Фондацията в мастър класове и фестивали, няколко късометражни филми,     под всяка една елха, ще бъдат сложени много подаръци за предварително избраните семейства, в които поне едно от децата се занимава с изкуство. Многодетните семейства ще за покупки от хранителни вериги, търговски центрове, книжарници и др. от партньори на кампанията.   От този момент нататък тези талантливи деца ще станат част от голямото семейство на Фондация „Стоян Камбарев“, която ще следи тяхното развитие и ще ги подкрепя и в бъдеще.   Актрисата и продуцент  се опитва да привлече в коледната кампания и дарители от Лондон, където живее:   „  Представете си, колко би било прекрасно, след 10 години да имаме нова  с 400 - 500 елхи, благодарение на всички нас!Бих искала да поканя всеки, който иска да направи добро и се припознава в нашата екологична благотворителна кампания да се включи, чрез дарение или чрез подаръци или ваучери за семействата. Правейки дарение, вие ще иматe ваша жива елха, която ще краси столицата, ще подкрепите талант, както и ще дадете живот на нова иглолистна  .     и да благодаря сърдечно на скъпите ни приятели: г-жа   WILKINSON Sword, ПОК Съгласие,г-жа  - Катаржина Естейт,  , бизнесмените   Proderma,                        - Кари Резиденс и  , както и на  адвоката на Фондацията  Продуцентската ми компания NOVA Film също ще закупи и украси своя елха.   От името на Фондация „Стоян Камбарев“ специално бих искала да благодаря за партньорството на   и съм убедена, че Елхите на Таланта ще направят пространството около НДК още по-магично и красиво по Коледа!“     Може да се свържете с Фондацията чрез официалната й фейсбук страница: или на имейл     ", "date": "2019.10.09", "title": "Елхи на таланта на фондация “Стоян Камбарев” сбъдват коледни мечти!   "}
{"url": "http://epicenter.bg/article/Zashto-Brad-Pit-i-Andzhelina-Dzholi-vse-oshte-ne-sa-razvedeni-/195148/10/100", "text": "Три години след като изненадаха цял Холивуд, обявявайки развода си, Брад Пит и Анджелина Джоли все още не са сключили споразумение, с което да споделят колосалното си богатство и трябва отново да се върнат към правосъдието. Според новите документи, получени от американския сайт \"The Blast\", Брад Пит и Анджелина Джоли все още не са се разбрали как да разделят богатството си и все още водят преговори. Поради това те трябваше да поискат отлагане на съда. Актьорът от \"Имало едно време ... в Холивуд\" е поискал разрешение да използва частен съдия за решаване на финансовите проблеми. Съдът на Лос Анджелис не се противопостави на искането, стига да поеме разходите по тази молба. Бившата му съпруга и изпълнителката на \"Господарката на злото\" приела предложението. Според \"The Blast\" бъдещето на винарната, която Брад Пит и Анджелина Джоли купиха във Франция, е особено трънливо. За разлика от сватбата, цената на розето (виното) на двамата актьори се вдигна едва след настаняването им в Шато Миравал през 2011 г. и днес е едно от най-скъпите вина на пазара. Една от техните бутилки достигна колосалната стойност от 2300 британски лири на търг миналата пролет, което направи тази течност \"суперзвезда на розето\". В името на всичко, което е френско, остава само да се надяваме, че Брад Пит и Анджелина Джоли ще намерят споразумение, гарантиращо трайността на ценната напитка.   Източник: Дарикнюз", "date": "2019.10.09", "title": "Защо Брад Пит и Анджелина Джоли все още не са разведени?"}
{"url": "http://epicenter.bg/article/Didzhey-izpya-svoy-hit-s-frazi-ot-rechta-na-Greta-Tunberg-pred-OON--Video-/195160/10/0", "text": "Британската суперзвезда диджей Фетбой Слим (Fatboy Slim) отдаде почит на подрастващата активистка за опазване на климата Грета Тунберг, като изпълни ремикс на хита си \"Точно тук, точно сега\" (Right Here, Right Now), използвайки фрази от нейната реч пред ООН.    56-годишният изпълнител изпя ремикс, направен от южноафриканския спец по електронна музика Дейвид Скот на шоу в Гейтсхед, Североизточна Англия, миналия петък, с видео клип на спектакъла, който наскоро стана много популярен в социалните медии.    Ремиксът отразява исканията на Тунберг за действие срещу изменението на климата в пламенната ѝ реч в Обединените нации миналия месец, която да бъде приета \"точно тук, точно сега\", използвайки го по време на всеки рефрен от заглавието на песента.    В него са включени и други откъси от речта на 16-годишната шведка.    \"Когато Грета говори в ООН и видях видеоклипа беше доста късно през нощта, и веднага щом тя каза\" точно тук, точно сега\", песента за Фетбой Слим изскочи в главата ми и веднага разбрах, че трябва да го направя\", каза Скот пред АФП.    \"Когато Фетбой Слим пое видеото и го разпространи, за мен беше изненада и огромна чест. Винаги съм гледал на него като на музикален продуцент\".   Източник: Канал 3  ", "date": "2019.10.09", "title": "Диджей изпя свой хит с фрази от речта на Грета Тунберг пред ООН (Видео)"}
{"url": "http://epicenter.bg/article/Pravitelstvoto-odobri-dopalnitelni-2-300-000lv-za-sport/195153/8/0", "text": "Правителството одобри допълнителни разходи по бюджета на Министерството на младежта и спорта за 2019 г., съобщиха от правителствената информационна служба.   Средствата в размер на 2 300 000 лв. са предназначени за организиране и провеждане на Европейската купа по джудо, която ще се проведе на от 31 януари до 03 февруари 2020 г. в гр. София и на Европейско първенство по джудо за мъже и жени през месец април 2022 г., както и за подпомагане на участието на български състезатели по джудо и техните треньори в квалификационни състезания.  Състезателите ни ще целят набиране на повече точки за ранглистата предвид възможностите за участието им на Олимпийските игри в Токио през 2020 г. Провеждането на първенствата на територията на Република България ще доведе до повишаване на възможностите на българските спортисти за изява на световни и европейски първенства и до повишаване на качеството на дейностите по организация и провеждане на международни първенства, включени в международния спортен календар.   По този начин ще се създаде мотивация в деца и млади хора за практикуване на системна тренировъчна и състезателна дейност и ще бъде оказано положителното въздействие върху развитието и популяризирането на българския спорт. Европейската купа по джудо през 2020 г. е с ранг на олимпийска квалификация за Олимпийските игри в Токио през 2020 г. Европейското първенство по джудо за мъже и жени през 2022 г. е включено в календара на Световната джудо федерация и Европейската джудо федерация и носи 100 % актив от точки в ранг листата. Очаква се в него да вземат участие 450 спортисти от 50 държави, техните екипи и 60 официални лица.", "date": "2019.10.09", "title": "Правителството одобри допълнителни 2 300 000лв за спорт"}
{"url": "http://epicenter.bg/article/OON-mozhe-da-nyama-pari-za-zaplati-sledvashtiya-mesets/195083/7/0", "text": "ООН може да няма достатъчно пари за заплати на служителите следващия месец, ако държавите членки не платят дължимите вноски, заяви генералният секретар Антониу Гутериш, предаде БТА, цитирана от Нова телевизия.    \". Има опасност . . . да влезем в ноември без достатъчно пари за покриване на разплащателната ведомост\", каза Гутериш пред бюджетната комисия на Общото събрание на ООН. \"Нашата работа и нашите реформи са застрашени\", заяви той.    Гутериш каза, че ако не е полагал усилия от януари за намаляване на разходите, ООН нямало да има средства за годишната сесия на Общото събрание миналия месец.    САЩ са държавата, която внася най-много пари в ООН - те са осигурили 22 процента от възлизащия на над 3,3 милиарда долара редовен бюджет за 2019 г., от който се плаща за политически, хуманитарни, икономически дейности, разоръжаване, социални въпроси и комуникации.    Вашингтон дължи около 381 милиона долара за предишни редовни бюджети и 674 милиона долара за бюджета за 2019 г.    Американският президент Доналд Тръмп казва, че САЩ носят несправедливо голямо бреме от разходите на ООН и настоява за реформи на организацията. Гутериш полага усилия за подобряване на дейностите на ООН и намаляване на разходите.    Говорителят на ООН Стефан Дюжарик заяви, че досега 129 държави са платили своите вноски за 2019 г., които възлизат на почти 2 милиарда долара.    Генералният секретар каза, че миналия месец е въвел извънредни мерки, за да се справи с недостига - свободни длъжности не могат да бъдат запълнени, позволени са само важни пътувания, някои срещи може да се наложи да бъдат отменени или отложени.    Мироопазващите мисии на ООН се финансират от отделен бюджет, който е 6,7 милиарда долара за годината до 30 юни 2019 и 6,51 милиарда долара за годината до 30 юни 2020.    САЩ отговарят за почти 28 процента от бюджета за мироопазване, но обещават да платят само 25 процента, както изисква американското законодателство. В момента Вашингтон дължи около 2,4 милиарда долара за мироопазващи мисии. Държавите с най-голям принос в тази област са Етиопия, Индия, Бангладеш, Непал и Руанда. Войниците от мироопазващите сили на ООН получават месечна заплата от 1428 долара, сочат данни от юли 2019 г. Разходите за мироопазващите операции на ООН възлизат на по-малко от половин процент от глобалните военни разходи, посочва ООН.", "date": "2019.10.09", "title": "ООН може да няма пари за заплати следващия месец"}
{"url": "http://epicenter.bg/article/Naprezhenieto-raste--Turskiyat-voenen-flot-obkrazhi-Kipar-s-20-koraba--vklyuchitelno-fregati-i-podvodnitsi/195091/7/0", "text": "Напрежението се увеличи в Източното Средиземноморие във вторник, след като турският Военноморски флот (ВМФ) буквално обкръжи Кипър с близо 20 кораба, включително фрегати и подводници, пише електронното издание на гръцкия вестник Kathimerini, цитирано от Агенция \"Фокус\".    Действията на Анкара съвпадат с очакваното в близките часове проучване за въглеводороди на сондажния кораб „Явуз“ в изключителната икономическа зона (ИИЗ) на средиземноморския остров, докато корабът „Барбарос“ също провежда сеизмографски проучвания във водите край Кипър.    В същото време, в региона няма френски или американски военни сили.    Това отсъствие на западните сили от спора за икономическите интереси в региона, докато Турция откровено нарушава ИИЗ на Кипър, се разглежда като признак, че Париж и САЩ очевидно искат да избегнат милитаризация на кризата в Източното Средиземноморие, коментира изданието, като посочва, че Анкара очевидно иска точно това.    Междувременно, продължава вестникът, поведението на Турция в региона бе в епицентъра на тристранната среща на върха в Кайро между Гърция, Република Кипър и Египет и беше категорично заклеймено.    Пропастта между Анкара и Кайро не може да бъде по-голяма от тази в момента, до голяма степен заради общите интереси на Гърция, Република Кипър и Египет, участието на Турция в либийския конфликт – за раздразнение на Кайро – както и подкрепата на Анкара за опозиционните на президента Абдел Фатах ас Сиси сили.    Поради това разделение, настоящите обстоятелства биха могли, при определени условия, да доведат Гърция и Египет до разрешаване на няколко открити въпроса, не на последно място делинеацията на техните съответни ИИЗ – макар че това за момента изглежда малко вероятно.    Освен формулировката на изявлението на Европейския съвет, Гърция и Република Кипър придават голямо значение на мерките, които ще бъдат обявени срещу Турция, ако има такива и от какво ще се състоят.    Мерките, взети от ЕС срещу Турция по отношение на поведението ѝ срещу Република Кипър през юли, досега нямат никакъв ефект, предвид контрола на Турция над мигрантските потоци към континента.  ", "date": "2019.10.09", "title": "Напрежението расте! Турският военен флот обкръжи Кипър с 20 кораба, включително фрегати и подводници"}
{"url": "http://epicenter.bg/article/Eva-Maydel-kam-Bil-Geyts--Problemat-s-migratsiyata-mozhe-da-se-reshi--ako-se-pomaga-na-narodite-v-Afrika/195112/7/0", "text": "„Миграцията е една от темите, които предизвикват най-голямо разделение, не само в ЕС, но и в света. Необходими са партньори като фондацията „Бил и Мелинда Гейтс”, за да се намери устойчиво решение и да се намалят икономическите причини за миграция. Трябва да се съсредоточат усилия в развитието на държавите от Африка. Нека работим заедно.” Това заяви българският евродепутат Ева Майдел в разговор с Бил Гейтс днес в Брюксел, съобщиха от пресцентъра на ГЕРБ.    Ева Майдел бе сред няколкото евродепутати, с които основателят на технологичния гигант „Майкрософт” и филантроп Бил Гейтс се срещна, за да разкаже за работата си за решаване на проблеми в Африка като глад, недобро здравеопазване, бедност и климатични промени.    „ЕС винаги е бил лидерът в световен мащаб по инвестиции в политиките за развитие и хуманитарна помощ. Когато тези инвестиции се съчетаят с финансиране на научно-развойна дейност, резултатът няма да закъснее и ще имаме работещи решения за държавите от този континент.”, коментира още българският евродепутат.    Участниците в дискусията се обединиха около идеята, че сред основните причини, които карат хората да емигрират от Африка са именно проблемите със здравеопазването и епидемиите, бедността и климатичните промени.    „Винаги ще е късно, ако единствено реагираме, когато хората са вече на границите или в лодките на път за Европа. Това поражда напрежение, страх и усещане за липса на контрол, както у приемащите държави, така и у самите мигранти. Мерките трябва да се взимат отрано.” заяви Ева Майдел.  ", "date": "2019.10.09", "title": "Ева Майдел към Бил Гейтс: Проблемът с миграцията може да се реши, ако се помага на народите в Африка"}
{"url": "http://epicenter.bg/article/Trima-si-podelyat-i-Nobelovata-nagrada-za-himiya---za-razrabotkata-na-litievo-yonnite-baterii/195116/7/0", "text": "Американците Джон Гудинаф и Стенли Уитингам и японецът Акира Йошино спечелиха Нобеловата награда за химия за разработването на литиево-йонните батерии, съобщава сайтът Nobelprize.org.  Леките, зареждащи се и мощни батерии се използват навсякъде - от мобилните телефони и лаптопите до електрическите автомобили. Те променят коренно живота ни, откакто навлизат в употреба през 1991 г.    От Кралската шведска академия на науките отбелязват, че тримата учени са създатели на един презареждащ се свят, който позволява съхранението на значително количество енергия от възобновяеми източници, което прави възможно общество без изкопаеми горива.    Основата на литиево-йонните батерии е положена по време на петролната криза през 70-те години на XX век. В началото на 70-те г. на миналия век Стенли Уитингам разработва първата литиева батерия. Джон Гудинаф удвоява потенциала на литиевата батерия, създавайки точните условия за далеч по-мощна и полезна батерия. Акира Йошино успява в елиминирането на чистия литий от батерията, като вместо това изцяло се основава на литиеви йони, които са по-безопасни от чистия литий. Така батерията работи на практика. Йошино създава първата литиево-йонна батерия през 1985 г.    Миналата година Нобелова награда за химия спечелиха Франсес Арнолд, Джордж Смит и Грегъри Уинтър за \"овладяване на мощта на еволюцията\".", "date": "2019.10.09", "title": "Трима си поделят и Нобеловата награда за химия - за разработката на литиево-йонните батерии"}
{"url": "http://epicenter.bg/article/Rusiya-opredelya-sdruzhenieto-na-Aleksey-Navalni-kato--chuzhdestranen-agent-quot-/195129/7/0", "text": "Сдружението на руския опозиционер Алексей Навални „Фонд за борба с корупцията” бе регистрирано от властите като неправителствена организация – „чуждестранен агент\", съобщи правосъдното министерство, цитирано от Франс прес и ТАСС.   Тази мярка предвижда засилено наблюдение върху дейността на сдружението, напомня АФП. Фондът е инициатор на многобройни разследвания срещу корупцията, довели до разкрития за живота на елитите в Русия.   В момента организацията на Навални е обект на наказателно дело за пране на пари. През август сметките на фонда бяха замразени.   Източник: бТВ", "date": "2019.10.09", "title": "Русия определя сдружението на Алексей Навални като „чуждестранен агент\""}
{"url": "http://epicenter.bg/article/Dvama-sa-zaginali-pri-strelba-v-blizost-do-sinagoga-v-Germaniya-/195137/7/0", "text": "Германската полиция съобщи за стрелба в град Ландсберг, след като в близкия град Хале бяха застреляни двама души, предадоха ДПА и Ройтерс, цитирани от БТА.    Ландсберг е на около 15 километра източно от Хале, където според властите положението остава несигурно.    Органите на реда съобщиха, че след стрелбата в Хале е бил арестуван един човек.    Полицията заяви, че нападателите може все още да са на свобода, след като няколко човека са избягали с кола от мястото на стрелбата.    По думите на очевидци един от нападателите носел бойно облекло и бил въоръжен с автоматично оръжие.    Местни медии съобщиха, че стрелбата в Хале е станала близо до синагога и магазин за дюнери. Има предположения, че мотивът може да е свързан с десен екстремизъм. Нападението е извършено на еврейския празник Йом Кипур.    Полицията заяви в Туитър, че работи за стабилизиране на ситуацията, и призова местните жители да останат бдителни.    В. \"Билд\" съобщава също за хвърлена граната на еврейско гробище в Хале. Според изданието по-късно е имало стрелба в близкото селище Видерсдорф.    По информация на посолството ни в Берлин, германските власти още не са обявили самоличността на двете жертви, както и мотиви за престъплението. Град Хале е блокиран като жителите му са предупредени да не напускат домовете си. В ход е полицейска операция по издирване на извършителите.   Случаят е поет от федерална прокуратура. Според списание \"Шпигел\", тази процедурна стъпка говори, че атаката се разглежда като тероризъм съгласно германския закон.  ", "date": "2019.10.09", "title": "Двама са загинали при стрелба в близост до синагога в Германия "}
{"url": "http://epicenter.bg/article/Voyna--Turtsiya-zapochva-operatsiya--Prolet-na-mira--v-Siriya-s-bombardirovki-i-suhopatna-ataka/195138/7/0", "text": "Турция ще започне военната си операция срещу кюрдските въоръжени формирования в Североизточна Сирия с бомбардировка на ключови позиции и сухопътно нахлуване на вече подготвените за това хиляди бойци от „Свободната сирийска армия“ (ССА), предава турското електронно издание Ahval, като се позовава на съобщения в местната преса.    Операцията, наречена от Анкара „Пролет на мира“ (Peace Spring) ще започне с артилерийска бомбардировка на ключови позиции на сирийските кюрдски „Отряди за народна самоотбрана“ и „Сирийските демократични сили“, включително бази, командни щабове, тренировъчни лагери и оръжейни складове, съобщава проправителственият вестник Yeni Safak.    120-километровата зона между граничните градове Рас ал-Айн и Тел Абяд ще бъде първата цел на военните сили на Турция, които по-късно ще разширят операцията по близо 600-километровата граница между страните, посочва изданието.    Около 14 000 бойци от подкрепяната от Турция Свободна сирийска армия са изпратени на турските линии, за да участват в операцията, съобщи турският независим всекидневник Diken.    Както отбелязва анализаторът Абдулкадир Селви, ССА са много добре обучени бойци с опит, като сред тях има кюрди и араби, които имат контакт с местните племена и са много подходящи за авангарда на турската операция.    Турските военни прекараха месеци в събиране на сили на южната граница на страната, за да се подготвят за нападение над районите, контролирани от СДС и съюзнически групировки, които Анкара разглежда като терористи поради връзките им с „Работническата партия на Кюрдистан“, която води 30-годишна война на територията на Турция.    Телефонен разговор между турския президент Реджеп Ердоган и неговия американски колега Доналд Тръмп в неделя сложи край на споразумението между Анкара и Вашингтон за създаване на това, което Турция нарича зона за сигурност в Северна Сирия.    Въпреки протестите във Вашингтон срещу изненадващото решение на Тръмп, Селви заяви, че хиляда американски военнослужещи, разположени в района, са се изтеглили от границата, проправяйки пътя за това, което ще бъде третата военна операция на Турция в Северна Сирия.    Въпреки това СДС и неговите съюзници реагираха, като концентрираха повече сили по границата, продължава Селви. Във вторник командирът на СДС Мазлум Кобани заяви пред New York Times, че силите му ще устоят на всяко турско нахлуване.    Френският президент Еманюел Макрон е бил много разтревожен от възможността за евентуална турска военна операция в региона на Северна Сирия, контролиран от силите на кюрдите, предава АFP, като се позовава на източници на президентството в Париж.    Макрон се срещна по-рано висшия представител на кюрдската общност в Сирия Илхам Ахмед в Париж, „за да покаже, че Франция стои заедно със „Сирийските демократични сили“ (СДС), тъй като те са партньори в борбата срещу „Ислямска държава“ и са много разтревожени от възможността за турска операция в Сирия“, е заявил източник, близък до президента.    Президентът на Иран Хасан Роухани призова Турция да се въздържа и да избягва военни действия в Северна Сирия, докато силите на Анкара вече са концентрирани и са готови да проведат операция в овакантените от САЩ кюрдски райони в близкоизточната страна, предава Reuters.    Докато течеше изказването на държавния глава, сухопътната армия на Ислямската република започна мащабни необявени военни учения в северозападната част на страната, в близост до границата с Турция, съобщава местната агенция ISNA.    „Заявихме открито, че единственото решение за гарантиране на безопасността и сигурността в Южна Турция и Северна Сирия е присъствието на сирийската армия“, обясни Роухани.    „Призоваваме нашия приятелски и братски съсед Турция да действа с повече търпение и сдържаност и да преосмисли решението си“, добави иранският лидер.     ", "date": "2019.10.09", "title": "Война!!! Турция започва операция „Пролет на мира“ в Сирия с бомбардировки и сухопътна атака"}
{"url": "http://epicenter.bg/article/-quot-Tramp-quot--slozhi-kray-na-SPIN-epidemiyata--vav-falshivo-video/195143/7/0", "text": "Във видеообръщение в „ЮТуб” човек, който определено изглежда като президента на САЩ Доналд Тръмп обявява, че със заплахата от СПИН е свършено и светът е успял да се пребори с опасната болест.   Клипът е разпространен и в социалните мрежи, където е харесан и споделен хиляди пъти. Това обаче се оказа „фалшива новина, която може да стане истина”. Разкритието направиха самите създатели на видеото от френската организация „Солидарите Сида”, чиято дейност е да помага на заразените с ХИВ.   Целта на френските активисти е била да привлече вниманието на обществеността към срещата на световните лидери в Лион, на която ще се обсъди борбата с разпространението на болестта.   „Ако на тази среща бъде решено да бъде дадено лечение за всички със СПИН, наистина е свършено. Това е възможно и новото поколение ще живее без опасността от тази зараза”, казват от „Солидарите Сида”.   „Солидарите Сида” определят своя клип като „първата „ДийпФейк” реклама\". Видеото с обръщението на президент Тръмп е изключително майсторски направено и ако неговите създатели не бяха разкрили, че е фалшиво, много хора щяха да бъдат заблудени.    Технологията „ДийпФейк” синтезира реалистично реанимирани човешки образи с реален прототип с помощта на изкуствен интелект и нашумя много в последно време. На практика това означава, че по компютърен път може да се направи видео, в което привидно всеки може да каже всичко. Това не е първият път, когато тази техника е използвана за създаването на фалшиви новини.   Самият Тръмп заяви в своя реч в началото на годината, че ще ликвидира болестта, от която страдат близо 1 милион американци. Тогава американският президент обеща и скорошно откриване на лек за рака.   Министерството на здравеопазването поиска Тръмп да обърне внимание на епидемията със СПИН и в неговата Реч за състоянието на съюза (на САЩ).   Източник: бТВ", "date": "2019.10.09", "title": "\"Тръмп\" сложи край на СПИН епидемията... във фалшиво видео"}
{"url": "http://epicenter.bg/article/Tramp--Nahluvaneto-na-SASht-v-Blizkiya-iztok-e-nay-loshoto-reshenie-vzemano-nyakoga/195147/7/0", "text": "Президентът на САЩ Доналд Тръмп обяви, че интервенцията на САЩ в Близкия изток е била „най-лошото решение“, някога вземано за страната и сега той ще се погрижи за сигурното изтегляне на американските войници от региона, предава AFP. Тръмп беше подложен на остра критика заради изненадващото обявление на Белият дом, че Вашингтон ще изтегли част от войските си от границите на Сирия. „Влизането в Близкият изток беше най-лошото решение, някога вземано в историята на нашата страна. Отидохме на война под фалшиви и вече опровергани причини“, написа президентът в „Туитър“, като уточни, че говори за обвиненията към режима на Садам Хюсеин в Ирак от 2003 г., който тогава беше обвинен в притежание на оръжия за масово поразяване. „Такива нямаше! Сега ние бавно и внимателно връщаме нашите велики войници и армия у дома.“, добави президентът.  ", "date": "2019.10.09", "title": "Тръмп: Нахлуването на САЩ в Близкия изток е най-лошото решение вземано някога!"}
{"url": "http://epicenter.bg/article/Voynata-zapochna--Edogan-obyavi-nachaloto-na-atakata-v-severna-Siriya-/195152/7/0", "text": "Турският президент Реджеп Тайип Ердоган обяви началото на нова трансгранична операция в Сирия, предават ТАСС и Агенция \"Фокус\".    Операцията ще бъде под названието „Извор на мира“, според страницата на президента в Туитър. \r\n \r\n „Турските въоръжени сили, заедно със \"Сирийската национална армия\"(СНА), започнаха операция „Извор на мира“ срещу „Работническата партия на Кюрдистан“ (ПКК), „Отрядите за народна самоотбрана“ (ОНС) и „Ислямска държава\", заяви турският лидер.   \r\n Кюрдите съобщиха, че турски бойни самолети нанасят удари по техни позиции. Няколко мощни експлозии разтърсиха сирийския град Расал Аин на границата с Турция. \r\n   \r\n А в  акаунта си в Twitter Ердоган написа: \"Операцията започна. Нашата цел е да наложим мир в региона. Нашите военни части започнаха операция \"Извор на мира\" срещу терористичните организации заедно със сирийската национална армия. Нашата цел е да унищожим коридора на тероризма, който се опитва да се формира на нашата южна граница и да донесем мир и стабилност в региона\". \r\n \r\n   \r\n Според CNN Turk, операцията е започнала с удари на турските военновъздушни сили по позициите на кюрдските формирования. Според информацията, самолет Ф-16 е атакувал в района на Рас ал Айн.   АФП също съобщи, че турските военновъздушни сили са нанесли удари срещу граничните райони в северната част на Сирия, по думи на военни кореспонденти, минути след като Анкара обяви започването нова военна операция.    „Турски самолети нанесоха удари в района на Рас Ал Айн, близо до границата“, заявиха британски военни наблюдатели.    Кореспондент на АFP също потвърди, че е чул множество експлозии в района.  Турция вече проведе две военни операции в Сирия: „Ефратският щит“ и „Маслинова клонка“. Правителството на Ердоган предупреди по-рано, че може да започне нова военна интервенция в Северна Сирия, след като американските войски по-рано обявиха, че ще се оттеглят от региона.  ", "date": "2019.10.09", "title": "Войната започна! Едоган обяви началото на атаката в Северна Сирия "}
{"url": "http://epicenter.bg/article/3D-printer-sazdade-kosmichesko-meso-na-borda-na-Mezhdunarodnata-kosmicheska-stantsiya/195154/7/0", "text": "Перспективата астронавтите да имат печено в менюто си се приближи, след като при успешен експеримент 3D принтер създаде месо на борда на Международната космическа станция.    Биопринтерът произвежда телешка, заешка и рибна тъкан, използвайки магнитни полета в микрогравитация, заяви руската компания за медицински технологии, участваща в експеримента.    Експериментът - международно сътрудничество с участието на американски, руски и израелски компании - се проведе през септември от космонавта Олег Скрипочка в руския сегмент на станцията, използвайки 3D принтер, разработен в Москва.    Създателите казват, че за първи път се създава малко количество изкуствено месо в условия на безтегловност.    \"Това е една малка хапка за човека, една гигантска хапка за човечеството\", казва Юсеф Хесуани от 3D Bioprint Solutions, руската лаборатория, създала биопринтера.    Лабораторията е основана от Invitro, голяма руска частна медицинска компания.    Космическата агенция \"Роскосмос\" частично финансира експеримента, тъй като е от национално значение.    \"Това беше наистина пробив както за Роскосмос, така и за Русия като цяло\", заяви Николай Бурдейни, изпълнителен директор на държавната космическа корпорация, в която влиза и Роскосмос.    \"За нас това беше първият опит на международното научно сътрудничество в космоса\", каза Хесуани, използвайки клетки, предоставени от израелските и американските компании за хранителни технологии.    \"Слава Богу, експериментът премина успешно ... Всички клетки показаха добър резултат в космоса\", добави той.    Астронавтите ядат месо на борда, което е вакуумирано или изсушено на Земята, но в крайна сметка тази технология може да бъде необходима за дълги плавания в дълбокия космос, заяви космонавтът ветеран Олег Кононенко.    \"Ако ще летим далеч от Земята до други планети в Слънчевата система, няма да можем да вземем този обем храна със себе си\", каза той пред AФП.   Източник: Канал 3", "date": "2019.10.09", "title": "3D принтер създаде космическо месо на борда на Международната космическа станция"}
{"url": "http://epicenter.bg/article/Erdogan-kam-Putin--Voennata-operatsiya-v-Siriya-shte-donese--mir-i-stabilnost--v-regiona-/195142/7/0", "text": "Планираната от Анкара военна офанзива срещу кюрдските сили в Северна Сирия ще спомогне за „мира и стабилността“ в региона. Това е заявил президентът на Турция Реджеп Тайип Ердоган пред своя руски колега Владимир Путин в проведен днес телефонен разговор, предава Агенция \"Фокус\".  Изявлението на Ердоган идва след международните призиви против потенциална операция, която може допълнително да дестабилизира региона.   Цитирайки съобщение на Кремъл обаче, Ройтерс предаде, че руският президент Владимир Путин е казал на турския си колега Реджеп Тайип Ердоган в телефонен разговор днес да избягва каквито и да било стъпки в Сирия, които биха могли да навредят на мирния процес.    Кремъл заяви, че Путин и Ердоган са се съгласили в телефонния разговор, че суверенитетът и териториалната цялост на Сирия трябва да бъдат съблюдавани, се отбелязва в съобщението на Ройтерс, цитирано от БТА. Говорител на турското президентство пък съобщи: „По време на разговора президентът заяви, че планираната военна операция на изток от Ефрат ще спомогне за мира и стабилността на Сирия и ще улесни пътя към политическо решение.“   По-рано турският външен министър Мевлют Чавушоглу заяви, че страната му скоро ще „информира ООН и засегнатите страни, включително Сирия“ за военната операция.    „Тази операция ще бъде важна (…) за мира и стабилността в региона“, заяви Мевлют Чавушоглу пред репортери в Алжир.    „Тя ще направи възможното доброволното завръщане на бежанците, които сега са настанени в Турция и региона. Нашите единствени цели са терористите и затова ние много ще помогнем на териториалната цялост на Сирия“, заяви още той.    Сирийските кюрди, чиито формирования са концентрирани в граничната зона с Турция в Северна Сирия, междувременно призоваха Москва да действа като гарант при евентуалните си преговори с представители на официалните власти в Дамаск.    По-рано „Сирийските демократични сили“ заявиха, че може да потърсят помощ от Москва или от правителството в Дамаск в случай на евентуална военна операция от страна на Турция.    Анкара вече започна да струпва войски по границата си със Сирия, а правителството обяви, че военна операция може да започне до дни.  ", "date": "2019.10.09", "title": "Путин предупреди Ердоган да не вреди на мирния процес в Сирия! (ДОПЪЛНЕНА)"}
{"url": "http://epicenter.bg/article/Barnie--Postiganeto-na-Brexit-e-trudno--no-e-vazmozhno/195161/7/0", "text": "Главният преговарящ от Европейския съюз за Brexit Мишел Барние каза днес, че постигането на споразумение с Лондон е \"много трудно, но е възможно\", въпреки безизходицата през последните дни, и увери, че \"техническите преговори\" продължават.   \"Мисля, че споразумение е възможно, много трудно, но възможно\", заяви Барние по британския телевизионен канал \"Скай нюз\" в навечерието на срещата му с британския министър за Brexit Стив Баркли. ЕС даде на британското правителство срок до края на тази седмица да представи приемлив компромисен вариант за постигане на приятелско споразумение на 31 октомври. Трудните преговори продължиха вчера в Брюксел въз основа на проект, представен миналата седмица от Борис Джонсън в опит да сложи край на проблема с ирландската граница. Британският план беше отхвърлен от ЕС. До този момент преговорите не са дали възможност за уреждане на точките, по които има несъгласие, а британски източници посочиха вчера, че след труден телефонен разговор между Джонсън и германския канцлер Ангела Меркел вероятността от споразумение е минимална. \"Предложението на британското правителство не е задоволително решение\", повтори днес еврокомисарят по бюджета и човешките ресурси Гюнтер Йотингер.   Целта е постигане на компромис преди срещата на високо равнище на ЕС на 17 и 18 октомври. Ако на 19-и не бъде постигнато споразумение, закон задължава премиера Борис Джонсън да поиска отлагане с три месеца, макар той да е обещал излизане на 31 октомври на всяка цена. Според няколко британски медии, правителството възнамерява да свика извънредна сесия на парламента на 19 октомври, независимо от резултата от срещата на върха на ЕС. Това ще е първият случай, когато депутатите ще заседават в съботен ден, след войната за Фолклендските острови през 1982 г.", "date": "2019.10.09", "title": "Барние: Постигането на Brexit е трудно, но е възможно"}
{"url": "http://epicenter.bg/article/Shefat-na-Evroparlamenta--London-e-izpraven-pred-novo-otlagane-na-Brekzit-ili-pred-razvod-bez-sdelka/195163/7/0", "text": "Председателят на Европейския парламент Давид Сасоли заяви в сряда, че \"не е постигнат голям напредък\" по отношение на сближаването в преговорите за Брекзит и сега Великобритания трябва да поиска или ново отлагане на настоящата крайна дата 31 октомври, или да напусне ЕС без споразумение по развода, съобщи БНР.    \"Европейският парламент, разбира се, е отворен за възможност за удължаване на крайния срок за развода, ако има конкретни обективни причини за това“, посочи Сасоли на пленарна сесия на ЕП, съобщава Ройтерс. \"Искането на удължаване е прерогатив на Обединеното кралство\", допълни той.    Той отново посочи пред европейските депутати, че единствените алтернативи на ирландския предпазен механизъм в Брекзит сделката са излизане на Великобритания от ЕС без споразумение или още едно удължаване на срока за активиране на член 50 от Европейския договор.    Председателят на ЕК Жан-Клод Юнкер също се опита да не изключва възможността за сделка и да се избегне това, което самият той определи вчера като \"игра на обвинения\", като предположи, че Обединеното кралство и Европейският съюз все още работят за постигане на споразумението за оттегляне, без да изключи постигането на сделка. Той добави, че разговорите продължават без съществени препятствия.  ", "date": "2019.10.09", "title": "Шефът на Европарламента: Лондон е изправен пред ново отлагане на Брекзит или пред развод без сдeлка"}
{"url": "http://epicenter.bg/article/Blizo-2-miliona-evropeyski-grazhdani-sa-poiskali-da-ostanat-v-Obedinenoto-kralstvo-sled-Brekzit/195165/7/0", "text": "Близо 2 милиона европейски граждани са поискали да останат в Обединеното кралство след Брекзит, от които половин милион само през септември с приближаването на предвидената дата, сочат статистическите данни, публикувани днес от британското правителство, предаде Франс прес, цитирана от БТА.    Общият брой на молбите, получени до края на септември, е над 1,8 милиона, 520 000 от които са получени само през миналия месец.    Според Никълъс Хатън, основател на The3Million(Трите милиона) - асоциация за защита на интересите на европейските граждани във Великобритания,това показва безпокойство.    \"Когато плашиш хората, те се тревожат и се опитват да гарантират статута си, а правителството силно ги плаши с риска от Брекзит \"без сделка\", заяви Хатън за АФП.    Британският премиер Борис Джонсън повтаря, че страната му ще напусне ЕС на 31 октомври, със или без сделка, въпреки икономическите и социални последици.    По официални данни са подадени общо над 1,5 милиона заявления, като 61% от заявителите са получили статут на \"постоянно пребиваващ\" (settled status), който се дава на лица, живели поне 5 години без прекъсване в страната. Този статут им позволява да продължат да работят и да получават социални помощи след Брекзит.    \"Предварителен статут на постоянно пребиваване\" (pre-settled status) са получили 38% други европейски граждани, живеещи от дълго време във Великобритания. Този статут им позволява да останат още пет години в страната и да кандидатстват за постоянен статут, след като таванът от пет години постоянно пребиваване бъде достигнат.    Поляците, румънците и италианците са подали най-много заявления.    \"Европейските граждани са наши приятели, наши роднини и наши съседи и искаме те да останат\", каза Брандън Луис, държавен секретар в министерството на вътрешните работи, определяйки броя на молбите като \"фантастичен\".    Граждани на ЕС имат право да подадат заявления до 31 декември 2020 г., в случай на твърд Брекзит или до 31 декември 2021 г., ако бъде сключено споразумение с Брюксел за развода, според сайта на британското правителство.", "date": "2019.10.09", "title": "Близо 2 млн. европейски граждани са поискали да останат в Обединеното кралство след Брекзит"}
{"url": "http://epicenter.bg/article/Siriyskite-kyurdi-obyaviha-za-tsivilni-zhertvi-pri-turskata-ataka-po-granitsata/195170/7/0", "text": "Турската бомбардировка върху контролирани от сирийските кюрди цели в североизточната част на Сирия е предизвикала цивилни жертви, предава AFP, като се позовава на кюрдски източници. \r\n \r\n Центърът за военни операции на „Сирийските демократични сили“ (СДС) информира, че „интензивните бомбардировки от турските изтребители по военни позиции и цивилни селища“ в районите на Рас ал Айн, Тал Абяд и Камишли са причинили и цивилни жертви.    „Според първоначалната информация, има жертви и сред цивилното население“, се казва в изявлението на СДС.    В отговор на атаките кюрдските „Сирийски демократични сили“ (СДС) са изстреляли снаряди по турския град Нусайбин на границата, в близост до град Камишли, предава РИА Новости.    \"СДС изстреля няколко снаряда от минохвъргачка по турския град Нусайбин\", съобщават сирийски медии.    Освен това СДС бомбардираха и други градове и военни цели по границата с Турция.    Турската авиация започна военната операция „Извор на мира“ срещу кюрдските сили в Североизточна Сирия, нанасяйки въздушни удари по селището Рас ал Айн в провинция Хашек.     ", "date": "2019.10.09", "title": "Проля се първата кръв в Сирия! Кюрдите обявиха за цивилни жертви при турската атака по границата"}
{"url": "http://epicenter.bg/article/Svikvat-speshno-Saveta-za-sigurnost-na-OON-zaradi-turskata-operatsiya-v-Siriya-/195171/7/0", "text": "Съветът за сигурност на ООН ще проведе извънредно заседание във връзка с турската операция в Северна Сирия, предават AFP и Агенция \"Фокус\".    Заседанието ще се проведе при затворени врати и беше свикано от европейските страни Белгия, Франция, Германия и Великобритания.    По-рано Франция заяви, че остро осъжда турските действия и заедно с Лондон и Берлин ще инициират среща на Съвета за сигурност и ще излязат със съвместно изявление по повод турската операция „Извор на мира“, насочена срещу кюрдските формирования в Северна Сирия.    Междувременно Русия обяви, че няма да спре да взаимодейства с турското правителство, след като Анкара обяви началото на военна операция в Сирия, предава TACC.    Това обяви пред журналисти председателят на Комитета на Държавната дума по международни въпроси Леонид Слуцки.    „Детайлите на тази операция ще станат ясни в следващите няколко часа,“ заяви той.    \"Когато някой предприеме стъпки, с които не сме съгласни, просто да затворим вратата означава да престанем да съществуваме като фактор за влияние върху ситуацията, с която не сме съгласни.\", добави Слуцки.    \"Следователно няма вариант за ограничаване на междупарламентарното сътрудничество с Турция\", добави той.    Депутатът призна, че определени събития могат да бъдат разсрочени, но като цяло контактът между Москва и Анкара остава.    В същото време Слуцки не изключи, че стартираната от Турция операция може допълнително да отчужди Анкара от САЩ.    „Миналите операции действаха като фактор за сериозното разделение между Вашингтон и Анкара. Но сега, да се въздържаме да правим резки прогнози, имайки предвид, че всяка военна операция и нейните оценки са изключително деликатни.“, каза Слуцки.    Турската военна операция в Сирия предизвика противоречия в Републиканската партия, след като нейни депутати остро осъдиха ходовете на президента Доналд Тръмп, а други техни представители директно заплашиха Анкара с икономически последствия, пише американската редакция на списание Politico.    Конгресмените Линдзи Греъм и Лиз Чейни, които са иначе надеждни съюзници на Тръмп, осъдиха остро президента, след като Турция нахлу в Североизточна Сирия, която е под контрола на кюрдските съюзници на САЩ. Вашингтон работи с тях по време на кампанията, която на практика прекрати присъствието на „Ислямска държава“ в Сирия. Сега депутатите и на двете партии в САЩ се страхуват, че разговорът, който Доналд Тръмп проведе по-рано с турският си колега Реджеп Тайип Ердоган, който доведе до извеждането на американските войски от границата между Сирия и Турция е било „бедствие“, както го описа Греъм.    „Молете се за нашите кюрдски съюзници, които бяха безсрамно изоставени от администрацията на Тръмп. Този ход подсигурява възстановяването на „Ислямска Държава“, заяви Греъм, като се зарече, че ще поведе инициатива в Конгреса, за да накара Ердоган да „плати висока цена“    „Призовавам президента Тръмп да промени курса си докато още има време“, добави конгресменът.    Чейни от своя страна нарече ситуацията „отвратителна“ и добави, че е „невъзможно да разбере защо Доналд Тръмп оставя съюзниците на САЩ да бъдат избити и да бъде позволено завръщането на „Ислямска държава“.    Тръмп защити действията си като необходимо оттегляне от Близкия изток, което становище предизвика одобрението на по либертариански настроените му съюзници като Ранд Пол и Томас Мейси от Републиканската партия.    По-рано Тръмп нарече интервенцията на САЩ в Близкия изток от предишните години „най-лошото решение в историята на страната ни“.  Исторически, демократите винаги са били много по-благосклонно настроени към по мирна външна политика, което по принцип се отнасяше и до тяхното мнение за американските войски в Близкия изток. В интервю за американски медии републиканецът Ро Хана попита защо Тръмп този път обаче е подложен на критика и от двете партии.    „Има много демократи, които са отговорни за оттеглянето от Сирия“, заяви Хана, като добави, че Тръмп е действал без да даде никакви гаранции за кюрдския народ.    „Това, което трябваше да направим е да накараме Ердоган да обещае да не нахлува при кюрдите. (…) Те са ни съюзник в НАТО, така че можем да кажем: Няма да сте част от НАТО ако направите това. Продаваме им оръжия и им осигуряваме икономическа помощ“, добави тя, като обясни как САЩ са можели да принудят Турция да действа по-умерено.    Критики срещу президента изрази и председателят на Камарата на представителите Нанси Пелоси.    Друг депутат, Чък Шумър заяви, че „Конгресът ще предприеме действия в някаква форма“.    НАТО е била информирана от турските власти за операцията в Сирия и очаква от Анкара сдържани действия, за да се избегне дестабилизиране на ситуацията в региона, заяви в сряда генералният секретар на алианса Йенс Столтенберг, предава РИА Новости.    \"Нашият турски съюзник има легитимен проблем със сигурността. НАТО беше информирана от турските власти за операцията в Северна Сирия. Важно е да се избягват действия, които биха могли да дестабилизират региона, да доведат до ескалация на напрежението и да доведат до големи човешки страдания\", заяви Столтенберг в Рим. Речта му беше излъчена от пресслужбата на съюза.    \"Надявам се Турция да действа сдържано, да гарантира, че всички действия, които предприема в Северна Сирия, са пропорционални и балансирани. Не трябва да подкопаваме постиженията, постигнати в борбата срещу нашия общ враг – „Ислямска държава“, каза още Столтенберг.    Той добави още, че \"ще обсъди този въпрос“ с президента на Турция Реджеп Тайип Ердоган в Истанбул на 11 октомври.    Турция „умишлено рискува по нататъшната дестабилизация на региона“ и съживяването на „Ислямска държава“ като атакува североизточната част на Сирия, заяви германският външен министър Хайко Маас.    „Сирия има нужда от стабилност и политически процес. Обаче турската офанзива сега заплашва да причини нова хуманитарна криза“, заяви Маас в изявление, като добави, че Берлин ще „призове Турция да прекрати офанзивата си“ и да подсигури интересите си в областта на сигурността по мирен начин.  ", "date": "2019.10.09", "title": "Свикват спешно Съвета за сигурност на ООН заради турската операция в Сирия "}
{"url": "http://epicenter.bg/article/Kremal-oproverga--quot-Nyu-York-tayms-quot--za-tayno-zveno-na-ruskite-sluzhbi--koeto-destabilizira-Evropa-/195173/7/97", "text": "Прессекретарят на руския президент Дмитрий Песков смята, че всички публикации на западни медии за това, че Москва се опитва чрез специалните си служби да дестабилизира Европа, се отнасят към литературния жанр \"криминално четиво\". Това съобщи ТАСС.   \"По никакъв начин\", - заяви Песков, отговаряйки на журналистически въпрос заинтересован ли е Кремъл от дестабилизацията на Европа. \"Подобни публикации се отнасят, да го кажем така, към жанра \"криминално четиво\", pulp fiction на английски\".    Песков подчерта, че президентът Владимир Путин неведнъж е казвал, че \"Москва е заинтересована от изграждането на добри отношения с Европа като цяло, и с европейските страни на двустранна основа. Това се каза и потвърди нееднократно\", отбеляза Песков.    По-рано американското издание The New York Times съобщи за съществуването на секретно поделение към руското военно разузнаване ГРУ, което извършва подривни дейности.    На него се приписват кампанията за дестабилизация на ситуацията Молдова, отравянето на търговец на оръжия в България, неуспешен държавен преврат в Черна гора и опитът за отравяне на Сергей Скрипал и дъщеря му Юлия във Великобритания.    Според вестника подразделението е известно като „военна част 29155\" и функционира от поне 10 години, но западните разузнавателни агенции са успели да го разкрият наскоро.     ", "date": "2019.10.09", "title": "Кремъл опроверга \"Ню Йорк таймс\" за тайно звено на руските служби, което дестабилизира Европа "}
{"url": "http://epicenter.bg/article/Vladimir-Talev--Vremeto-e-nay-spravedliviyat-sadnik/195158/6/0", "text": "  Обедната трапеза започваше както винаги в дванайсет и половина. Хранехме се мълчаливо, от време навреме дочувах гласа на мама, която дирижираше хода на обеда резолютно, без припряност, долавях нотките на обич и уважение към Димче, нейния съпруг и мой баща, писателят Димитър Талев. Ние живеехме тук, в обширен апартамент на улица Паренсов 28, партера вляво.  В това жилище татко написа най-известните си романи, тук се възстановиха старите, прекъснати за години връзки, съживиха се с пълна сила старите навици, закипяха горещи разговори, отново на сцената бяха осветени оживелите герои – хора, смели и умни, хора на Дълга и на Честта, чийто смисъл на живота им беше Обичта към България, а най-голямата им Радост – да усетят, че сънародниците от Македония дишат чист български въздух!...  След приключването на обяда, баща ми благодари на мама и се оттегли във всекидневната – в обичайното си кресло, където оставаше около четвърт час преди да си легне за животворния си следобеден сън, къс, но ободряващ. Сега издебнах момента, без много въпроси се осведомих, че тръгваме за Бистрица, към лятната му къща, в три и половина. Ура, всичко беше уредено!  Легна мека, успокояваща тишина над дома ни, само от време навреме далечко някъде от задните дворове долиташе припряна, възбудена глъчка на деца, играещи „Стражари и апаши“. Изчаквах този момент и седнах пред телефона – сега критичното ухо на мама нямаше да смущава разговорите ми с някое хубаво момиче или с добри, верни другари – съмишленици. Уреждахме срещи за тази вечер или за следващи дни, сърцето ми се пълнеше догоре с радост…  Черният телефон, разположил се до кушетката, се мъдреше невъзмутим, формите му, причудливи за сегашните дни, само натъкваха неговата важност в ежедневието. Долу, в подножието му, бяха изписани от мен най-старателно цифри, ето и до ден днешен, половин век по-късна, помня номера: 7-42-07, по-късно прибавиха отпред една осмица… Без съмнение, той не беше жив символ, но най-силно доказателство, че с неговото присъствие в новата ни къща бяха започнали времена за татко и за семейството му, изпълнени с опияняваща радост, с нестихващ възторг, с нахлули в душа и тяло необуздани сили, на осезаем стремеж към съвършенство, на неумолима жажда за действие и успех. Да, да, така беше, нямам и капка колебание в точността и характера на тогава изпитваните чувства и вълнения, всички те събрани и вплетени едно в друго, небулозни, но ясно видими, наречени Чудо.  След рязкото позвъняване на телефона започваше най-често разговор на баща ми с някой от многобройните му читатели, които най-вече се оказваха възторжени почитатели или дори обожатели – усещаше се, чувстваше се тяхното вълнение, нескрита, небивала обич, бликнало, няма да преувеличавам, фанатично обожаване на автора, преклонение след наскоро прочетените му романи. И всичко това се осъществяваше чрез черния Телефон, кацнал там, до кушетката, малко грозноват, но всесилен, отворил вратата на новото време, време най-щастливо за татко и семейството му… Авторът на тези книги събуди от мъртвешки сън и забвение възрожденската етика и естетика на един малък народ, но великански по дух, тласна го напред към старите му мечти и идеали.   Димитър Талев се превърна в един от духовните водачи на тоя народ, влезе в душата му и се запомни като ревностен будител на добродетели, на задължителни правила и закони за пазене на чест и дълг, на историческа истина, на народностна същност и стремеж към единство.   Строгият му поглед отново ни припомня и настоятелно предупреждава, че „в този роман е поставен един голям за нас, българите въпрос – въпросът за държавата. Там са вложени много от ония неща, които са валидни и днес за отношението на нашия човек към държавата и отношението на държавата към човека.“  Едва ли не всеки читател на книгите му попада в плен на увлекателната сила на разказа. Талев е чародеец на словото, магьосник на фабулата, мнозина библиофили са прекарвали над разтворените страници на романите му до късни доби, дори са осъмвали с четивото, възбудени, развълнувани… И все пак само с умението да разказваш увлекателно не се стига да шеметни висини. Боговете на Олимп изискват безкомпромисно твоята Идея!... Димитър Талев е категоричен:   „Не влага ли писателят в творчеството си една голяма идея, една голяма любов, която той носи у себе си, за която е готов да се жертва, неговото произведение няма да носи белега на творческо вдъхновение, няма да може да вълнува читателя.“  Неговите идеи за възрожденско обновление на целокупната ни нация, за изграждане на държава силна, справедлива, социална подбуди хората към дълбок размисъл.  Тези мисли за него, за Делото му, не ме напускаха, дълбаеха сърце и душа, не ми даваха покой, стараех се упорито да ги подредя някак си, да помогна и аз с нещо на баща си. Това беше като болка, същевременно и мъчително желание, протягах ръце да го достигна…   - Боже, каква дарба… Пази го, Господи.  Спокойствието ме напусна, станах и се преместих. Заех мястото зад писалището на татко, в удобния, тапициран стол и се зачетох в машинописа, опънат на валяка на машината, написан тази сутрин. По този начин ставах неговия първи читател. С това обаче нарушавах наред9бата на автора да не се „надзърта“ в написаното от него. Но често се случва в живота изкушението да надделява забраните. Всъщност първия, истински читател и критик беше мама – след написването на книгата, татко я предаваше с най-високо доверие в ръцете й, по-късно те двамата надълго и широко говореха, вглъбени в текста.    х х х     Мислите ми пак кръжаха около татко. Той притежава най-силна наблюдателност, окото му, остро и проницателно, не пропуска и най-незначителната подробност. Познава безпогрешно законите и правилата на живота, разбулва тайни на смъртта. Създал е образи колоритни, струва ти се, че са осезаеми, по-живи от живите хора, хората, с които живеем, работим, срещаме се всеки ден, разговаряме, обичаме или мразим. Вглъбява се в човешката душа, не оставят скрити и най-сложните й психологически състояния, най-тъмните й дълбини. И не само на отделния човек, а на цял един народ, на неговите стремежи и блянове, на скърбите и страховете му, води го във възхода му, стои до него в страшните падения. Голям народопсихолог, трудно е някой да се сравни с него.  Спокойствието се връща, тишината е още по-мека сега, чувам отново буйните крясъци на играещите деца. Посягам към едно от списанията от писалището, разгръщам го. Погледът скоро среща статията на Тончо Жечев – „Загадката на Димитър Талев“, потъвам в четивото. С навлизането в текста познати определения все по-често се изместват от цели пасажи, будещи недоумение. Финалът ме изненадва – носи разрушителна енергия и е далеч от всенародната обич и признание към Четирилогията.    х х х     Точно в три и половина, както беше уговорено, потеглихме. Профучахме покрай Радиото, загърбихме село Симеонов, сега криволичехме по скатовете на Витоша.  - Тончо Жечев и неговата „Загадка“ не са наред. – Така не може… да се върви срещу фактите – наруших мълчанието аз. – Чуй какво пише за теб: Талев няма размерите на гигантите от Възраждането… Твоите плещи са се огънали под епическото бреме… - добавих сърдито.  Татко се усмихна и след къса пауза ми отвърна:   - Ти не се гневи чак толкова. Всеки има право на свое виждане, на свое мнение. Тончо Жечев е добър критик, с ерудиция. Ако се развива все така добре, по-късно ще стигне доста нависоко… Помни: бъди великодушен. Великодушието е признак на силните. И още нещо за тоя случай. Времето е най-справедливия съдник.  Оттогава измина половин век. Екзактно – 55 години.   През тия години се писа не малко за автора и човека Димитър Талев. Върна се към него и Тончо Жечев: „…сякаш той е бил пратен да ни напомни за съкровени и мъчителни истини, да коригира празния космополитизъм, да ни върне към живата национална проблематика.“ Една забележителна констатация.  Неотдавна Владимир и Андреас Талеви отбелязаха, че „точно 200 години след написването на Паисиевата история, през 1962 година, Димитър Талев издава романа си „Хилендарският монах“ – за нашия първи възрожденец Отец Паисий. Преди и след това са написани Четирилогията, започваща с „Железният светилник“, романът-летопис „Самуил, цар български“, редица романи, повести, много разкази, също безброй пламенни статии.  Големият писател Емилиян Станев го нарече „Последният възрожденец“.   Здравко Дафинов, литературен историк и критик, издаде книгата „Последният възрожденец – автентичният Димитър Талев“.  Така остана писателят Димитър Талев в съзнанието на милиони читатели.   Иван Гранитски, издателят на българската класика, на свещените ни книги, всестранен културтрегер, писател, поет, критик, философ, страстен патриот, автор на над 25 книги, заяви, че „след Вазов имаме Димитър Талев. Ако нямахме Иван Вазов и Димитър Талев, нямаше да има България“.  И по-нататък: „…Писателят сътворява не само великолепни романи, … които представляват връх в развитието на българския роман, уви, ненадминат след него“.  Статията завършва с думите: „… Иван Вазов и Димитър Талев – двама духовни водача на своя народ…“.  Държа да се обърнем и към литературния критик, литературовед, публицист, историк и философ на българската литература Панко Анчев: „… Бог избра Димитър Талев да бъде писателят, който да пресъздаде историческата трагедия и неутешимите лични драми на хората…“.   Една негова статия е озаглавена: „Димитър Талев – това е България“. х х х  Ние, баща ми и аз, пътуваме нататък, колата е навлязла дълбоко в полите на Витоша, горе високо искрят снежно, божествено, върховете на планината, по-надолу тъмнеят тайнствено гори. Поглеждам към него, лицето му е озарено от едва доловима усмивка, чувам и гласа му: „Времето е най-справедливия съдник…“.", "date": "2019.10.09", "title": "Синът на Димитър Талев: Татко е чародеец на словото и магьосник на фабулата"}
{"url": "http://epicenter.bg/article/Valentin-Radomirski--Mozhe-bi-Siriya-e-proben-kamak-za-novo-prerazpredelenie-na-sferi-na-vliyanie/195125/11/0", "text": "    - Миналото лято американски, турски и кюрдски дипломати постигнаха споразумение за създаване на зона за сигурност между кюрдските сили и Турция. Ердоган обаче постоянно демонстрираше решимост да наруши това споразумение и да изпрати армията си в Сирия. Тръмп реши, че американските сили в Сирия не могат да попречат на Турция и не рискува военна конфронтация със съюзник от НАТО. Изявлението на Белия дом, направено вечерта на 6 октомври, говори само за себе си:   Обърнете внимание на последните три думи. Висш служител на американската администрация е казал на \"Блумбърг\", че няма заповед за изтеглянето на останалите в Сирия около 1000 американски войници. Изявлението на Белия дом е равносилно на тактическо отстъпление от районите, които турските сили се очаква да заемат. Във военен план операцията \"Извор на мира\" предвижда зона за сигурност с приблизителни размери от 500 км ширина и 30 км в дълбочина. Вече бяха осъществени няколко въздушни удари в граничните с Турция райони на тази зона срещу опорни пунктове на кюрдските милиции. Турците твърдят, че те се осъществяват в рамките на досегашната операция \"Нокът 3\", но те очевидно подготвят терена за настъплението на съсредоточените на турската граница военни подразделения. Докъде обаче ще се разпространят военните действия между турските военни и кюрдите е трудно да бъде предвидено, тъй като войната има свои правила, които почти винаги променят първоначалните военни планове. Поради това е трудно на този етап да се оценят военните последствия. Вчера Пентагонът обяви, че прекратява участието на Турция в коалиционния център за координиране на въздушното пространство над Северна Сирия, което поставя турските ВВС в неблагоприятна ситуация. Политическият план е с още по-опасни евентуални последствия. Турция твърди, че в тази \"зона за сигурност\" ще може да създаде възможност за завръщане на голяма част от намиращите се сега в Турция над 3 милиона сирийски бежанци, които са причина за все по-ескалиращите антисирийски настроения в страната. Но това е практически неосъществимо в район, в който турските войски ще бъдат ежедневно подложени на партизански атаки както от кюрдите, така и оставащите на свобода джихадисти от ИДИЛ.  Още повече, че също в неделя, 6 октомври, Белият дом обяви, че Съединените щати повече няма да арестуват бойци от ИДИЛ, задържани от кюрдските съюзнически сили. Във Вашингтон заявиха:   В понеделник, 7 октомври, американският президент повтори в Twitter, че турските служители \"трябва заедно с ЕС и други да охраняват пленените бойци на ИДИЛ и техните семейства\", а днес дори призова за \"хуманно отношение\" към тях.     - Разбира се, един от проблемите, свързани с този въпрос, е самият Тръмп. По-точно неговото решение да представи кризата в Северна Сирия като част от кампанията си за прекратяване на „безкрайните войни“. Така той може да твърди, че спазва още едно от предизборните си обещания. Турският професор Хасак Кейлу, коментирайки преди две седмици ситуацията по телевизия Хабертюрк (Habertürk), каза, че САЩ дърпат Анкара към своя сценарий за разпадането на Сирия. Според него досега предвижданата обща турско-американската зона за сигурност може да се превърне в бъдеще в „гарнизонна държава“. Турция, дори ако успее да поеме под свой контрол района източно от Ефрат, няма да може да го държи под своята администрация. Но опасността за Анкара ще бъде, че „моделът на разделена Сирия“, създаден от Вашингтон, ще бъде пренесен към Турция и \"границите на бъдещата кюрдска държава може да преминат през Ефрат\". Между другото, това мнение се споделя и от много други турски експерти, които смятат, че Турция сега се намира „в най-опасната и критична ситуация“. Преди няколко месеца, когато Тръмп се отказа от предишното си обещание да се оттегли от Сирия, той заплашваше Турция с „икономическо опустошение“, ако Ердоган нападне кюрдските съюзници на САЩ. Този път Тръмп обяви в Twitter, че  , ако тя  . Но, виждате, че има голяма разлика между заплахите, публикувани в Twitter, и действията в реалния живот. Конгресът ще реши какви мерки ще бъдат предприети спрямо Турция. Сенаторът Линдзи Греъм обяви в понеделник, че работи с колегите си за списък от нови санкции срещу Турция, ако осъществи инвазия. Изявлението на Греъм е доста показателно. Един от най-лоялните съюзници на Тръмп сега признава, че американският президент не може да попречи на съюзник от НАТО да нахлуе в Сирия. Тактическото отстъпление на САЩ и евентуалната турска инвазия няма да сложат край на войната в Сирия - те само ще я разширят. И може би това са скритите цели на онези, които преди няколко години предизвикаха кризата в Сирия.     - Ако атаките на демократите срещу Тръмп продължат, може би ще видим стенограма от този разговор, така както беше разсекретена онази, отразяваща разговора му с украинския президент. По всяка вероятност Ердоган, отчитайки сериозните вътрешнополитически проблеми на Тръмп, е заявил още веднъж решителното си намерение да нахлуе в Сирия. Какво е отговорил Тръмп, можем да съдим по следващите му изявления.     - Досега според източници от Пентагона заповед за оттегляне са получили само 50 американски военни, т.е. 5% от официално обявените, че са в Сирия. Което означава, че реално изтегляне няма, а точно това през изминалата седмица поискаха Сирия и Русия в свои официални демарши. Незначителният брой оттеглени американски военнослужещи може да бъде многократно увеличен в рамките на няколко дни, ако ситуацията го изисква. Така че голяма част от досега известната в публичното пространство информация може да бъде окачествена като пропаганда, преследваща политически цели (особено в САЩ, където се развива сериозна конституционна криза)   - Да, в съобщение на външното министерство на Ислямската република се казва, че Иран се противопоставя на военната операция на Турция в Сирия.  , се казва в изявлението. Изглежда има разминавания и между руските и иранските виждания по тези въпроси. Иранският президент Рохани намекна за това след разговора му с Путин по време на Анкарската \"среща на върха\" на държавите от т.н. \"Астанински процес\":   В Москва говорителят на Кремъл Дмитрий Песков се ограничи до деклариране на принципа, че териториалната цялост на Сирия трябва да бъде запазена, но не отправи критика към намеренията на Турция, въпреки че техните позиции за Идлиб и зоната, източно от Ефрат, според повечето анализатори се различават. Тук бих искал да кажа нещо по-съществено. През миналия век политическият термин „протекторат“ придоби извънредно негативно съдържание и бе изхвърлен от лексикона на политиците. Но съдържанието на това понятие продължава да се използва в съвременната политика. Това породи новите понятия „зона за сигурност“ и „зона за деескалация“, които обаче не се различават по същество от предишните „протекторати“. Това е завръщане към т.нар. „реална политика“, която винаги е била борба за \"сфери на влияние\". Може би Сирия е пробен камък за опит в съвременните условия да бъде оправдано ново преразпределение на сфери на влияние.   - За съжаление, да. Вече ви отговорих, че не виждам как на 1500 км, на които ще се водят бойни действия и партизанска борба ще могат да бъдат устроени, ако не 3 милиона, то поне значителна част от бежанците. В тази връзка Панос Мумцис, хуманитарният координатор на ООН за Сирия, подчерта в понеделник, че ООН се готви за възможно най-лошия сценарий, след като Турция поеме контрола над операциите в Северна Сирия. - Ердоган ще получи в ръцете си още един инструмент за натиск върху Европа. Не количеството, а качеството на заплахата, която представляват джихадистите за Европа, ще я застави и то в най-близко време да реши какво да прави с тях или поне с тези, които са родени и отиват в ИДИЛ от нея. Във всички случаи опасността от излизането на свобода на част от джихадистите в резултат на очакваните военни действия не може да бъде пренебрегвана, което ще засили риска от създаването на нови джихадистки отряди в Близкия изток и спящи клетки в Европа. Всичко казано дотук поставя сериозни и срочни въпроси пред българските институции, отговарящи за националната ни сигурност.  ", "date": "2019.10.09", "title": "Валентин Радомирски: Може би Сирия е пробен камък за ново преразпределение на сфери на влияние"}
{"url": "http://epicenter.bg/article/Markov--Kachinski-i-Orban-sa-pred-pobedi-na-izborite-v-nedelya--Predstoi-razshiryavane-na-Vishegradtsite/195092/11/34", "text": "      - В Полша анализаторите очакват фантастична победа на партията на г-н Качински \"Право и справедливост\". Вероятно той ще има абсолютно парламентарно мнозинство в полския парламент цели 4 години, а премиер ще остане господин Тадеуш Моравецки. Ос­таването на власт в Полша на консервативното християнско пра­вителство ще има важна роля за още по-голямата близост на страните от вишеградската четворка, както и за разширяването на коалицията. Качин­ски и Орбан са много близки приятели, което става ясно и от перманентните им извънпротоколни обеди.   - Информацията ти е вярна. Без съмнение Виктор ще спечели съкрушителна победа в цяла Унгария, в това число и Сегед, къ­дето социалистите имат единствено кмет в големите градове. За това социалисти, либерали, джендъри, клошари и соросоиди се обединиха около единна кандидатура на Гергей Карачони. На вид приятно момче, но ще загуби тежко от действуващия кмет на ФИДЕС, господин Тарлош. Будапеща винаги е била красива, дори може да се похвали с най-висок ръст на туризма в света за последните 10 години. Какво ли не е новирано - от парламента, до катедралите, да не говорим за басейните и баните. Този Гергей ходи в Истанбул на обмяна на опит, което предизвика смях из християнска Унгария. Върхът на глупостта му бе, че отиде на среща при Тимерманс, човек който маниакално мрази хрис­тиянска Унгария и лично Орбан. Той е най-видният соросоид в неолибералните среди. Именно затова разликата може би ще е още по-голяма от очакваната в полза на партията на Орбан. Навремето шофьорите на такси псуваха съветските танкове, а днес Юнкер и Тимерманс.   Специално за Епицентър.бг ще кажа, че шофьорите на такси в Будапеща са като манекени с костюми връзки и ухаещи на чистота коли. Ела да те разходя, за да видиш на живо защо Орбан е феномен.   - Не миналата, а по-миналата неделя ФИДЕС имаше конгрес, Орбан подчерта, че е за силен ЕС и страната му държи на членството си в него. Същевременно обаче премиерът каза Брюксел да си обира платените протестъри и НПО-та срещу Унгария. „Оставете ни намира”, заяви Орбан и добави: „Как ще живеем тук в Унгария решаваме ние, унгарците сега и завинаги”.   Унгарският премиер заяви, че страната му ще прави християндемокрация с християнски ценности, традиционен брак, унгарски деца, национален суверенитет и идентичност. Именно на този форум той заяви, че Вишеградската четворка ще бъде разширена. Не спомена страни.   - Няма съмнение, че месеци ни делят от връщането на Салвини на бял кон в Италия като премиер. И то за дълго предвид, че италианските социалисти са гроги и бяха напуснати дори от Ренци, а от „Петте звезди” е останала само една. Правителството на Конте, което те създадоха няма обществена подкрепа и изтърва мигрантите. На фона на клането в Париж на 3 октомври вече с порцеланов нож, и това в Щутгарт през август с меч,  Салвини ще бъде буквално качен на трона. На 19 октомври ще има голям митинг на „Лигата”. Очаквам Берлускони да помогне с фенове на Милан. Италия ще е големият приятел на Вишеградци. Орбан нарече Салвини „моят герой” и „брат по оръжие“. Възможно е към Вишеградците да се присъедини и някоя от прибалтийските страни и Сло­вения. Но аз очаквам първа да е Сърбия!   - Наистина е само хрумване. Но не е съвсем безпочвено. На сре­щата на 19 август в гр. Шопрон, Унгария, между г-жа Меркел и Орбан по повод 30-години от падането на първата тухла от Берлинската стена, когато маджарите отвориха границата с Австрия за стотици, а после десетки хиляди граждани на ГДР, имаше интересна пресконфе­ренция. На нея Виктор благодари на Меркел, че стокообменът им за 2018 г. е рекорден – 58 милиарда евро с думите: „Историческа грешка ще е, ако час по-скоро ЕС не приеме Сърбия в своите редици”. Отношенията Орбан-Вучич са направо братски. Унгария е най-големият инвеститор във Войводина, където живеят 500 000 хиляди етнически унгарци /Суботица, Нови Сад, Темерини др./. Дори Унгария направи футболна академия в гр. Топола на името на Ференц Пушкаш и позлати една от най-красивите синагоги в Суботица. /“Викторе инвестирай и надоле, към Београд”, възкликна Вучич“/.   Напоследък Орбан го кани на големи форуми за раждаемостта и демографската криза, на които присъстваха Бабиш, Саркози и бившият премиер на Австралия, затова мисля така. Сърбия е християнска страна и това е много важно за толкова силно християнски страни като Унгария, Полша и другите.   - Браво, никой не се бе сетил за такъв въпрос! 3атоплянето продължава - Макрон телефонира на Орбан и лично го покани на погребението на Ширак. 10 дни преди това пред всички френски посланници по света на среща в Париж заяви, че е ревизирал отношението си към Орбан и унгарското правителство, чиято визия за развитие и съхраняване на Европа като християнски континент заслужава внимание. Унгария е малка страна, казва Макрон, но страна като Франция може да помогне да се върви в тази посока заедно с Централна Европа.   Току-що разбрах новината, че в петък, 11 октомври, го е поканил и на официално посещение в Париж, само ден преди изборите, което е голям шамар за неолибералнара общност в Унгария.    Френският президент е притеснен не просто защото загуби евровота от г-жа Льо Пен и не може да създаде движението „Прогресисти“. Той се плаши от новата звезда във френската политика Марион Марешал внучка на г-н Льо Пен/. Тя е на път да стане макар и неформален лидер на залязващата дясна партия на Саркози и Ширак, наречена „Републиканци”. Думите ѝ: „Франция е станала племенница на исляма\", за съжаление, се потвърждават от миграцията на ножа, кланетата във Франция и посегателствата на християнски празници, които достигнаха близо 800 за миналата година. „Черни жилетки“ реват на летището, че Франция не е на французите.   Накрая да спомена за книгата на известния журналист Лоран Обертон с името „Gerila”. Тя е купена вече от четвърт милион французи. В нея Обертон признава, че Франция е победена от исляма, а неолибералните медии напразно крият това. Книгата бе преведена и представена в Унгария по телевизията под заглавие „Последните дни на Франция“. Неслучайно Макрон прекръсти АЛДЕ и махна думата „либерал“ от Алианса на Европейските либерали и демократи.   - Последната седмица видях известен възторг само при победите на „Лудогорец“ над руснаци и унгарци. Интересно е, че Европарламентът не хвали Унгария, дори искаше да я замрази в ЕС. Но при „лошия“ Орбан са Сузуки, Опел, Ауди, Мерцедес, БМВ, а сега и Еърбъс открива огромен завод за хеликоптери. Лори, ти цитира уважаемия г-н Плевнелиев, а аз пък ще цитирам големия началник Доналд Тръмп пред ООН преди дни: „Бъдещето е на суверенните държави, на патриотите, а не на глобалистите. Мъдрите лидери мислят първо за доброто на народа си и страната си“. Орбан без съмнение е такъв.   - Първият тираж се изкупи. Благодаря на издателство „Сиела“, че тази седмица я пуска като втора порция на пазара. Имаше голям интерес в Казанлък, Дупница и Варна.", "date": "2019.10.09", "title": "Георги Марков: Фантастични победи очакват Качински и Орбан на изборите в неделя"}
{"url": "http://epicenter.bg/article/-Izvestiya--Zashto-SASht-iztegliha-voyskite-si-ot-patya-na-turskata-armiya-v-Severna-Siriya/195150/11/0", "text": "Американските войници напуснаха приграничните райони на Северна Сирия. За това практически едновременно съобщиха състоящите се предимно от кюрдски формирования „Сирийски демократични сили“ (СДС) и президентът на Турция Реджеп Таийп Ердоган. Той разясни, че изтеглянето е започнало след разговора му с Доналд Тръмп. Американският лидер е издал съответната заповед. „Ще влезем (в Северна Сирия), защото терористичната заплаха е неприемлива за нас“, добави турският държавен глава, визирайки „Отрядите за народна самоотбрана“ (ОНС), които влизат в СДС. Информацията за придвижването на войските бе потвърдена и от Вашингтон. В съобщение от Белия Дом отбелязаха, че Пентагонът няма да участва в турската операция против кюрдите. При това от там подчертаха, че сега именно Анкара ще носи отговорност за всички терористи от „Ислямска държава“ (ИД), които са взети в плен през последните две години. Самият Доналд Тръмп в обичайни си маниер – в „Туитър“ и отново акцентирайки вниманието върху финансовата страна на въпроса – написа, че „кюрдите се сражаваха заедно с нас, но ние им плащахме огромни пари и (им давахме) техника за това“. „Те воюват с Турция от десетилетия,  дойде време да излезем от тези безсмислени безкрайни войни и да върнем нашите войници у дома“, отбеляза американският лидер. Прави впечатление, че преди няколко дни Вашингтон предупреди Анкара за „всякаква некоординирана военна операция“. Но сега, изглежда, е установена координация, постигнато е взаимно разбирателство и предстоят нови военни операции. Още на 7 октомври турците нападнайха позициите на кюрдите в провинция Хасака. Доналд Тръмп обаче написа в „Туитър“, че „ако Турция направи нещо, което аз по своята велика и ненадмината мъдрост считам за неприемливо, напълно ще унищожа и залича турската икономика“. Възможната операция ще бъде сериозен удар по позициите на кюрдите, чиито дела в последно време и без това не вървят добре, макар че преди няколко години перспективата, ако не да създадат своя държава, то поне да стартират курс към обособяване от Дамаск, беше доста реалистична.   Всъщност, именно с това се занимаваха с кюрдите. Своего рода подкрепа за тях беше настъплението на терористите от „Ислямска държава“ (ИД) срещу позициите на правителствените войски. Докато армията отстъпваше, кюрдите успяваха да отразят атаките на терористите, а след това дори да разширят своето влияние върху значителни територии в Северна и Североизточна Сирия. През март 2016 г. те обявиха създаването на своя така наречен федерален регион. И въпреки че беше силно подчертано, че тези действия не са насочени към отцепване, те бяха посрещнати с голямо недоволство в Дамаск. Острата реторика от центъра на кюрдите обаче не спря и впоследствие те проведоха поредица от местни избори на различни нива. Естествено, основната им опора във всички тези действия бяха САЩ, които бяха укрепили здраво войските си в райони източно от Ефрат. На бойното поле СДС бяха не по-малко активни: през юни 2016 г. кюрдските войски започнаха офанзива срещу разположения в провинция Алепо град Манбидж, държан от ИД, и скоро го превзеха. След това бяха създадени всички предпоставки за формирането на своеобразен „кюрдски пояс“ в районите, граничещи с Турция. Представителите на СДС не криха особено плановете си и заявиха, че възнамеряват да продължат по на запад, към Африн и да затворят границата. Разбира се, за Анкара, която традиционно има негативно отношение към най-малките намеци за кюрдска независимост дори и по най-незначителни въпроси, такава перспектива беше, меко казано, крайно нежелателна. Затова през август 2016 г. турците започват първата си военна операция в Сирия, наречена „Щитът на Ефрат“. Офанзивата на турската армия се проведе с подкрепата на въоръжените сили на сирийската опозиция и официално беше насочена срещу ИД. Но истинската цел беше да се предотврати кюрдите да затворят „пояса” по границата на северозапад и североизток. До март 2017 г. турците бяха успели да настъпят на юг, да превземат град Ел Баб и околните селища и да стигнат до позициите на сирийските правителствени войски североизточно от Алепо. Така кюрдите в Африн бяха напълно откъснати от своите съмишленици, разположени източно от Ефрат. И затова Турция нанесе поредния си удар, започвайки през януари 2018 г. нова операция – „Маслинова клонка“. До март турците успяха да заемат тези области. След това президентът Ердоган открито заяви, че допуска военни операции в Манбидж и градовете, разположени източно от него. В много отношения подобни изявления предизвикаха започване на консултации между Турция и Съединените щати и до началото на юни 2018 г. те постигнаха съгласие за „пътна карта“ за Манбиж, в рамките на която беше планирано изтеглянето на кюрдските въоръжени формирования от града. Кюрдите, недоволни от подобно развитие на събитията, в отговор започнаха диалог с Дамаск за помирение. Прилагането на американско-турските споразумения обаче бе спряно, а с него и преговорите. Кюрдите обаче не трябваше да чакат дълго поредния удар в гърба. Доналд Тръмп обяви в края на 2018 г. намерението си да изтегли американските войски от Сирия. Както стана ясно по-късно, ако американците действително имат намерение да осъществят тези планове, те очевидно не бързат, съдейки по факта, че техните военни все още са в страната, въпреки че първоначално им бяха необходими няколко месеца да напуснат. Но тогава Вашингтон очевидно накара кюрдите сериозно да се изнервят. Те възобновиха преговорите с властите в Дамаск. Те дори успяха да постигнат някои споразумения, които обаче така и не бяха изпълнени, защото стана ясно, че американците ще бъдат в Сирия още известно време. В същото време Турция добре осъзнаваше, че САЩ далеч не са в най-удобното положение и са принудени да избират между двама съюзници - Анкара и кюрдите, които са заклети врагове помежду си. Освен това турците се насочиха към сближаване с Москва. Тук има силна координация на действията в Сирия, за „Турски поток“, за атомната електроцентрала в Аккую и при закупуването на противоракетни ракетни системи С-400 - имаше достатъчно съвместни проекти, които не можеха да не предизвикат недоволство във Вашингтон. Това важи особено за последния въпрос. И тогава американците трябваше да маневрират, за да се опитат да запазят влиянието си в Сирия, разчитайки на кюрдите и в същото време да не се скарат окончателно със своя съюзник в НАТО. Междувременно идеята за създаване на зона за сигурност в Северна Сирия получи втори живот няколко седмици, след като Доналд Тръмп обяви изтеглянето на войските от страната.   Турция се опитва да прокара този проект от 2013 г. Този път САЩ стана инициатор – американският лидер „туитна“ за неговото създаване на 14 януари. Вярно е, че тази публикация не трябва да се възприема като отстъпка на турците, а точно обратното, тъй като именно тогава той обеща да „съсипе“ Анкара, ако тя нападне кюрдите. С други думи, във Вашингтон зоната за сигурност се разглежда като вид бариера, която ще защити съюзниците им в Сирия. Турция, обаче, се хвана за самите думи „зона за сигурност“, въпреки че целта й беше именно да притисне кюрдите. Скоро тя започна консултации със САЩ за създаването на зоната. През август бе постигнато споразумение за изграждане на център за съвместни операции, а през септември започна патрулиране с дронове и бронирани машини. В същото време Анкара първоначално подчерта, че няма да позволи повторение на ситуацията с неизпълнението на споразуменията за Манбиж, периодично обвинявайки Вашингтон в забавяне на процесите. И през последните дни те започнаха да декларират, че ще формират тази зона едностранно в случай на неуспех на преговорите със САЩ. Съдейки по последните събития, турците успяват да прокарат своето виждане и да принудят американците да направят отстъпки в ущърб на кюрдите. Този факт сам по себе си е забележителен, тъй като сътрудничеството с кюрдите за Вашингтон е от голямо значение. И не става въпрос само за поддържането на военно присъствие като самоцел. Задържайки районите източно от Ефрат, САЩ всъщност откъснаха Сирия от Ирак и в резултат на това - Иран, което е важен фактор в контекста на конфронтацията с Ислямска република. По същата причина американците все още са на юг, в базата Ат Танф, разположена на магистралата Дамаск - Багдад. Ако ги няма - Техеран ще може да установи безпрепятствена доставка на различни стоки, както и оръжие през територията на Ирак до Сирия, а след това и в Ливан. Подобна перспектива изобщо не радва Израел, който вижда Иран като основна заплаха за стабилността в региона и съответно оказва натиск върху Съединените щати. Междувременно говорителят на президента Дмитрий Песков заяви на 8 октомври, че Вашингтон все още не е уведомил Москва за изтеглянето на войските си. В същото време, ден по-рано, той призна възможността Турция да проведе военна операция в Сирия, призовавайки я обаче да зачита териториалната и политическата цялост на страната. И по-рано министърът на външните работи Сергей Лавров определи като законни интересите на Анкара в обезпечаването на нейната сигурност. Подобни изявления показват известна промяна в руската позиция. През януари тази година, след разговори с Ердоган, руският президент Владимир Путин дори не произнесе фразата „зона на сигурност“ на пресконференция и посочи необходимостта да се придържат към разпоредбите на Споразумението от Адана, което Анкара и Дамаск сключиха през 1998 г. Тогава сирийците обещаха да спрат да подкрепят Кюрдската работническа партия (ПКК), която турците считат за терористична организация (а Силите за самоотбрана са нейната издънка). От своя страна Турция получи правото да преследва нейните бойци на сирийска територия на разстояние от няколко километра от границата. Сега Москва е по-лоялна към стремежа на Анкара да разчисти сметките си с кюрдите. Подобна промяна може да се обясни най-малкото с факта, че на Русия ще бъде по-лесно да постигне съгласие с турците, отколкото със САЩ, диалогът с които е белязан от редица проблеми. Въпреки че, разбира се, да убеди Турция да напусне страната (не само районите източно от Ефрат, но и териториите, заети по време на операциите на „Щита на Ефрат“ и „Маслинова клонка“) може да бъде трудно в бъдеще.   И това, може би, е основната опасност. В същото време, ако турците започнат военна операция и американците наистина предадат кюрдите, тогава можем да разчитаме на следващото възобновяване на диалога между тях и официален Дамаск. Този път може би по-съществен. Естествено, Русия ще положи всички усилия да подкрепи подобни консултации. Да, и вече прилага, съдейки по публикациите в някои сирийски опозиционни медии. Преди това съобщаваха, че руските военни са действали като посредници по време на срещи между кюрдите и представители на Дамаск, които се провеждат в Камишли и в базата Хмеймим. Както и да е, кюрдите все още имат възможност да променят много неща. Остава само да изберем с кого са. Ако все още са с американците, тогава няма смисъл да се призовава Сирия и Русия да ги защитават, както правят сега. Ако не, сега е моментът да започнат диалог с Дамаск. Москва ще го подкрепи и по такъв начин, че да гарантира културните и национални права на кюрдите в рамките на единна сирийска държава. Но, разбира се, те ще трябва да забравят за федерализацията и особено за отделяне.  ", "date": "2019.10.09", "title": "„Известия“: Защо САЩ изтеглиха войските си от пътя на турската армия в Северна Сирия"}
{"url": "http://epicenter.bg/article/Prof--Svetlana-Sharenkova--Za-Pametnika-na-Savetskata-armiya--ili-uprazhneniya-po-vandalizam/195164/11/0", "text": "    Всеизвестни на столичани са проблемите на София – корупцията, нагласените обществени поръчки, „ремонта на прескъпите ремонти”, презастрояването, грабителството на монополите „Топлофикация” и „Софийска вода”, мръснитя въздух, лошото здравеопазване, липсващите места в детски градини и училища и т. н., и т. н.   Тук не коментираме битовата престъпност, бездомните кучета, задръстванията, „ножицата” между богатия център и бедните крайни квартали, породени през последните десетилетия заради неолибералния модел на пазарна икономика.   Но на управляващите не е изгодно да се говори за реалните проблеми на столичани, а вниманието да се отклонява с измислени теми.   Такава тема е тази за съдбата на Паметника на Съветската армия в София. И по която с призиви за премахване на паметника се изказват идеологически зомбирани и крайно некомпетентни кандидат-кметове.  Вярно, че езикът на крайния антикомунистически и русофобски реваншизъм се налага не само в София, но и от Брюксел, където евродепутатите фалшифицират историческата истина, обвинявайки Съветския съюз за началото на Втората световна война!?   Жалки са опитите да се изтрие от паметта на човечеството ролята на Съветски съюз и Червената армия в съюз със САЩ, Англия, Франция за победата над фашизма. СССР даде над 27 милиона свидни жертви, преживя години на лишения и разруха, а после без чужда помощ извървя епопеята на трудно, но героично следвоенно възстановяване. Тези истини се знаят и помнят!   Само след броени месеци Европа и светът ще отбележат 75-ата годишнина от победата над фашизма, а по този повод в Москва на Червения площад ще се съберат водещите световни лидери. Със сигурност дотогава ще се инспирират всевъзможни истерични русофобски провокации и фалшификации. Но те няма да успеят, защото не е възможно да се манипулира колективната памет на цели народи, на целия свят.     Но да се върнем на Паметника на Съветската армия в София!  Той не само е държавна собственост, но е и важна част от междудържавните отношения между България и Русия – страна, с която ни свързва вековна дружба, обща религия, писменост, славяно-православен цивилизационен модел, човешки и духовни контакти.    А и много инвестиции, стратегически енергийни и икономически проекти. Подобна провокация срещу българо-руските отношения в момент, в който Русия се утвърждава като един от основните фактори в новия многополюсен свят, ще е вредна преди всичко за България.    На фона на изкривения общински дебат и на опитите за ново разгаряне на демодираната русофобия най-разумно звучи идеята на гражданския кандидат за кмет Мая Манолова, която предложи софиянци да дадат вота си за и против паметника на референдум. Така той не само ще бъде решен веднъж завинаги, но решението ще получи още веднъж ясна представителност.    А какво е мнението на софиянци, личи от социологическите проучвания, които от години показват, че мнозинството от тях приемат Паметника на Съветската армия и не желаят неговото премахване!    А на тези, които продължават истерично да провокират опити за премахването му, можем да напомним думите на бившия български цар и премиер Симеон Сакскобургготски, който съветвал русофобите, ако не харесват паметника, просто да не минават покрай него. Защото, ако всеки нов обществен строй ще събаря паметници, днес например нямаше да я има и Триумфалната арка в Париж…    ", "date": "2019.10.09", "title": "Проф. Светлана Шаренкова: За Паметника на Съветската армия, или упражнения по вандализъм"}
{"url": "http://epicenter.bg/article/Kristalina-Georgieva--Targovskite-konflikti-srivat-svetovnata-ikonomika/195054/4/0", "text": "Остро предупреждение за състоянието на глобалния икономически растеж отправи управляващият директор на Международния валутен фонд, Кристалина Георгиева. Влиянието на търговските конфликти се разпростира навсякъде и страните трябва да са готови да отговорят на тази тенденция. Това призова тя в първата си реч като шеф на Международния валутен фонд, съобщава Нова телевизия. Кристалина Георгиева призова световните лидери да работят заедно и да намерят трайно решение за търговията.  „Днес още по-голяма част от световната икономика се движи в синхрон, но за съжаление този път растежът се забавя. За да бъдем точни, през 2019 години очакваме забавяне в близо 90 на сто от света. С други думи, световната икономика сега е в синхронизирано забавяне. Това означава, че растежът тази година ще спадне до най-ниските си нива от началото на десетилетието. Всички губят от търговската война”, заяви тя. ", "date": "2019.10.09", "title": "Кристалина Георгиева: Търговските конфликти сриват световната икономика"}
{"url": "http://epicenter.bg/article/Asen-Hristov--Evrohold--Sdelkata-s-ChEZ-e-ot-natsionalen-interes--nyama-da-bade-prekratena/195055/4/0", "text": "Чешката енергийна група ЧЕЗ ще запази активите си в България, ако българските власти блокират поредния опит за тяхната продажба. Това стана ясно от изказване на заместник-председателя на съвета на директорите Томаш Плескач. В тази връзка председателят на Надзорния съвет на „Еврохолд България“ Асен Христов, коментира в ефира на БТВ, че сделката е в КЗК. Отворена е процедура. Очакваме в последните 20 дни да дадат одобрение.    „Ако се намери повод комисията да излезе с някакво странно решение, компанията би предпочела да остане в страната в близките 5 години. Тази сделка е добра за България, защото това е родна компания. Българските закони предвиждат възможност за защита на потребителите“, подчерта той.    По думите му, от ЧЕЗ не са размислили - сделката върви. „Сделката е от национален интерес. Има структури отвън, които имат интерес да попречат на тази сделка. Въпросът е дали в България има достатъчно предатели, които да ги подкрепят. В последните месеци се водеше кампания срещу „Еврохолд“, но всичко удари на камък. На този етап сделката няма да бъде прекратена“, увери представителят на българската компания.    „Водим преговори за закупуването на бизнес, който смятаме да развиваме. Стойността е 335 милиона за пакета на ЧЕЗ. Няма да искаме промяна на цената на тока. Ще направим всичко възможно тя да се запази. Ще внедрим нови модерни системи за управление на мрежата, ще инсталираме умни електромери, ще ограничим загубите и разходите и се надяваме цената дори да падне“, заяви още Асен Христов. ", "date": "2019.10.09", "title": "Асен Христов, \"Еврохолд БГ\": Сделката с ЧЕЗ е от национален интерес, няма да бъде прекратена!"}
{"url": "http://epicenter.bg/article/Tsenite-na-osnovnite-hranitelni-stoki-sa-identichni-s-minalogodishnite/195061/4/0", "text": "\"При основните продукти наблюдаваме един стабилен, балансиран пазар и равнищата на цените в момента са идентични на тези от миналата година\". Това каза в студиото на сутрешния блок на БНТ Владимир Иванов, председател на Държавната комисия за стоковите борси и тържищата. Единственият продукт с променена цена е свинското месо.   При плодовете и зеленчуците спрямо миналата година при тях има по-ниски равнища на цените. Това се дължи на динамичния пазар, обясни Иванов.   При цялата гама хранителни продукти за период от 7 години се наблюдават почти идентични равнища.   Пазарът не се поддава на излишна спекула. Няма ценови катаклизъм. Пазарът е абсолютно стабилизиран.   Световната търговия със свинско месо е в стабилен цикъл и при това положение нищо не предполага повишаване на цената. Цената на едро и на дребно са се изравнили.   Източник БНТ", "date": "2019.10.09", "title": "Цените на основните хранителни стоки са идентични с миналогодишните"}
{"url": "http://epicenter.bg/article/60-hotela-sas-zagubi-ot-falita-na--quot-Tomas-Kuk-quot--i--quot-Astral-Holideyz-quot--/195076/4/0", "text": "Около 60 български хотела, сред които и няколко големи играчи, са засегнати и последователните фалити на дъщерните дружества на „Томас Кук“ и родната „Астрал Холидейз“, която работеше като представител на британския туроператор у нас.    Фалиралият туроператор „Астрал Холидейз“ е бавил плащанията си към хотели по половин година. Вместо с два месеца след края на летния сезон, фирмата е плащала задълженията си към хотели чак през януари следващата година, коментира политиката на компанията член на УС на Асоциацията на туроператорите Калин Драганов пред „Монитор“.    По думите му има и случаи, в които туроператорът не е плащал и по година, но фалитът на \"Астрал“ ще се отрази добре както на хотели, така и на туроператори, тъй като така пазарът ще се изчисти от некоректен платец. От сайта на „Астрал Холидейз“ става ясно, че туроператорът е работил с около 200 български хотела.    Според Драганов сегашният фалит е фиктивен. „Всъщност „Астрал Холидейз“ фалира още преди 3 години, но отново се появи на пазара – сега ще стане същото“. Той обясни, че туроператорът е бил член на една от трите по-големи асоциации у нас за туристическо посредничество, в която вече 3 такива фирми са фалирали.    За последните 8 години фалиралите туроператори са пет - \"Aлмa тyp\" (2011), \"Oн тpaвeл\" (2012), \"Baлepи 90\" (2013), \"Aлфaтyp\" (2016) и \"Acтpaл Xoлидeйз\" (2019).    „Причините за фалит за комплексни – обикновено той се случва в края на сезона, защото тогава се осъществяват плащанията към хотелиерите“, поясни Константин Занков от Института за анализи и оценки в туризма. Той препоръча на хотелиерите в случай на невзети плащания, да се обърнат директно към коректния съдебен ред за действие.    Според Националния борд по туризъм по-голямата част от хотелите са издавали фактури с отложено плащане към „Томас Кук“ със срок за плащане 60 дни. Така освен загубените пари от нощувки, изхранване и забавления, хотелиерите ще се простят и с вече платено ДДС и корпоративен данък. Освен това и трудно ще обслужват кредитите си, смята шефката на борда д-р Полина Карастоянова. Затова браншът ще се обърне към правителството за подкрепа. Едно от предложенията е кредитите на хотелиерите да бъдат рефинансирани от Българската банка за развитие с по-ниски лихви.    Освен това фалитът на „Томас Кук“ отваря вакуум от 1500 чартъра, които няма да долетят до България с туристи. Ето защо туристическият сектор иска държавата да подкрепи туроператорите на пазара ни, които предлагат групови почивки, като плати седалките в самолетите на летовниците. Сумата, която иска браншът, е близо 10 млн. евро. От фалита ще бъдат засегнати и транспортни фирми, предупредиха от асоциацията на туроператорите.  ", "date": "2019.10.09", "title": "60 хотела със загуби от фалита на \"Томас Кук\" и \"Астрал Холидейз\" "}
{"url": "http://epicenter.bg/article/-quot-Evrohold-quot--shte-zapazi-segashniya-vissh-menidzhmant-na-ChEZ-i-nyama-da-vdiga-tsenata-na-toka/195062/4/0", "text": "обявиха шефовете на холдинга на специално представяне на бъдещите си намерения по развитието на ЧЕЗ България след нейонОто придобиване.       Това стана ясно от представянето на Стратегията на компанията по придобиването на активите на ЧЕЗ БГ.   Пред медиите застаха българският член на борда Георги Миков, както и ръководителите на „Еврохолд“ Асен Христов, Кирил Бошов и Васил Стефанов, който отговаря за „Сливания и придобивания“.       Над 120 специалисти работят по сделката, обяви Асен Христов и подчерта, че сделката е в КЗК и в следващите 25 дни се очаква решение на регулатора.   Кирил Бошов представи компанията и международните мениджъри, които са привлечени за сделката. Активите на Еврохолд възлизат на 1,4 млрд лева, приходите надвишават 1,3 милиард лева. Служителите на Холдинга са 2500, а клиентите й са над 3 милиона. Еврохолд има 30 придобивания в региона, а присъствието й е в над 10 европейски страни, посочи той.  Решението да придобиване на ЧЕЗ беше добре обмислено от нашите акционери. След много анализи на дефиниране на силните страни на “Еврохолд“ и фактът,  че компанията придоби експертиза в регулираните бизнеси, получихме подкрепа от акционерите за тази сделка, каза още Кирил Бошов.     Компаниите на ЧЕЗ Груп България ще бъдат придобити чрез новосформираното и базирано в Холандия дружество Eastern European Electric Company B.V. – 100% собственост на Еврохолд България АД.  Енергийният Борд ще подпомогне за гладката интеграция и управлението на компаниите на ЧЕЗ в България след придобиването и ще бъде основна движеща сила за инвестициите и иновациите в българската електропреносна инфраструктура.    В бъдеще се планира Енергийният Борд да прерасне в част от Надзорния Съвет на дружествата в групата на Ийстърн Юропиън Електрик Къпмпани Б.В.   Еврохолд има опита да създаде подобен проект, каза  още Кирил Бошов, подчертавайки подкрепата, която са получили от чуждите акционери на холдинга за таза сделка.    Дан Станку посочи намеренията на Еврохолд за надграждане на ЧЕЗ БГ.   Инвестиционната програма ще отговаря напълно на регулациите и  изискванията на КЕВР, както и на Европейската рамка в областта на климата и енергетиката до 2030 г. При структуриране на цялостното финансиране на сделката за придобиване са предвидени      Инвестиционната програма включва Развитието на платформи за изчисляване на потреблението,     Планираната   и ще бъда съобразена с регулаторните изисквания и решения на КЕВР.   Целта е намаляване на загубите на електрическа енергия, посочи Георги Миков. Това ще стане чрез модернизиране на разпределителната мрежа и въвеждане на модернизирани системи за управление.   След успешното интегриране  на активите на ЧЕЗ, Ийстърн Юропиън Електрик Къмпани ще търси възможности за развитие, включващи изграждането или придобиването на съществуващи генериращи мощности, капацитет за съхранение и други физически активи, които ще затвърдят водещата лидерска позиция на компанията в региона.   Идеите за обновяване и управление на мрежата включва: управление на активите, управление на персонала и управление на вземанията, посочи    Дългосрочните цели и визията на Еврохолд са да развие подхолдинга Ийстърн Юропиън Електрик Компани и да го превърне в най- голямата независима компания за комунални услуги в страните от ЦИЕ/ЮЕ.         На представянето присъстваха и много експерти.  ", "date": "2019.10.09", "title": "\"Еврохолд\" ще запази сегашния висш мениджмънт на ЧЕЗ и няма да вдига цената на тока"}
{"url": "http://epicenter.bg/article/Shest-balgarski-banki-v-Top-100-v-Tsentralna-i-Iztochna-Evropa-/195140/4/0", "text": "Шест български банки се нареждат в Топ-100 на най-големите финансови институции в Централна и Източна Европа, съобщава БГНЕС.  ДСК, Първа инвестиционна банка и ОББ отбелязват сериозен напредък в класация спрямо миналата година. Тя е съставена от рейтинговата агенция РИА Рейтинг по поръчка на водещия руски финансов сайт Прайм.    Българските банки, които са включени в престижната класация, са:  „УниКредит Булбанк“ – 42 място;  ДСК – 57 място,  Обединена българска банка – 69 място,  Първа инвестиционна банка – 76 място,  Пощенска банка – 88 място  клонът на „Райфайзен“ - 91 място.    Родните банки подобряват своите позиции спрямо класацията от 2018 г. Най-голям скок има при ОББ с цели 27 позиции нагоре. Тя е показала най-добрата динамика сред Топ-100 през 2018 г. Нейните активи са нараснали с 46% до 6,6 милиарда долара. Около 90% от приръстът на активи на тази банка се обяснява с обединението й с друга българска банка – Сибанк.    Значително подобряват своите позиции в рейтинга ДСК и Първа инвестиционна банка, първата се изкачва с 10 места нагоре, а втората – с 6 места.    Данните за класацията са взети от публичната финансова отчетност на банките, статистическите бюлетини, други публикации на търговските и централните банки. В изследването са анализирани финансовите показатели на банките от 14 държави: България, Беларус, Унгария, Казахстан, Латвия, Литва, Естония, Молдова, Полша, Русия, Румъния, Словакия, Украйна и Чехия. В рейтинга са попаднали най-големите банки на 13 държави от Централна и Източна Европа /ЦИЕ/. Минималният праг за влизане в класацията е 4,3 милиарда долара активи.    Сред стоте най-големи финансови институции в ЦИЕ има 28 руски бани, 16 полски, 11 чешки и 10 унгарски. Непосредствено след тях петото място е разделено от България и Румъния, като всяка от тези две държави е представена с по 6 банки.    Най-голямата банка в ЦИЕ в началото на 2019 г. е руската „Сбербанк“, чиито активи към 1 януари 2019 г. възлизат на 449 милиарда долара. Втора по размер на консолидираните активи е ВТБ с 212 милиарда долара. В първата тройка влиза още една руска банка „Газпромбанк“ с активи 94 милиарда долара.    В първата десетка влизат три полски банки /PKO Bank Polski, Santander Bank Polska и Bank Pekao/, две чешки /Česká spořitelna и ČSOB/ и една унгарска /OTP банк/. Най-голямата полска банка PKO Bank Polski е четвърта с активи от 86 милиарда долара. Унгарската ОТП банк, която притежава в България ДСК, е на 8 място с активи от 52 милиарда долара.    Всички страни са достатъчно добре представени в класацията, имайки предвид различията помежду им като население и обем на икономиките. За сравнение обемът на руската икономика по паритет на покупателната способност /БВП по ППС/ за 2018 г. е 4,2 трилиона долара, а общият обем на икономиките на останалите страни в рейтинга е 4,1 трилиона долара. По тази причина не е учудващо, че руските банки са заели първите три места. Икономиката на Полша е втора по обем с 1,2 трилиона долара БВП. Закономерно тази страна е и втора по брой на банките в рейтинга. В първата тройка влиза Румъния, чийто БВП за 2018 г. възлиза на 0,52 трилиона долара, но страната е представена само от шест банки и е пета в класацията, като дели това място с България.    Ако сравняваме по съотношение на обем на БВП и брой на банките, България, Унгария, Чехия и Словакия имат добре развит финансов сектор.    Динамиката на активите на банките от ЦИЕ през 2018 г. е умерено-негативна. По-конкретно, съвкупните активи на Топ-100 банки в доларово изражение са намалели с 1,5% до 2,25 трилиона долара към 1 януари 2019 г. За сравнение, обемът на сумарните активи на Топ-100 банки е малко по-малък от активите на 9 най-голяма банка в света – БНП Париба. Следователно финансовата мощ на банките от Централна и Източна Европа, макар и значителна, но съществено отстъпва на най-големите банки в света.    Основната причина за намаляване на сумарните активи на банките в рейтинга през 2018 г. е валутното преоценяване заради отслабването на валутите на страните в класацията. Ако изключим валутните колебания, тогава активите щяха да нараснат с 11,9%. По страни най-голям приръст на реалните активи се наблюдава при руските и българските банки. Активите на българските банки в национална валута са нараснали с 13,2%.", "date": "2019.10.09", "title": "Шест български банки в Топ-100 в Централна и Източна Европа "}
{"url": "http://epicenter.bg/article/-Evrohold--planira-da-sazdade-Balgarski-energien-hab-na-Balkanite-/195155/4/0", "text": "  Това обяви пpeдceдaтeлят нa Haдзopния cъвeт на „Еврохолд“ Aceн Xpиcтoв на представяне на Стратегията на холдинга за развитието на ЧЕЗ.    На срещата, в присъствието на бивши енергийни министри и експерти, стана ясно, че   „Имаме интерес от експанзия, ще отидем и в други страни в региона“, заяви Христов и посочи конкретно Румъния, където зaпoчнa пpoцeдypaтa пo тъpceнe нa ĸyпyвaч на ЧЕЗ. Eвeнтyaлнoтo пpидoбивaнe и на тези активи e чacт oт cтpaтeгиятa нa \"Eвpoxoлд\" зa cъздaвaнe нa eнepгиeн xoлдинг, пo пoдoбиe нa успешния зacтpaxoвaтeлен бизнec нa нaй-гoлямoтo пo пpиxoди пyбличнo дpyжecтвo в Бългapия.        Oт ĸoмпaниятa cъoбщиxa oщe, чe  и пpиĸлючвaнe нa cдeлĸaтa нaй-ĸъcнo в нaчaлoтo нa cлeдвaщaтa гoдинa.     който подчерта възходящото развитие на холдинга и факта, че застрахователният му бизнес в Гърция е успял да утрои приходите си. . И се мотивира: компанията е българска и много по-лесно може да бъде контролирана отколкото една чужда компания; финансирането е намерено и то от две глобални банки, базирани в Лондон; събран е екип от международни топексперти; няма никакво основание сделката да не мине през регулаторните органи, тъй като „Еврохолд“ не притежава други енергийни активи; и най-важното –      Ако някой попречи на сделката в България, това означава, че дава път на износ на български капитали навън, тъй като Еврохолд ще инвестира в друга страна в региона, стана ясно още на срещата с ръководния екип на холдинга.   Кирил Бошков, председател на УС на \"Еврохолд\", заяви, че ориентацията на холдинга е насочена към регулирания бизнес. Според него групата разполага с опита и възможностите да развие енергиен бизнес както в България, така и в чужбина.   Caмитe ЧEЗ вeчe зaявиxa от Прага, чe aĸo и тaзи cдeлĸa бъдe пpoвaлeнa oт peгyлaтopитe, дpyжecтвoтo щe ce oтĸaжe oт пpoдaжбaтa.  По този повод Асен Xpиcтoв нaмeĸнa, чe   и пocoчи, чe   ĸaтo oтĸaзa пoвeчe пoдpoбнocти. И eдинcтвeнo зaяви, чe oт cдeлĸaтa зa ЧEЗ зaвиcят и дpyги eнepгийни cдeлĸи на чешката държава      Според източници на  възможно е сделката да има сериозни „врагове“ в самата Чехия и то на правителствено ниво, тъй като ЧЕЗ е държавна фирма и с придобиването на активите ѝ от Еврохолд Чехия губи влияние в региона за сметка на България. Затова в интерес на българската държава е сделката да стане по-бързо.   , е свързан по някакъв начин с факта, че чешката енергийна компания CEZ е един от кандидатите за стратегически инвеститор за проекта АЕЦ \"Белене\". Той добави, че процедурата, стартирана от Комисията за финансов надзор (КФН), продължава да се бави, но това не е фактор, който може да възпрепятства сделката.    която ще отговаря на регулаторните изисква на КЕВР, както и на Европейската рамка за климата и енергетиката до 2030 г. Предвидени са допълнителни средства за изпълнение на основните елементи на инвестиционната програма.  и управление на електроразпределителната мрежа на \"ЧЕЗ България\" до 2020 г. и още 260 млн. лв. през следващия регулаторен период, съобразно изискванията на Комисията за енергийно и водно регулиране (КЕВР).  Eĸcпepтът Гeopги Mиĸoв, ĸoйтo e чacт oт нoвocъздaдeния Eнepгиeн бopд, ĸoйтo щe пoмaгa нa \"Eвpoxoлд\" cъc cвoятa eĸcпepтизa, пocoчи, чe щe ce paбoти зa зaдъpжaнe нa нacтoящитe цeни нa тoĸa.   внедряване на съвременна система за намаляване времето и честотата на прекъсвания, подобряване управлението и контрола на електропреносната мрежата и други.   „  внедряване на нови технологии, с които ще се контролира инфраструктурата и ефективно ще се управляват присъединените възобновяеми енергийни източници (ВЕИ)”, обясни Дан Каталин Станку.   ще доведат до по-добро управление, допълни той.  ", "date": "2019.10.09", "title": "„Еврохолд“ планира да създаде Български енергиен хъб на Балканите "}
{"url": "http://epicenter.bg/article/Valentin-Nikolov--Bez--Rosatom--nyama-kak-da-izgradim-AETs--Belene-/195162/4/0", "text": "Със стартирането на АЕЦ”Белене” и влизането на НЕК в нея, това ще доведе до положителното развитие на Националната електрическа компания. Това заяви шефът на парламентарната комисия по енергетика Валентин Николов в предаването “Лице в лице” по БТВ.    По думите му, с много малко се е увеличило потреблението на електроенергия през последните години. Той съобщи че е бил на две конференции в Русия и Абу Даби, и всички работят върху диверсификацията на своята енергетика.    Ядрените централи са беземисионни, единственият замърсител, но с малко, е газът, подчерта той.    Всяко едно ВЕИ намалява зависимостта от външни източници, които ни предоставят енергийни ресурси, каза Николов. По думите му след 10 - 20 години ще имаме нужа от нова базова мощност.    Има истински инвеститори за АЕЦ “Белене” - едни от най-големите компании, които работят в света, каза той.    Обединените арабски емирства, където петролът им е безплатен, си правят ядрена централа. Те инвестират в нови източници, коментира той.    Николов даде и приемер с Италия, която пък е избрала да няма ядрена централа, но внася голяма част от електроенергията си.    Искаме да дойде завод за автомобили, трябва да имаме предвидимост. Без “Росатом” няма как да изградим АЕЦ \"Белене\", защото те държат технологията. Реакторите са български, но технологията е руска, каза Валентин Николов.  ", "date": "2019.10.09", "title": "Валентин Николов: Без “Росатом” няма как да изградим АЕЦ “Белене”"}
{"url": "http://epicenter.bg/article/Spetsoperatsiya-vav-Vetovo--Razbita-e-grupa-za-telefonni-izmami/195063/3/0", "text": "Специализирана полицейска операция се провежда във Ветово. Това съобщиха от пресцентъра на Прокуратурата на Република България.   Разбита е група за телефонни измами. По този повод пред полицейското управление в град Ветово заместник главният прокурор Иван Гешев и главният секретар на МВР Ивайло Иванов ще направят изявление.   Рано тази сутрин униформените са влезли в града. Има няколко задържани, съобщи Нова телевизия. Задържани са 10 души, като 8 от тях са част от престъпната група, а двама са мулета, потвърдиха от МВР.  Сред тях е и Топчо Янакиев.    „Към момента има доказателства за 6 случая на извършени „ало” измами. Колко са реално е трудно да се каже”, заяви зам.-главният прокурор Иван Гешев, който е на място във Ветово.    Христо Пожарникаря е задържан зад граница. Задържан е и Петър Първанов.  Очаква се да има още задържани.    Разследването е срещу цяла фамилия, която се препитава от „ало” измами, подобно на тази, която беше разкритва преди време в Горна Оряховица.    Във Ветово обаче това е трета акция срещу „ало” мафията само за последната половин година.   Социални служители взеха детето на един от закопчаните ало измамници във Ветово - Васьо Гръка. До мярката се стигнало, след като преди ареста той пребил жена си.    Към този момент задържаните вече са 10 души, сред които две мулета и шестима свързани с организацията на схемата - Христо Пожарникаря, Пламен Роджера, Пешо Първанов, Васьо Гръка, Яни Якуш и Топчо Янакиев.", "date": "2019.10.09", "title": "Спецоперация във Ветово! Разбита е група за телефонни измами (Обновена)"}
{"url": "http://epicenter.bg/article/Brutalno-ubiystvo-v-Ruse--izvarshitelyat-e-zadarzhan--SNIMKI--/195089/3/0", "text": "Убийство е извършено снощи около 19:30 часа в района на църквата \"Св. Петка\" в Русе, съобщи Канал 3.    Тази сутрин екипи на полицията задържаха предполагаемия извършител в дома му.    На много места по улицата има следи от кръв. По непотвърдена информация жертвата има множество прободни рани. Вероятна причина за трагичния инцидент е битов скандал.    Полицията е на мястото на инцидента.", "date": "2019.10.09", "title": "Брутално убийство в Русе, извършителят е задържан"}
{"url": "http://epicenter.bg/article/Geshev-vav-Vetovo--Ima-dokazatelstva-za-6-sluchaya-na-izvarsheni--quot-alo-quot--izmami-/195094/3/0", "text": "Има доказателства за 6 случая на извършени телефонни измами от разбитата група във Ветово. Това каза Иван Гешев на брифинг в град Ветово по повод разбита група за телефонни измами, предаде Агенция „Фокус“.   „Досъдебното производство е образувано в началото на годината около февруари. Периодът, който се разследва, е от декември 2018 г. до август. Към момента има доказателства за 6 случая на извършени конкретни телефонни измами. Трудно е да се каже какъв е реалният период на функциониране на тази престъпна група. Ветово е един от центровете на хора, които се занимават с тази престъпна дейност“, посочи Гешев.   По думите му при акцията във Ветово са намерени 400 грама тротил, което е количество колкото да срути 2 - 3 къщи, оръжие, СИМ карти и телефони. „Става въпрос за два емблематични случая на телефонни измами. Единият е за измама на възрастен мъж от София на стойност 130 000 лв. Вторият случай е от началото на годината, когато едно 11-годишно дете от Стара Загора предостави на муле на групата около 44 000 лв.“, каза още той. „Амбицията ни на Прокуратурата и МВР е към средата на 2020 г. намалението на ало измамите да е над 50% на годишна база спрямо миналата година“, допълни Гешев.", "date": "2019.10.09", "title": "Гешев във Ветово: Има доказателства за 6 случая на извършени \"ало\" измами "}
{"url": "http://epicenter.bg/article/24-migranti-i-tehniyat-vodach-sa-zadarzhani-kray-selo-Mezek/195103/3/0", "text": "24 мигранти и водачът им са задържани в покрайнините на село Мезек, общ. Свиленград, съобщават от МВР.    Групата е заловена на 7 октомври към 22.00 часа от патрул от ГПУ - Ново село.    Мигрантите са преминали незаконно от Гърция в България, били без документи за самоличност и заявили, че са афганистанци.    Водачът на групата е 59-годишен жител на Любимец. Той е задържан през 2018 година за същото престъпление.    Работата по случая продължава.", "date": "2019.10.09", "title": "24 мигранти и техният водач са задържани край село Мезек"}
{"url": "http://epicenter.bg/article/Avtobus-se-e-blasnal-v-sgradata-na-avtogara-Serdika--nyama-postradali-/195128/3/0", "text": "Автобус се блъсна челно в софийската автогара. Свидетели споделиха снимки във Фейсбук, съобщи      Сигналът за блъснат автобус в района на Централна автогара е подаден днес около 13.00 ч., съобщиха от СДВР. При инцидента няма пострадали, има само материални щети - счупени стъкла както на гарата, така и на автобуса.    Прилошаване на водача е основната причина за инцидента с катастрофиралия автобус на автогара „Сердика”, заяви маркетинг директорът на автобусната компания Весела Смилец, предаде БГНЕС.    Няма пострадали граждани. Има единствено материали щети. Запитана дали автобусът е минал технически преглед, Смилец отговори, че всичко е било изрядно. Международният автобус пътува по линията София-Мирандела, Португалия.", "date": "2019.10.09", "title": "Автобус се блъсна в софийската автогара, няма пострадали "}
{"url": "http://epicenter.bg/article/Ivan-Geshev-e-dopusnat-do-izslushvaneto-za-glaven-prokuror-na-24-oktomvri-/195136/3/0", "text": "Прокурорската колегия на Висшия съдебен съвет (ВСС) допусна до изслушване в процедурата за избор на следващ \"обвинител №1\" настоящия зам.-главен прокурор Иван Гешев,      Според докладите на двете ресорни комисии към Прокурорската колегия - Комисията по атестирането и конкурсите (КАК) и Комисията \"Професионална етика\" – зам.-главният прокурор притежава моралните и професионални качества да заеме поста.    \"Иван Гешев познава добре работата на държавното обвинение, напълно е наясно с проблемите и слабостите в работата на колегите си от цялата страна, има ясна и конкретна визия за решаването им, проявява диалогичност и междуинституционално сътрудничество с органите на властта, има и идеи за развитие на наказателната политика в България\", гласят част от изводите на КАК.    \"Не допуска привилегироване и дискриминации в каквото и да било отношение. Проявява обективност и безпристрастност, с което създава отлична атмосфера в структурите, които е ръководил. Не е известно да се е възползвал от служебното си положение или да е имал поведение, което да урони престижа на съдебната власт. Иван Гешев има безупречна репутация и с поведението си отговаря на обществените изисквания за длъжността \"главен прокурор\". Демонстрира лоялност и с поведението си е пример за морал и почтеност\", пише пък в доклада на Етичната комисия.    \"Съобразно заключенията на двата доклада става ясно, че кандидатът отговаря на критериите, които трябва да бъдат спазени, отговарящи на профила на главен прокурор, затова считам, че Иван Гешев трябва да бъде допуснат до изслушването\" , заяви говорителят на Прокурорската колегия Даниела Машева по време на заседанието й в сряда.    Накрая, кадровиците единодушно гласуваха за това процедурата да премине във финалната си фаза – събеседване с кандидата и гласуване на номинацията му на 24 октомври.  ", "date": "2019.10.09", "title": "Иван Гешев е допуснат до изслушването за главен прокурор на 24 октомври "}
{"url": "http://epicenter.bg/article/Prokurorska-komisiya-shte-otgovarya-na-lyubopitstvoto-na-Lozan-Panov-za-karierata-na-Ivan-Geshev-/195141/3/0", "text": "Прокурорската Комисия по атестирането и конкурсите (КАК) е компетентният орган, който може да задоволи любопитството на председателя на Върховния касационен съд (ВКС) Лозан Панов относно \"качествените измерения\" на работата на номинирания за главен прокурор Иван Гешев. Това реши Прокурорската колегия на Висшия съдебен съвет (ВСС), след като разгледа на заседанието си в сряда писмото на Панов, което по неизвестни причини бе адресирано лично до главния прокурор Сотир Цацаров, с препратка към административните ръководители на двете прокуратури в които Гешев е правоприлагал – Софийска градска прокуратура (СГП) и Специализираната прокуратура.      \"Въпросното писмо е подписано от г-н Панов и обявено на страницата на ВКС и в медиите на 2 октомври. На 3 октомври то е постъпило в кабинета на главния прокурор и до административните ръководители на СГП и Специализираната прокуратура. В конкретния случай писмото е препратено по компетентност до Прокурорската колегия от мен и ще обясня защо. Аз съм абсолютно сигурен, че на автора на това писмо е известно, че исканата от него информация е във връзка с процедурата за избор на главен прокурор. В този ред на мисли настоящият главен прокурор и административните ръководители на изброените прокуратури не са сред субектите, които участват в тази процедура и които могат да му предоставят исканата информация. Такива са КАК и Прокурорската колегия. С оглед на това съм препратил писмото по компетентност именно до последната\", посочи главният прокурор Сотир Цацаров.    Даниела Машева предложи писмото да бъде препратено на КАК, за да бъде предоставена информацията на председателя на ВКС относно исканите от него обстоятелства - броят и видът на внесените от Гешев в съда обвинителни актове, броят на осъдените лица, материалите от последната атестация и приложенията към нея, за да му бъде изяснено какво е качеството на работата на кандидата за следващ \"обвинител №1\".    Формално главният прокурор предложи писмото да не бъде препращано, а да бъде възложено на КАК да предостави необходимата информация, с която разполага, относно посочените обстоятелства. С 11 гласа \"за\" кадровиците поставиха задачата за предоставяне на допълнтиелна информация на Панов именно на ресорната Комисия.  ", "date": "2019.10.09", "title": "Прокурорска комисия ще отговаря на любопитството на Лозан Панов за кариерата на Иван Гешев "}
{"url": "http://epicenter.bg/article/Prokuraturata-vav-Varna-zadarzha-balgarka-i-anglichanin-obyaveni-za-mezhdunarodno-izdirvane-/195145/3/0", "text": "27-годишната Мима И. и 38-годишният поданик на Обединеното Кралство Великобритания Бенджаман С. са задържани за срок до 72 часа от Окръжната прокуратура във Варна, съобщават от пресцентъра на варненската апелативна прокуратура.   Двамата се издирват от съдебните власти на Палма де Майорка за извършени две тежки криминални престъпления, които се наказват и по българското законодателство.    Обявените за международно издирване с европейски заповеди за арест са установени и задържани във Варна. Британският поданик живее във Варна.", "date": "2019.10.09", "title": "Прокуратурата във Варна задържа българка и англичанин обявени за международно издирване "}
{"url": "http://epicenter.bg/article/Sadat-na-Kalpakchiev--osvobodil-predsrochno-Polfriyman--Reshenieto-tryabva-da-se-izpalni-neza/195166/3/0", "text": "Постановеният на 19 септември тази година съдебен акт, с който за Джок Полфрийман е определено предсрочно условно освобождаване, е влязъл в сила и подлежи на незабавно изпълнение.    Това посочва в свое становище тричленният състав на САС с председател Калин Калпакчиев и членове Весислава Иванова и Виолета Магдалинчева, постановили определението. Становището е публикувано на сайта на съда.    \"Инициираната с искането на главния прокурор процедура за възобновяване на делото не променя този факт\", се посочва още в становището.    Съдиите допълват, че всякакви спекулации по повод изпълнението на предсрочното освобождаване, в това число и отнесените до бъдещото произнасяне на ВКС по искането за възобновяване, не са в съответствие с установения правов ред.   \"Ако са налице други основания за задържането на чуждия гражданин, различни от тези по делото, то следва да се изтъкват именно те, а не предстоящото произнасяне на върховната съдебна инстанция. В правовата държава актовете на съда, подлежащи на изпълнение, безусловно следва да се зачитат. В противен случай гражданите са оставени на произвол, от който няма как да бъдат защитени. Това, а не персоналните атаки срещу членове на съдебния състав, е причината да изразим тази позиция\", заявяват съдиите. И отбелязват, че те са конституционно натоварени със задължението за защита правата и законните интереси на гражданите, юридическите лица и държавата и считат за свой \"неотменим дълг\" да информират обществото за тези факти.    Съдебният състав допълва още, че на този етап никой от членовете му не разполага с възможност да коментира огласените различни твърдения за пристрастност, защото е налице дело пред ВКС, където трябва да се реши дали делото за предсрочното освобождаване на Полфрийман да бъде възобновено.", "date": "2019.10.09", "title": "Съдът на Калпакчиев, освободил предсрочно Полфрийман: Решението трябва да се изпълни незабавно!"}
{"url": "http://epicenter.bg/article/Brigaden-general-Nikolay-Karaivanov--Armiyata-dava-vazmozhnost-za-lichnostno-razvitie-/195167/3/0", "text": "Армията е институция, което дава възможност за личностно развитие, възпитава в чувство за отговорност, дисциплина, екипна работа, психическа устойчивост, изгражда добри физически качества, учи на точност и коректност.    Това каза пред журналисти в Силистра по време на кампанията „Бъди войник“ началникът на щаба на Сухопътните войски бригаден генерал Николай Караиванов днес, 9 октомври. Той отбеляза, че чрез подобни събития гражданите имат възможност да видят отблизо Българската армия, да се докоснат до живота на военнослужещите, които поддържат бойна готовност и се стремят към повишаване на бойните си способности.    Стотици ученици, граждани и гости на Силистра посетиха информационната борса и с интерес разгледаха показа на техника и въоръжение в рамките на кампанията.    Преди традиционния концерт бригаден генерал Николай Караиванов връчи на 15 заслужили общественици, ветерани и жители на Силистра и региона, отличени със заповед на министъра на отбраната, юбилейни медали „100 години Първа световна война“.", "date": "2019.10.09", "title": "Бригаден генерал Николай Караиванов: Армията дава възможност за личностно развитие "}
{"url": "http://epicenter.bg/article/Trimata-sadii--pusnali-predsrochno-ubietsa-Polfriyman--Toy-tryabva-da-bade-nezabavno-osvoboden--/195172/3/0", "text": "Постановеният на 19 септември тази година съдебен акт, с който за Джок Полфрийман е определено предсрочно условно освобождаване, е влязъл в сила и подлежи на незабавно изпълнение. Това посочва в свое становище тричленният състав на САС с председател Калин Калпакчиев и членове Весислава Иванова и Виолета Магдалинчева, постановили определението, предаде Канал 3.     \"Инициираната с искането на главния прокурор процедура за възобновяване на делото не променя този факт\", се посочва още в него.    Съдиите допълват, че всякакви спекулации по повод изпълнението на предсрочното освобождаване, в това число и отнесените до бъдещото произнасяне на ВКС по искането за възобновяване, не са в съответствие с установения правов ред.    \"Ако са налице други основания за задържането на чуждия гражданин, различни от тези по делото, то следва да се изтъкват именно те, а не предстоящото произнасяне на върховната съдебна инстанция. В правовата държава актовете на съда, подлежащи на изпълнение, безусловно следва да се зачитат. В противен случай гражданите са оставени на произвол, от който няма как да бъдат защитени. Това, а не персоналните атаки срещу членове на съдебния състав, е причината да изразим тази позиция\", заявяват съдиите.    И отбелязват, че те са конституционно натоварени със задължението за защита правата и законните интереси на гражданите, юридическите лица и държавата и считат за свой \"неотменим дълг\" да информират обществото за тези факти.    Съдебният състав допълва още, че на този етап никой от членовете му не разполага с възможност да коментира огласените различни твърдения за пристрастност, защото е налице дело пред ВКС, където трябва да се реши дали делото за предсрочното освобождаване на Полфрийман да бъде възобновено.  ", "date": "2019.10.09", "title": "Тримата съдии, пуснали предсрочно убиеца Полфрийман: Той трябва да бъде незабавно освободен! "}
{"url": "http://epicenter.bg/article/Po-kozi-pateki-i-polusaboreni-stalbishta-mina-Vesela-Lecheva-v-kv---Kolyu-Ficheto-/195135/2/0", "text": "Междублокови пространства, които тънат в прахоляк през сухите месеци, а когато завали - в кална тиня, разрушени стълбища, които са толкова порутени вече, че са почти неизползваеми, неосветени кози пътеки, по които хората се прибират у дома, лош градски транспорт и микросметища - това видя в кв. „Колю Фичето“ кандидатът за кмет на коалиция „БСП за България“, АБВ, „Движение 21“ Весела Лечева.   Тя се разходи из един от най-големите квартали на града по настояване и покана на живущите там. Близо три часа търновци разхождаха Весела Лечева и кандитатите за общински съветници, които се отзоваха на поканата. „Когато помолим общината за съдействие, обикновено досегашният кмет Даниел Панов ни казваше - вие живеете в най-благоустроения квартал на Велико Търново, не ме занимавайте. А вижте в каква кал газим и сега дори не вали. Завали ли, мазите ни са пълни с вода, повечето от тях въобще не ги използваме. Да не говорим, че се прибираме по неосветени кози пътеки, които познаваме до сантиметър и само това ни спасява от счупени крака и ръце“, оплакаха се живущи на „Оборище“ 6.   Хората посрещнаха Весела Лечева с цяла папка жалби и сигнали, които са подавали до Общината и след които са получавали съвети да си намерят експерт по вертикална планировка и да му платят. „В същото време признават, че планировката е сбъркана още при самото издигане на тези блокове, а сега се оказва, че ние трябва да плащаме за нещо, което се е случило преди повече от 40 г. и за което нямаме вина. Прилича ли му на заместник кмет да каже: Еми, нямали сте късмет“, казват още живущите на „Оборище“ 6. Девет входа, около 150 семейства и повече от 700 търновци се оказват потърпевши само на номер 6.  „Много ми харесва това, че хората стават взискателни. Докато ние, като общество, не поставим изисквания, няма да се променят условията, в които живеем. След като си плащаме данъците и сме наясно, че всичко това се случва с нашите данъци, трябва да сме по-изискващи и да знаем къде се харчи всеки лев“, категорична беше Весела Лечева, която прекара близо час само в парка в кв. „Колю Фичето“, за да успее да се здрависа с всеки човек и да чуе какво хората очакват от нея като кмет на Велико Търново. „Често чувам да ми казвате, че нито тревата е окосена, нито паркът е обезпаразитен, че междублоковите пространства са превзети от коприва и треви. И аз искам да ви кажа, че същите хора, които трябва да се грижат именно за зелените площи и сметопочистването на града, в момента са кандидати за общински съветници. Това е такъв конфликт на интереси, че дори няма нужда от коментар“, заяви още Весела Лечева.  Заключени спортни площадки, изградени в дните на предишната кметска кампания, при това по проекти и с европейски пари, показаха житулите на квартала на Весела Лечева и колегите й. „Крайно време е да сложим точка на това беззъбо и безхаберно управление. Крайно време е да кажем стига, защото продължават да ни лъжат. Всяко изречение, в което ви казват, че Европа ще ни даде много пари и за следващия програмен период, е лъжа, защото в момента Европа ври и кипи заради Брекзит и няма човек, който да ви каже колко пари ще има ЕС и колко пари ще получи България“, заяви Весела Лечева. ", "date": "2019.10.09", "title": "По кози пътеки и полусъборени стълбища мина Весела Лечева в кв. „Колю Фичето“"}
{"url": "http://epicenter.bg/article/Fandakova--Obnovyavame-mineralnite-bani-na-Sofiya--Knyazhevskiyat-lift-shte-bade-vazstanoven/195139/2/0", "text": "  „Догодина ще завършим реставрацията на минералната баня в Банкя и започваме възстановяването на баните в „Овча купел“ и „Горна баня“. Защитих те да бъдат предоставени на общината, за да можем да се погрижим за тях, тъй като това са знакови сгради, които се рушаха“,  каза кандидатът за кмет на София Йорданка Фандъкова на среща с Националния борд по туризъм. Това съобщиха от пресцентъра на ПП ГЕРБ. Тя подчерта, че баните ще бъдат превърнати в съвременни балнео и СПА центрове, които да се ползват както от столичани, така и от туристи. „В момента изграждаме и първия общински аквапарк със закрит басейн с минерална вода, който ще бъде пуснат до края на годината“, допълни Фандъкова. На срещата, организирана по покана на Националния борд по туризъм, Фандъкова представи стратегия за развитие на столицата като туристическа дестинация. „Преди 10 години София се възприемаше само като административен и делови център. Възможностите за туризъм бяха подценявани. В последните години се регистрира огромен интерес към София и ръст на туризма“, коментира Йорданка Фандъкова.   Тя разказа, че общината инвестира в разкриване на археологическото богатство на Древна София и допълни: „в последните няколко години бяха отворени Музеят за история на София, Западната порта на Сердика, Триъгълната кула, Музеят на Ларгото, изградихме подземен музей под храма „Света София“ и др.“.   „Близостта на Витоша до София е най-голямото предимство на града ни. Планината дава както възможности за спорт и почивка, така и за туризъм. Затова нашата задача е да подобрим достъпа до планината с повече градски транспорт и възстановяване на лифтовете. Имаме механизъм за възстановяване на Княжевския лифт. След серия от проверки през 2018 и 2019 г. дадохме предписание на собственика да възстанови съоръженията. В случай на отказ започваме процедура по придобиване на трасето от общината“, обясни Фандъкова.   „През последните години София успя да запази постоянна тенденция на годишно увеличение на броя на туристите, посещаващи столицата“, коментира Красимир Гергов, председател на УС на НБТ. За 10 години чуждестранните туристи са се увеличили с 10%. София влезе в класацията на Мастъркард „Global Destination Cities Index в Топ 3 на европейските градове с най-висок ръст на чуждестранните туристи за периода 2009 - 2016 година.   Д-р Поли Карастоянова, изп.-директор на Националния борд по туризъм, посочи, че Бордът ще продължи работа за развитие на конгресния туризъм в София и подкрепя общината в подготовката на събития и представянето на бранда „София“ в света. Целта е привличане на висок клас туристи в столицата.   Фандъкова заяви, че подкрепя създаването на Българско конгресно бюро, което ще даде тласък на развитието на конгресния и събитиен туризъм в София. „София е подготвена за домакинство на големи събития и трябва да използваме всички възможности за привличане в столицата на повече конгреси, конференции и изложби. Провеждането на европредседателство в София е пример за успех в това отношение“, обясни Фандъкова.", "date": "2019.10.09", "title": "Фандъкова: Обновяваме минералните бани на София, Княжевският лифт ще бъде възстановен"}
{"url": "http://epicenter.bg/article/Tervel-Pulev-kam-kandidat-kmeta-na--Ilinden--Ivan-Bozhilov--Vie-rabotite-za-razvitieto-na-sporta/195144/2/0", "text": "  Кандидатът на ГЕРБ за кмет на столичния район „Илинден“ Иван Божилов обсъди днес с Тервел Пулев възможността за изграждане на нова спортна зала в ж. к \"Захарна фабрика\" срещу входа на Западен парк. Проектът ще се реализира като публично-частно партньорство с подкрепата на братя Пулеви, съобщиха от пресцентъра на ГЕРБ.    \"Радвам се, че работим с човек като вас, защото мислите за младите и за популяризирането на масовия спорт. Надявам на 27 октомври всички да ви подкрепят, защото сте човек, който работи за развитието на район \"Илинден\"“, каза професионалният боксьор след срещата.    Иван Божилов благодари на бронзовия медалист от „Лондон 2012“ за подкрепата и изрази надежда да работят заедно и занапред.  ", "date": "2019.10.09", "title": "Тервел Пулев към кандидат-кмета на „Илинден“ Иван Божилов: Вие работите за развитието на спорта"}
{"url": "http://epicenter.bg/article/Ombudsmanat--Institutsiite-reagiraha-adekvatno-v-sazdalata-se-psihoza-/195146/2/0", "text": "Институциите реагираха адекватно в създалата се кризисна ситуация в някои райони на страната след слуховете за отнемане на деца от социални работници, смята омбудсманът Диана Ковачева. Според нея показател за това е, че децата започват постепенно да се завръщат в училище. Ковачева е на работно посещение в Сливен, съобщи БНР.    Ковачева заяви, че след кризата е важно да бъде направен анализ на причините, довели до тази ситуация:    \"Това, което се случи преди няколко дни, е свързано с по-ниското доверие към институциите, и то специализираните институции за закрила на детето, и може би именно там трябва да се работи - да се повишава капацитетът на човешкия ресурс. Защото човешкият фактор тук е много важен, социалните услуги, социалните работници, тяхното обучение, професионална квалификация. Условията, при които работят, също не са за подценяване. И най-вече да се работи за по-добра координация между институциите и подкрепа на семейството\".    По време на еднодневната си визита в Сливен омбудсманът и нейният екип посетиха Сливенския женски затвор и се срещнаха с граждани. Констатирано е, че в единствения затвор за жени битовите условия са добри, но има оплаквания от здравните грижи.", "date": "2019.10.09", "title": "Омбудсманът: Институциите реагираха адекватно в създалата се психоза за отнемането на деца"}
{"url": "http://epicenter.bg/article/Yambolskata-grozdova-rakiya-vleze-v-Evropeyskiya-registar-sas-zashtiteni-geografski-ukazaniya-/195149/2/0", "text": "Още една българска напитка влезе в Европейския регистър със защитени географски указания - Ямболска гроздова ракия, съобщи пресслужбата на Еврокомисията, предаде БНР.    Днес ЕК обяви решението си и описа специфичните характеристики на спиртната напитка.    Така Ямболската гроздова ракия се присъединява към списъка eAmbrosia регистърът на географските означения на ЕС, в който има над 235 спиртни напитки.", "date": "2019.10.09", "title": "Ямболската гроздова ракия влезе в Европейския регистър със защитени географски указания "}
{"url": "http://epicenter.bg/article/MVnR--Nyama-danni-za-postradali-balgarski-grazhdani-pri-strelbata-v-grad-Hale-v-Germaniya-/195151/2/0", "text": "Към момента няма данни за пострадали български граждани при стрелбата в град Хале в Германия. Това съобщиха от пресцентъра на Министерството на външните работи.   По информация на посолството ни в Берлин германските власти още не са обявили самоличността на двете жертви, както и мотиви за престъплението. Град Хале е блокиран като жителите му са предупредени да не напускат домовете си. В ход е полицейска операция.  Посолството ни в Берлин е във връзка с германските власти, следи обстановката и при необходимост е готово да окаже съдействие.", "date": "2019.10.09", "title": "МВнР: Към момента няма данни за пострадали български граждани при стрелбата в град Хале в Германия "}
{"url": "http://epicenter.bg/article/Boyko-Borisov--Integratsiyata-na-Skopie-v-ES-ne-biva-da-stava-na-antibalgarska-osnova/195156/2/0", "text": "\"На днешното правителствено заседание взехме решение да подкрепим започването на преговори на Република Северна Македония и Република Албания с ЕС, но ще настояваме те да спазват добросъседските отношения.\" Това министър-председателят Бойко Борисов обяснява във Фейсбук защо правителството е взело решение да подкрепи евроинтеграцията на Скопие и Тирана.    \"България е последователна в подкрепата си за европейската перспектива на страните от Западните Балкани, тъй като процесът на присъединяване е ключов двигател за реформи и стабилност в региона.    България приветства и подкрепя препоръката на Европейската комисия за започване на предприсъединителни преговори както с Република Северна Македония, така и с Албания.    Същевременно, България не следва да допуска интеграцията на Република Северна Македония в ЕС да бъде съпътствана от европейска легитимация на държавно спонсорирана идеология на антибългарска основа\", пише още Борисов в социалната мрежа.  ", "date": "2019.10.09", "title": "Бойко Борисов: Интеграцията на Скопие в ЕС не бива да става на антибългарска основа!"}
{"url": "http://epicenter.bg/article/Stanishev--S-noviya-lyav-evrokomisar-po-regionalna-politika-shte-rabotim-za-pari-za-nay-bednite-regioni-/195157/2/0", "text": "  „В предишния мандат европейските социалисти последователно отстоявахме запазването и дори увеличаването на парите за кохезионна политика. Новият еврокомисар по регионално развитие е от нашето политическо семейство, от екипа на Антонио Коща, който преди дни спечели убедително изборите в Португалия. С Елиза Ферейра ще работим заедно за средства за най-бедните райони в Европа, където има най-голяма нужда от тях.“    Това заяви на пресконференция във Видин президентът на ПЕС Сергей Станишев. Той е в града, за да подкрепи Любомир Георгиев като кандидат за кмет, както и кандидатите за общински съветници на столетницата, водени от Димитър Велков.    Запитан от медиите да дефинира резултат, който би бил успех за БСП, Станишев коментира: „Нашата партия има уникален исторически шанс да си върне нормалното представителство в местната власт. След тежка изборна загуба през 2015 г., резултатът беше аномалия. Тогава БСП имаше 60 кмета, 900 общински съветника и 525 кмета на малки населени места.    Предстоящите избори са важни както за нашата партия, така и за България. Моделът на ГЕРБ е изчерпан, все повече хора са недоволни от управленските решения на техните кандидати, съпроводени със скандали и корупция. Промяна е възможна, има ситуация в страната, хората търсят алтернатива. Ще е непростимо левицата да пропусне този шанс и да не стане носител на промяната. Успех за БСП би било удвояването на резултатите от предходния вот. Могат да се направят пробиви и да се постигне победа в поне 10-12 областни града, включително в София. За съжаление Варна, Бургас и Стара Загора правят изключение заради разделението в партията и изкуствените напрежения по места непосредствено преди кампанията.“    „Включвам се в предизборните срещи и събития, за да подкрепя нашите кандидати за кметове и общински съветници. Вчера бях в Русе, днес във Видин, предстоят Търговище, Шумен, Пловдив и Кърджали. Личното ми впечатление е, че кандидатите и техните екипи дават всичко от себе си за успешното представяне на изборите. Бих искал да видя и силно присъствие и стратегия от Националния предизборен щаб, както и печеливша концепция за спечелване на балотажите в цялата страна.“, категоричен беше евросоциалист №1.  ", "date": "2019.10.09", "title": "Станишев: С новия ляв еврокомисар по регионална политика ще работим за пари за най-бедните региони!"}
{"url": "http://epicenter.bg/article/Mustafa-Karadaya-ot-Dobrich--Dnes-Dobrudzha-ima-nuzhda-ot-DPS--ima-nuzhda-ot-modela-na-Zaednostta-/195159/2/0", "text": "  Екипът на Централния лъч бе на обиколка в областта, която завърши с представяне на кандидатите за кметове на общини, на населени места и на кандидатите за общински съветници.    „Има проблем, който на централно ниво се получава и създава проблеми в Добричкия регион. В централното управление включиха националистите без да има нужда от това. И от трибуната на Народното събрание, и в законодателството се надпреварват кой по-голям националист е. От трибуната на Народното събрание се сее езика на омразата, разделението и противопоставянето. Всички ние знаем, че разделението и противопоставянето не водят до нищо добро“, каза председателят на ДПС.    По думите му БСП в добруджанския регион със своето „инерционно и носталгично управление“ от последните 25-30 години не води до нищо добро. И ако това продължи, децата ще продължат да напускат страната, защото в региона няма развитие.    „Този модел трябва да се промени. Този модел може да се промени от ДПС. Ние няма да обещаваме, защото знаем, че кой каквото и да ни обещава, ние ако не си свършим нашата работа, няма кой друг да ни върши работата“, категоричен бе Мустафа Карадайъ.    Той допълни, че с достойните кандидати на партията в Добричко целта е постижима – искана от хората промяна с общи усилия, в единение. Председателят на ДПС призова симпатизанти и актив към пълна мобилизация, така че идеите да достигнат до всеки човек, включително и до опонентите, защото заявеното намерение е едно - да милееш за своята Родина.    Днес Добруджа има нужда от модела на заедността, каза още лидерът на ДПС. „Заедността означава всеки със своето различие да бъдем заедно, всеки да бъде достоен, горд, да може да отстоява своята идентичност, да утвърждава своята идентичност и своето различие, но да бъдем заедно. И това нещо го правим 30 години в нашата Родина“, каза Мустафа Карадайъ.    Той отбеляза, че всяко време иска своето, а времената се менят. Ако преди 50 години условията и изискванията са били едни, то сега те са други.   „Различните идентичности ни дават богатство и на култура, и на всичко“, подчерта Мустафа Карадайъ.    Той отбеляза, че сега в навечерието на местните избори средата е много различна, защото много хора са напуснали страната, за да търсят поминък навън, \"защото няма бъдеще, няма перспектива, няма поминък в повечето населени места“.    По думите на Мустафа Карадайъ в последните 10 години се наблюдава инерционно управление на страната и това е проблем. „Затова ние в национален план казваме: имаме програма за ускорено догонващо развитие на нашата страна“, заяви още лидерът на ДПС.    На кой етнически българин му идваше наум да клати стола на Тодор Живков през 1989г, запита зам.-председателят на ПГ на ДПС Йордан Цонев. Само и единствено на етническите турци и мюсюлмани, чиято чест беше поругана. Тогава и зададохте промяната в нашата Родина, каза още той. Това се случи и беше невероятно. Случи се с воля, смелост, желание и с жертви. Ние сме изправени пред такъв момент днес специално в Добруджа. Трябва да спре инерционното управление на икономиката и земеделието, да спре инерционното носталгично мислене, изтъкна Цонев.    Ние отново сме носители на промяната и на новото, и трябва да променим този начин на мислене. Това е отговорността пред добричката организация, призова Цонев добричката структура на ДПС.    Цонев каза, че в Добруджа е нужен друг поминък и друг начин на мислене, защото тук вече живеят други хора. Тук земеделието се развива по друг начин. Ако това не се промени, ще продължат да се обезлюдяват селата и региона. ДПС има иновативно мислене и може да промени всичко това. Ние знаем какво да направим в нашите райони, защото сме сплотени. Ние сме партия, която не губи връзката с хората, заяви още той.    ДПС сме новаторите, патриотите, истинските добруджанци. Защото си обичаме земята, децата и Родината. Вярвам във вас, че ще го направим на тези избори. България няма повече време за губене. Трябва да вземем властта в свои ръце и да докажем на България, че доброто може да се случи, заключи Йордан Цонев.    На предизборния митинг присъства и народният представител д-р Хасан Адемов.  ", "date": "2019.10.09", "title": "Мустафа Карадайъ от Добрич: Днес Добруджа има нужда от ДПС, има нужда от модела на Заедността!"}
{"url": "http://epicenter.bg/article/Karakachanov/195168/2/0", "text": "  Днес колегата Томислав Дончев ми спомена, че се твърди, че човек от Министерството на отбраната може да е замесен в разпространението на слухове в Сливен. Аз поех ангажимент да проверя. Извиках Александър Урумов, който е директор на пресцентъра на МО. Разговаряхме един час и той ме увери, че няма нищо общо с този случай.   \" , заяви Каракачанов в \"Още от деня\" по БНТ и поясни, че интригата идва от пост във Фейсбук на представителка на \"Правосъдие без граници\". Тя написала: \"    Той е извикал днес Урумов, който го е уверил, че по никакъв начин не стои зад тази провокация и е изразил готовност да бъдат проверени телефоните и компютрите му.    по отношение на Урумов и същевременно подчерта, че ако се окаже, че казаното от него не е вярно, той ще си понесе нужното дисциплинарно наказание.   каза още военният министър.    \"  Томислав Дончев се е объркал - той не е казал, че човек от министерството стои зад психозата, той каза: \"Говори се\". Ще извършим необходимата проверка. Урумов изрази готовност да предостави всички свои канали за комуникации да бъдат проверени - телефони, фейсбук, скайп, вайбър\", разкри силовият вицепремиер.   , все пак сме преди избори. В България винаги се случва едно и също преди избори - създават се интриги и подмолни игри\" И няколко пъти подчерта: \"Ако се окаже, че моят служител наистина е провеждал този саботаж, той ще бъде уволнен\".   Каракачанов се съгласи,че неговата \"концепция за интеграция на циганите буксува\" и обясни това така: \"защото тази година два пъти има избори\".   . Не може едни хора да не си плащат данъците, да живеят само на държавни помощи, да изнасилват безнаказано. Всичко това води до едно обществено напрежение, което един ден ще ескалира и избухне. Това е моята цел - да успокоим обществото и тези хора да разберат, че законите важат за всички и трябва да се спазват от всички\", каза още военният министър.    Той коментира и приетото днес решение на Министерски съвет за стартиране на преговори със Северна Македония и Албания за членството им в ЕС.   завърши Каракачанов.  ", "date": "2019.10.09", "title": "Каракачанов: Не е вярно, че служител на МО стои зад истерията с отнемане на деца! Това е провокация!"}
