{"url": "http://epicenter.bg/article/DINEVI-GRUP-za-Siderov--Toy-kleveti--shte-se-yavi-pred-sada-za-lazhlivi-kvalifikatsii-po-nash-adres/161460/2/0", "text": "Във връзка с изявленията на Волен Сидеров, който в атаката си срешу вицепремиера Валери Симеонов в последните дни често визира и бизнеса на \"Диневи груп\", от компанията излязоха с декларация към медиите.       Уважението към истината изисква да поясним:  Ние сме инвеститори и не управляваме пряко стопански обекти. Отдаваме под наем стотици помещения, в това число и на „Марина Диневи“- там развиват дейност ресторанти, клубове, магазини и т.н.  Отговорност за тези заведения, по отношение на шум, качество на обслужване и др., носят отделните юридически лица, които са наши наематели. Държавните контролни органи контактуват с тях, не с нас. Отговор на въпроса, кое заведение колко пъти е проверявано, може да бъде потърсено от отделните наематели.          и в разрез с бизнес логиката.      За 29 години в бизнеса нищо не сме взели от държавата и нямаме нужда да ни защитават политици.      През последните 12 години яхтеното пристанище е проверявано от всички възможни контролни органи на Република България – заключението им е, че всичко е законно. Юристите ни вече подготвят документите за съда - всеки, който е изрекъл клевети, обидни квалификации и  неверни твърдения, които ощетяват бизнеса ни, ще отговаря пред закона.   ", "date": "2018.08.16", "title": "ДИНЕВИ ГРУП: Всеки, който е изрекъл клевети, които ощетяват бизнеса ни, ще отговаря пред закона!"}
{"url": "http://epicenter.bg/article/Otkriha-tyaloto-na-edno-detsata--koito-moreto-kray-Varna-otnese-/161414/2/0", "text": "Откриха тялото на едно децата, които морето край Варна отнесе.   Рано тази сутрин бе възобновено търсенето на двете момчета, които бяха повлечени от морето във Варна. Операцията е започнала още в 5:50 часа, като в търсенето участват водолази на Военноморските сили, катери на Морска администрация и спасители от Гражданска защита. Двете деца, на 12 и 13 години, изчезнаха вчера около 17:45 часа, след като се разхождали със свои приятели по вълнолома в морската ни столица. Голяма вълна ги завлякла във водата. Веднага бе организирана мащабна операция по търсенето им.  ", "date": "2018.08.16", "title": "Откриха тялото на едно децата, които морето край Варна отнесе "}
{"url": "http://epicenter.bg/article/Izvanredni-merki-v-Haskovsko-zaradi-uran-v-piteynata-voda-/161417/2/98", "text": "В Харманли днес ще започне снабдяването с минерална вода на здравни, социални и детски заведения, съобщава БНР.  Вчера водата беше забранена за пиене и готвене заради наличието на завишени стойности на уран и алфа активност.  В града ще бъдат поставени водоноски с питейна вода. Ограничителният режим е и за три села - Бисер, Надежден и Остър камък.  Изготвено е писмо до областния управител, с което да бъде уведомен за проблема. Ще бъде уведомина и \"Басейнова дирекция\" за предприемане на незабавни мерки.  ", "date": "2018.08.16", "title": "Извънредни мерки в Хасковско заради уран в питейната вода "}
{"url": "http://epicenter.bg/article/Borisov--Ne-sam-dovolen-ot-shefkata-na-Targovskiya-registar--do-4-5-dni-shte-napravim-promeni-/161441/2/0", "text": "Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще направим промени. Това заяви министър-председателят Бойко Борисов в Шумен, предаде Правителствената информационна служба.  „Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа“, добави премиерът. Той беше категоричен, че няма как да изчезне информация от регистъра.  В Шумен премиерът Борисов посети ОУ „Илия Рашков Блъсков“ - едно от четирите училища, които ще бъдат реновирани по ОП „Региони в растеж“ и в които учат общо над 4000 деца.  „Да има повече деца и повече желание да учат – това е добре да се чува. Създаваме условия децата да учат, да спортуват и да са добре“, добави Борисов.  Министър-председателят разгледа също санираните блокове на ул. „Цар Освободител“. Посети индустриалната зона на града, където през последните две години са привлечени 18 инвеститори.  ", "date": "2018.08.16", "title": "Борисов: Не съм доволен от шефката на Търговския регистър, до 4-5 дни ще направим промени "}
{"url": "http://epicenter.bg/article/Viaduktat--Bebresh--na--Hemus----s-20-metra-po-visok-ot-ruhnaliya-most-v-Italiya--no-v-pati-po-siguren-/161443/2/0", "text": "Виадуктът „Бебреш” на АМ „Хемус” е с 20 м по-висок от рухналия мост в Италия. Той е построен в началото на 80-те години на миналия век, припомня бТВ.  В края на 2012 година, един от специалистите, участвал в изграждането на високия 120 м виадукт, заяви пред bTV, че корозията започва да компрометира конструкцията и е нужен ремонт.  Ремонтът на виадукта вече е факт. Питаме експертите от АПИ дали корозията, въздействала на носещите колони през годините, в които той не е бил поддържан, може да го направи по-малко устойчив.  “Съоръжението е ремонтирано в периода 2013 – 2015 година като са отстранени всички повреди, записани във вашия репортаж от 2012 г. Извършени са ремонтни работи по връхната конструкция, осигурено е на земетръс съоръжението. Отстранени са всички повреди и няма място за притеснение”, посочи Александър Тодоров, от Института по пътища и мостове към АПИ.  Виадуктите на „Хемус” са изчислени и изпълнени за в пъти по-големи натоварвания от необходимото и според специалистите бетон и желязо не са били пестени.  В момента ремонт тече и на втория най-висок виадукт на АМ „Хемус”.  ", "date": "2018.08.16", "title": "Виадуктът „Бебреш” на „Хемус” - с 20 метра по-висок от рухналия мост в Италия, но в пъти по-сигурен "}
{"url": "http://epicenter.bg/article/Prez-septemvri-mozhe-da-se-vidi-obnoveniya-Arheologicheskiyat-kompleks--quot-Akve-kalide-quot-/161444/2/0", "text": "Приключва поредният етап от реставрацията и консервацията на старините в археологическия комплекс \"Акве калиде\" край Бургас. Това съобщиха от пресцентъра на Община Бургас. В момента там се монтират пешеходни пасарелки, които ще предоставят на посетителите най-добрите гледни точки към разкритата архитектура на най-посещаваните бани в Източна Европа в продължение на две хилядолетия. Освен това е инсталирано декоративно осветление, отводнен и реставриран е студеният басейн на римските терми, запечатани са градежите в цялата южна част между аподитериума и банята на Сюлейман Великолепни.   Директорът на Регионалния исторически музей Милен Николов запозна днес кмета Димитър Николов с напредъка по подходящото експониране и социализиране на находките. Там все още текат строителни дейности, но през септември всеки жител и гост на града е добре дошъл да види колко по-интересен и достъпен става археологическият комплекс \"Акве калиде\".   Сериозната работа по този знаков обект започна преди 10 години. През всяка от тях Община Бургас отделяше свои средства за разкопки, консервация и благоустрояване на района. Беше привлечено и външно финансиране по различни проекти. Резултатът от тези инвестиции става все по-видим, както ще забележите от приложените към този текст снимки на \"Акве калиде\" от 2008 и от 2018 година.   След като това лято археологическите проучвания бяха концентрирани в северната част на обекта, при следващия етап от социализацията ще бъдат консервирани градежите в източната част, а над тях се предвижда да бъде изграден учебен музей с копие на римска баня.   Науката казва и доказва, че още древните траки са познавали \"Акве калиде\". Век след век мястото е посещавано от знатни римляни, византийски и латински императори, султани и номадски ханове. Всички те са идвали тук, привлечени от лечебната сила на същата минерална вода, която всеки от нас може да използва и днес.   По случай 10 години от старта на мащабните проучвания в археологически комплекс \"Акве калиде\" ще бъде отпечатана първата книга за историята на древните бани. Тя ще бъде представена на 14 септември.  ", "date": "2018.08.16", "title": "През септември може да се види обновеният Археологическият комплекс \"Акве калиде\""}
{"url": "http://epicenter.bg/article/Nova-televiziya-svalya--quot-Chasat-na-Milen-Tsvetkov-quot--/161447/2/0", "text": "Нова телевизия сваля предаването \"Часът на Милен Цветков\".   На мястото на \"Часът на Милен Цветков\" телевизията ще продължи излъчването на забавно съдържание, филми и сериали, съобразно предпочитанията на зрителите, посочени в актуалните проучвания на аудиторията.   Пред \"24 часа\" Милен Цветков споделя, че от Нова тв са му предложили да стане коментатор в предаването на Гала \"На кафе\", но той отказал и напуска телевизията. Не е получил обяснение от ръководството на медията, защо е го свалят от ефир. \"Търся си работа\", обяви водещият.  С два български сериала в праймтайма NOVA ще зарадва любителите на родните филми тази есен. Хитовата медицинска драма \"Откраднат живот\" се завръща с шести сезон, който носи провокативното име \"Анатомия на гнева\". Още четири емблематични актьорски имена - Юлиан Вергов, Владимир Карамазов, Владо Пенев и Ана Пападопулу, ще допълнят звездния каст, а появата им в болница \"Свети Кирил\" ще преобърне живота и съдбите на любимите герои.  Първата българска полицейска комедия \"Полицаите от края на града\" ще предложи нова доза позитивни емоции и забавление на зрителите пред екрана. Герасим Георгиев – Геро отново ще влезе в униформата на инспектор Пламенов, за да забърка серия комични ситуации, заедно със своя спец екип и силния актьорски състав на поредицата.  През есента в ефира на NOVA стартира и новият сезон на VIP Brother. Най-известната къща у нас отново ще събере плеяда от звезди, които ще видим в неподозирана светлина. Темата на шоуто, което постави основите на риалити телевизията в България, този път е \"Женско царство\", и обещава да даде цялата власт, но и цялата отговорност в ръцете на дамите. Събитията в Къщата ще се случват според волята на жените, а съквартирантите ще изпаднат в ситуации, които надхвърлят и най-смелите им фантазии за преживяването, наречено VIP Brother.  През новия сезон сутрешните предавания на NOVA \"Здравей България\" и \"Събуди се\" ще бъдат с обновени визия и рубрики. Журналистическите екипи ще информират за актуалните теми, но ще предложат и нови разследвания, както и формати, свързани с малко известни исторически факти, с демографската криза, както и с политическите и социални трусове в Европа преди изборите за Европейски парламент догодина.  Лайфстайл предаването \"На кафе\" също се завръща в ефир през септември – с обновено студио, нова визия и изцяло променена концепция, в която акцент ще са най-известните личности от България и света. Продуцентите обещават сутрешните часове по NOVA да са зона на положителните емоции, а основната цел на предаването ще е забавлението на зрителите. Позитивното настроение ще допълват живите репортажи от различни точки на страната и атрактивни нови лица, които ще обсъждат темите на деня с усмивка и без да прекрачват границите на добрия вкус.  В късния часови пояс, на мястото на \"Часът на Милен Цветков\", телевизията ще продължи излъчването на забавно съдържание, филми и сериали, съобразно предпочитанията на зрителите, посочени в актуалните проучвания на аудиторията.  ", "date": "2018.08.16", "title": "Нова телевизия сваля \"Часът на Милен Цветков\". Водещият си търси работа"}
{"url": "http://epicenter.bg/article/Ochakvat-ni-novi-valezhi-prez-uikenda/161450/2/0", "text": "Атмосферното налягане е и ще остане близко до средното за месеца. През нощта ще бъде ясно и почти тихо, а  . След обяд ще има временни увеличения на облачността, но само на отделни места в западните райони от страната краткотрайно ще превали. Ще духа до умерен североизточен вятър. Максималните температури ще са предимно между 30 и 35 градуса, сочи прогнозата на НИМХ - БАН.   Над  ще е слънчево. Ще духа до умерен североизточен вятър. Максималните температури ще са 29-31 градуса. Температурата на морската вода е 26-27 градуса. Вълнението на морето ще бъде 2-3 бала.   Над  ще бъде слънчево. След обяд ще има временни увеличения на облачността, но само на отделни места в масивите от Западна България краткотрайно ще превали. Ще духа умерен до силен вятър от изток-североизток. Температурите ще останат без съществена промяна, максималната на височина 1200 метра ще е около 23 градуса, на 2000 метра - около 16 градуса.   През  в следобедните часове ще има по-значителни временни увеличения на облачността. В  само на отделни места в Западна България е възможно краткотрайно да превали, в неделя вероятността за краткотрайни валежи с гръмотевици на повече места е по-голяма. В източните райони ще духа слаб до умерен североизточен вятър. Температурите слабо ще се понижат.", "date": "2018.08.16", "title": "Очакват ни нови валежи през уикенда"}
{"url": "http://epicenter.bg/article/Dve-detsa-sa-udareni-ot-avtomobil-v-Petrich-sled-driftove/161405/3/0", "text": "Две деца са блъснати в Петрич от автомобил след дрифтове тази нощ,  предаде БТВ.   Те чакали под навес заради дъждовното време, когато колата връхлита върху тях.   Децата са настанени в болница. Снимките от мястото на инцидента са качени от очевидец във „Фейсбук” с апел да се дари кръв, ако се наложи.    ", "date": "2018.08.16", "title": "Две деца са ударени от автомобил в Петрич след дрифтове"}
{"url": "http://epicenter.bg/article/Ima-li-opasnost-ot-nova-finansova-kriza-sled-sriva-na-turskata-lira---Video--/161419/4/0", "text": "След срива на турската лира се появиха страхове от нова световна финансова криза.  „За никаква финансова криза не може да става дума на този етап. Очакванията са, че няма да последват сътресения за европейските банки. За нас е изключено да очакваме отрицателни последици. Не е отминала опасността за самата Турция”. Това коментира в ефира на NOVA бившият финансов министър проф. Христина Вучева.  „Опасно би било, ако това се задълбочи и премине една много висока инфлация, която да доведе до безработица, спадане на доходи. Но мисля, че Турция няма да стигне дотам”, заяви още Вучева.  „Мисля, че Турция ще смени тона в добрия смисъл”, заяви Весела Чернева от Европейския съвет за външна политика. „Турция ще бъде по-склонна на договорки с Европа, защото страната наистина има нужда от средства”.  Като пример Вучева и Чернева дадоха освобождаването на гръцки военнопленници.  „На Ердоган ще му трябват много пари, за да стабилизира банките”, коментира още Чернева.  ", "date": "2018.08.16", "title": "Има ли опасност от нова финансова криза след срива на турската лира? (Видео) "}
{"url": "http://epicenter.bg/article/Georgi-Parvanov--/161429/11/0", "text": "    - Със сигурност по-близо с всички предимства и рискове, които има в тази позиция. България първа призна Македония с конституционното й име, и аз мисля, че това беше морално и исторически оправдан акт. Във времето се случиха много неща, и позитивни, и колебливи, за да се стигне до договора, който имаме от август 2017 година, който някои ваши колеги нарекоха исторически, и който така, както утвърждава някои позитивни тенденции, и крие известни рискове. Аз добре си спомням тържеството около паметника на Гоце Делчев, гроба на Гоце Делчев в Скопие – речта, която произнесе премиерът Зоран Заев – реч, в която той изброи всички възможни етноси, участвали в Илинденското въстание, и странно за някои, за мен не, пропусна нас, българите. Тогава ние не реагирахме, ние, българската делегация премълча – може би дипломатически такт. Никой вътре в страната, включително и от опозицията, не се обади. Мина време, премиерът Заев предложи ново име на Македония – Илинденска Република Македония, и тогава много от онези, които трябваше да коментират, премълчаха, нямаше коментар. Сега буквално през последните дни избухнаха по повод на друго, може би не чак толкова значително изказване на Заев. Припомням тези факти, за да посоча, че за разлика от отношенията Атина-Скопие, които бяха регламентирани в един обемист и според мен прецизно изпипан от гръцка страна договор, ние подписахме нещо, което твърде напомня декларация Костов-Любчо Георгиевски от 1999 година, повтаря я буквално. Не че има нещо лошо в това, но ние заметохме, както се казва, боклука под килимчето, неподозирайки, че ще дойде време, когато отказвайки се от антична история в Скопие – това е факт с този договор и реално така се случват нещата – те ще се опитат да градят, да утвърждават идентичност на базата – извинявам се за грубия израз – кражбата на българска история.     - По различни причини. Може би това и в резултат на натиска отвън, който формира българската позиция. Може би има и други причини. Каквато и да е обаче, за мен показва недалновидност. Защото ако не изясним въпросите – пропуснахме това да стане в договора, ако трябва да се търси друг документ или друга форма – нека дипломатите да преценят, но ние трябва ясно да заявим, че Илинденското въстание е българско по своя характер. Българско е защото населението от този период, от края на XIX – началото на XX век има българско самосъзнание. Подавляващата част от това население има такова самосъзнание, организаторите, инициаторите, ръководителите на въстанието смятат себе си за българи, и не е имало коментари и двусмислия по въпроса. Чуждите консули, дипломатите отвън, когато отразяват въстанието, говорят преди всичко само за българско въстание. С всеки опит да се размият нещата, според мен, се създават проблеми в нашите отношения. Стигна се дотам, че някои решиха това да бъде краят на историята в българо-македонските отношения – е, няма как да стане, защото все пак историята е в основата на идентичността и на древна България с нашата 1300-годишна история, и на млада Македония. Аз нямам претенции и не бих искал на никого да внушавам как да се нарича и как да се самоопределя днес оттатък границата, във Вардарската част на Македония, но никога няма да приема някой да твърди, че Гоце Далчев, Даме Груев, Сандански и техните съратници са не са били българи, просто защото познавам документацията от игла до конец. Както се казва, готов съм да споря със Заев, и с всеки друг, така, както съм спорил с някои от техните предшественици, защото това е историческата територия, която ние не можем да предадем.     - Хубаво е, аз ви благодаря, че напомняте за тези знаци, които ние дадохме с Борис Трайковски, наистина и в Благоевград, и след това на Струмица на другия ден буквално, бяхме на паметниците на Гоце Делчев. С Цървенковски сме били в Сандански, в Мелник на паметника на Яне. Това бяха знаци, малки стъпки към общия прочит на историята. Аз трябва да бъда честен, да кажа, че оценявам високо подписания договор миналата година между Борисов и Заев. Имах очаквания той да отиде много по-далеч от онова, което ние сме направили с президенти и премиери в предишните години. Така звучеше и всички смятахме, че така ще се случи. Но нека да разберем – не е достатъчно да застанем ние, държавниците един до друг на тържествата – това е необходимо, но не достатъчно условие. Много важно е ние да изречем истината, може би с помощта на специалната комисия, може би ако питате мен с активния ангажимент на Академията на науките и другите научни звена, но да е ясно. Аз пак ще кажа – периодът, за който сега говорим, края на XIX – началото на XX век е период, който няма как да бъде оценен по друг начин, освен като български период в македонската история. Или ако трябва да бъда по-свободен в изказа си – македонската държава се създава, възниква на българска почва. Тя е присъдена на вековната снага на българската история, на държава. И в това няма нищо обидно. Има такива примери в световната история. Това не е основание от наша страна да претендираме към съвременна Македония. Те, пак ще кажа, да се самоопределят както си искат, сигурно в рамките на Европейския съюз и НАТО това ще им дава основания да го отстояват все повече и повече, но пък ние от своя страна по никакъв начин няма да позволяваме това да се случва за сметка на българската история и култура.     Искам да кажа, че за тези десетилетия, не само годините на Прехода, но и далеч преди това, ако щете от 60-те години може би, в България работят много учени, има цели научни звена, които свършиха огромна по обем и по качество работа, доказвайки тази истина. Сега, друг е въпросът, че доста скромни са тиражите на научните издания, недостатъчно популяризират тези постижения българската държава, за разлика от македонската държава в Скопие, които имат много мощна пропаганда в Европа и по света. И в това отношение сме длъжници. Нека да бъдем добри приятели. Аз съм бил може би най-горещите радетели за това през годините, надявам се да не го отрекат в Скопие. И се радвам, това, което съм казвал преди 25 години го повториха Борисов и Заев – ние сме най-близките народи тук, на Балканите. Нека да го докажем на практика. Нищо, че Заев го каза на другия ден и на сърбите по същия начин. Аз съм снизходителен към този стремеж да се казва на всеки онова, което ще се хареса. За мен е важно наистина, отстоявайки историята, в същото време пак да създаваме и поощряваме онези чисто човешки контакти, отношенията между бизнеса, между хората от науката и културата като цяло.     - За мен изказването на Заев не е изненада. Аз внимателно проследих през годината всичко онова, което той казваше, и то беше все в тази посока. Той отстоява македонската идентичност, лошото е, че е за сметка на нашата история. Отново ще повторя – уви, българските политици проспаха тези негови изказвания, някои от които много по-категорични. Това е едно. И второ, в духа на най-лошите политически български традиции се вкопчиха един в друг с някакви такива „Фейсбук“ реплики, в които няма съдържание, няма дълбочина, няма никаква идея. Например, опозицията високопарно призовава Борисов да каже истината, но лидерът на парламентарната опозиция каза ли коя е истината? Чухме ли от тях, че става дума за българско въстание и със съответните аргументи? Защото от другата страна сродната партия – партията на Заев, СДСМ излезе с разгърнато становище. Струва ми се, че само партия АБВ реагира през годината, през тези месеци доста адекватно, но пак ще кажа, без груба агресивност, така, както го направиха някои от двете основни партии в България в последните дни и седмици. Само още една дума в тази посока. Чух в тази тежка полемика реплика за отговорността на левицата, на комунистическото движение, отговорно за която аз съм писал и съм говорил преди 1989 година, така че някак си не приемам някой, който сега се е събудил и се е досетил, че може да прави политика с критики по историята, на мен да ми говори тези неща. И беше един персонален момент – атакуваха Димитър Благоев за едно негово изказване, за което аз съм писал преди всички в българския парламент – 1917 година, грешно изказване, това е негов гаф, и то е единството в цялата десетилетна политическа кариера на лидера на тесните социалисти. През всичкото останало време Благоев е много ангажиран с македонския въпрос, с българската кауза. От първото му изказване, когато казва да се съединят българите от Княжеството, от Македония и Тракия е най-естествено, през ангажиментите му в организацията на имиграцията, впрочем той е поканен от самия Гьорче Петров да оглави Върховният македоно-охридски комитет, което е признание точно за този ангажимент. Нека да се познава историята, ако някой реши да води тези полемики. И второ, хайде да водим полемиката обърната навън, а не вътре да трупаме политически дивиденти за сметка на отдавна минали събития.      - Не, това няма да се случи, просто е повторение на дебат, който сме го въртели безброй пъти от началото на Прехода. На мен лично ми е омръзнало да го водя, защото в него няма перспектива. Дайте да извадим аргументите, които говорят за българската кауза, да я усвоим тук, на Балканите, да я направим популярна в Европа, защото и досега, когато говорим за нашите проблеми тук, в Европа, а и отвъд океана, само повдигат рамене, и както виждаме, и както обикновено става, те не предлагат националния принцип на Балканите, а по-скоро си отстояват техни интереси – интересите на Великите сили.     - Трябва да има диалог, първо, вътре в страната, и второ, между нас и Скопие. Договорът беше подписан преди една година, тържеството Илинден 2018 година се случи без да се отрони, ако щете, една приказка по същество. Една декларация, която само по себе си не е лоша, че отбелязваме заедно Илинденско-Преображенското въстание, и дотук. А някой трябва да ги изговори тези неща по същество, но не да стигаме до крайности. Аз за всички тези години от началото на Прехода и като президент съм отстоявал разбирането, че Македония трябва да има своето бъдеще в Европейския съюз и НАТО при ясни условия от наша страна и без да правим формални спънки, защото това би създало дългосрочни проблеми между най-близки народи, които сме ние с хората от Вардарска Македония. Заканата, нека така да кажа, след Илинден може да дойде Видовден, е симпатична, но не мисля, че е държавническа.     - О, знаете ли, чакам вече много време, сигурно както всеки честен българин, да се случи нещо, да има един въпрос, по който „Дондуков“ 1 и 2 да са на едно мнение. Имам усещането, че има едно самоцелно търсене на сблъсък, на конфликт по всички въпроси, а тук става дума за политика, която и голяма политика, но е и стратегическа. Дали на Консултативен съвет, дали под някаква друга форма, трябва да има начин да си говорят нашите първи държавници, защото обратното е да страдаме, да търпим загуби, да има кражба на история и т.н. Трябва да се възобнови политическият дебат в България. Аз много се опасявам, че беше убита идеологията в модерния смисъл на думата. Няма идеен дебат в българската политика. Опасявам се, че дори по някакъв начин беше убита и политиката, поне в ония смисъл, в който аз помня, навремето сме водили много люти политически битки, но твърдя, че на принципна основа. И не само по конкретни поводи, каквато е македонската тема. Нека да се водят дебати между политиците, и не само в парламента. Парламентът да престане да ни занимава със скандалите си, да се изнесе дебатът в гражданското общество, колкото и да звучи тривиално това, защото иначе ние виждаме, че се взимат едни решения, които след това се опровергават във времето. Все пак сметката я плащат всички, не само политиците.     - Да приемем тази метафора. Но за мен основното тръгва от последните събития. Гръцко-македонският договор, всъщност, стеснява терена за утвърждаването на македонска идентичност. Без антична история опасявам се, че те ще се вкопчат още повече в българската част, българския вектор, така да се каже, от историята на македонската държава, и ако ние своевременно сега, в близките дни и седмици не изясним този въпрос, ще влезем в него в Европа, и това наистина вече няма да е добър тон.     - Не, договорът беше една добра необходима стъпка. Не съм аз този, който ще го отрече. Напротив, може би не толкова самият договор, колкото пиарът около него създаде една позитивна обстановка. И все пак в рамките на тази позитивна атмосфера ние трябваше да усетим, да чуем посланията на нашите приятели в Скопие, да ги предупредим дали на ухо, дали публично – тук дипломатите казват, че така повече не бива да продължава, и в крайна сметка да се разберат. Отново ще кажа, така, както се отказаха от античната част от историята си, която беше присвоена – тук няма никакъв спор, така и трябва да признаят, че развитието на идеята за македонската държавност, за обособяването на тази част от Македония в отделна държава, тръгва от българска политическа територия, идейна територия, не само в географския смисъл на думата. И от това те няма да загубят. Това, че техните предци, дядовци, роднини са имали българско самосъзнание, не им отнема правото те да се чувстват как преценят. Поне аз нямам такива претенции да им насаждам друго самосъзнание.     - Всичко зависи от това колко искрено е било партньорството, което сме развивали през годините. Имам предвид и през периода, в който аз съм играл по-важна роля, и сега. Защото някой отвън ни натиска, ако всичко е било, защото Македония трябва да стане член на НАТО и Европейския съюз, то ще бъде ден до пладне. Ще си извървят пътя и ще си я караме по старому. И в крайна сметка знаете ли, ние имаме един много по-дълбок мотив от този, който напоследък се изтъква за активизиране на отношенията ни – евроатлантическият мотив, който е основен сякаш за София и Скопие. Не, за мен много по-важно е точно онова, което имаме като общност в историята. Това е много по-сплотяващото, спояващото, отколкото една такава временна цел, каквато е евроатлантическата перспектива в Македония.     - Маркирахте много проблеми. Ако трябва да разширим темата на нашия разговор, много важно е ние да стабилизираме отношенията си с приятелска Македония, защото виждаме какво се случва на Балканите. Виждаме финансовата криза в Турция. Виждаме проблемите, които има във връзка с намеренията, обявени между Албания и Косово, и реакцията на Сърбия. Виждаме в една Румъния се повтарят нещата. И ако ние не излъчваме стабилност, но осъзната стабилност, а не декларирана, то тогава би могло наистина както се казва – когато мечката танцува в комшията, тя може да дойде и у нас. И затова е необходимо онова, което беше оценено позитивно, и аз се присъединявам към тази оценка – нашата лидерска роля във времето на председателството се продължи, разбира се, в нови форми – нямаме тези аргументи, нямаме тези лостове и механизми, но все пак има един авторитет, който би трябвало да се използва, и да даваме добър тон за бъдещето на Балканите.     - По-вероятното е референдумът да успее, защото допускам, че албанският компонент ще бъде масово участващ, съгласуващ и това окончателно ще реши въпроса. Но знаете ли, проблемите няма да спрат до него, защото аз видях социологически проучвания, в които рейтингът на двете основни партии – управляващите социалдемократи и ВМРО в Македония се изравняват. Оттук нататък ще има други предизвикателства, които ще държат в напрежение нашите съседи. И още по-важно е в такава ситуация те да имат добрите отношения с нас, а и не само. Иначе, референдумът каквото решат хората, това трябва да се приеме. Глас народен – глас Божи.  ", "date": "2018.08.16", "title": "Георги Първанов: Между премиер и президент има самоцелно търсене на конфликт по всички въпроси"}
{"url": "http://epicenter.bg/article/-Tebeshireniya-chovek----maystorski-konstruiran-trilar--chiito-obrati-shte-shokirat-chitatelya/161465/6/0", "text": "На 17 август излиза от печат „Тебеширения човек”, един блестящ, майсторски конструиран трилър, чиито обрати ще шокират и най-наблюдателния читател!   „ “(превод: Деян Кючуков, стр. 312, цена: 16 лв.) ни връща в недалечната 1986 г., за да ни запознае с Еди и неговите приятели, деца на прага на юношеството. Дните им минават безметежно - в шляене в покрайнините на задрямалото английско селце, където живеят, и в търсене на приключения. Еди среща г-н Халоран, Тебеширения човек, и му хрумва идеята за таен код: децата започват да рисуват малки фигури с тебешир, които им служат да си разменят послания, понятни единствено на тях. Докато един ден мистериозно появило се тебеширено човече не ги отвежда право към разкъсано човешко тяло и след това нищо няма да е същото. Трийсет години по-късно Еди, който вярва, че е загърбил миналото, неочаквано получава писмо с тебеширена фигура…    живее в Нотингам, Англия. Работила е като копирайтър, телевизионен водещ, глас зад кадър и е разхождала кучета срещу заплащане. Не се изкушава да се посвети изцяло на писането, но и никак не й липсва разхождането на четирикраки.   „Тебеширения човек“ е дебютният й роман. Майсторското редуване на минало и настояще го превръща в забележителен трилър, в който всеки герой е като изваян от плът и кръв.     *** Главата на момичето почиваше върху малка купчина оранжеви и кафяви листа. Бадемовите й очи гледаха нагоре, към сводестите клони на яворите, буковете и брястовете, но не виждаха слънчевите лъчи, които подобно на предпазливи пръсти минаваха между тях и пръскаха златисти петънца по земята. Не мигаха, нито потрепваха, когато дребни горски буболечки лазеха през зениците им. Не виждаха вече нищо освен тъмнина.   Малко встрани една бледа ръка се протягаше от друга купчина шума, като че търсеше помощ или пък уверение, че не е сама. Но нищо такова не идваше. Останалите части от тялото бяха по-надалеч, разпръснати и скрити из други уединени кътчета на гората. Наблизо изпука съчка. Звукът й отекна като изстрел в застиналата тишина и подплаши цял рояк птици от храстите.   Някой доближи и приклекна до невиждащото момиче. Леко докосна с ръце косата й, в трепетно очакване поглади с пръсти студената й буза. После вдигна главата, махна няколко листенца, полепнали по окървавения чукан на врата, и внимателно я положи в торба, където тя легна сред няколко натрошени парчета тебешир.   След кратко колебание бръкна вътре и затвори очите й. Накрая дръпна ципа на торбата, изправи се и я отнесе.   Няколко часа по-късно пристигнаха полицаите и екипите от криминалисти. Те оглеждаха, номерираха, фотографираха и накрая отнесоха тялото на момичето в моргата, където частите останаха няколко седмици, сякаш в очакване да бъдат сглобени.   Това така и не се случи. Имаше щателни следствени действия, издирвания, допитвания, но въпреки всички усилия на полицията и цялото население на града главата никога не бе открита и момичето от гората никога не стана отново цяло. Да започнем отначало. Проблемът беше, че никой от нас не бе съгласен с останалите по въпроса кога точно е началото. Дали когато Дебелия Гав получи кутия тебешири за рождения си ден? Дали когато ние започнахме да рисуваме тебеширени фигурки, или когато те започнаха да се появяват от само себе си? Дали при ужасния инцидент, или при откриването на първото тяло?   Начала колкото щете и всяко от тях, предполагам, може да свърши работа. Но според мен истинското беше денят на панаира. Него съм запомнил най-добре. Заради Момичето от въртележката, разбира се, но също и защото това беше денят, в който всичко престана да бъде нормално.   Ако нашият свят бе едно от онези стъклени кълба със снежинки, то това бе денят, в който някой скучаещ бог го взе, разтърси го хубаво и пак го остави на мястото му. Дори когато снежинките паднаха и се успокоиха, нещата вече не бяха същите. Не точно. Може и да са изглеждали същите през стъклото, но отвътре всичко беше различно. Това беше и денят, в който за първи път срещнах господин Халоран, което е още една причина да бъде подходящ за начало.     -Ще има буря, Еди. Баща ми обичаше да предсказва времето с плътен, авторитетен глас, като хората по телевизията. Правеше го с абсолютна увереност, макар че почти винаги бъркаше. Погледнах през прозореца към безупречно синьото небе – толкова ярко, че чак те караше да примижаваш. -Не ми изглежда да се задава буря, татко – казах с уста, натъпкана с хапка сандвич със сирене.   -Това е, защото няма да има никаква буря – намеси се мама, влизайки в кухнята внезапно и безшумно като някой нинджа. – По   съобщиха, че ще е слънчево и горещо целия уикенд... и не говори с пълна уста, Еди.   - Хмммм – изсумтя татко, както правеше винаги, когато не бе съгласен с нея, но се боеше да й възрази.   Никой не смееше да възразява на мама. Тя беше – а и все още е – малко плашеща. Висока, с къса тъмна коса и кафяви очи, които можеха да искрят, ако е весела, или да стават почти черни, ако е ядосана (впрочем подобно на супергероя Хълк по-добре бе човек да не я ядосва).   Мама беше доктор, но не от обикновените доктори, които ти гипсират крака или ти бият разни инжекции. Татко веднъж ми обясни, че тя помага на хора, които имат проблеми. Не спомена какви точно, но предположих, че трябва да са доста тежки, за да опре човек до нея.   Той също работеше, но от къщи – пишеше разни неща за вестници и списания. Но не през цялото време. Понякога се оплакваше, че никой не искал да му даде работа, или казваше през горчив смях: „Този месец аудиторията ми е в почивка, Еди“.   Като дете нямах усещането, че баща ми има „истинска“ работа. Не и за един татко. Татковците трябваше да носят костюми и вратовръзки, да тръгват за офиса сутрин и да се прибират вкъщи за вечеря. Моят ходеше да работи в стаята за гости, където сядаше пред компютъра по тениска и долнище на пижама, понякога без дори да си среше косата.   Външният му вид също не бе като на другите. Имаше голяма, гъста брада и дълга коса, която връзваше на конска опашка. Носеше оръфани джинси с дупки по тях дори и през зимата и избелели тениски с имена на древни рок групи, като „Лед Цепелин“ и „Дъ Ху“. Понякога ходеше и по сандали . Помня как Дебелия Гав нарече баща ми „дърт хипар“. Вероятно е бил прав, но аз го счетох за обида и му налетях на бой. Той ми отупа прахта и се прибрах у дома с няколко синини и разкървавен нос.   По-късно се сдобрихме, разбира се. Дебелия Гав можеше да бъде истински задник – едно от онези едри момчета, които винаги трябва да са най-шумни и досадни и по този начин държат на разстояние истинските гамени – но също ми беше приятел и един от най-верните и великодушни хора, които познавах.   -Човек трябва да се грижи за приятелите си, Еди Мюнстер – ми каза веднъж тържествено. – Приятелите са всичко.   Еди Мюнстер беше прякорът ми поради факта, че фамилията ми бе Адамс, като в „Семейство Адамс“. Разбира се, хлапето там се казва Пъгсли, а Еди Мюнстер е от „Семейство Мюнстер“, но така или иначе по някаква логика ми лепнаха прозвището и то си остана.   Еди Мюнстер, Дебелия Гав, Железния Мики (поради огромните шини, които носеше на зъбите си), Хопо (Дейвид Хопкинс) и Ники. Това беше нашата банда. Ники нямаше прякор, защото беше момиче, макар да полагаше всички усилия да докаже, че не е така. Псуваше като момче, катереше се по дърветата като момче и умееше да се бие не по-зле от повечето момчета. Но видът й все пак си бе на момиче. Доста симпатично при това, с дълга червена коса и бледа кожа, осеяна с безброй малки, кафяви лунички. Не че й обръщах някакво внимание, разбира се.", "date": "2018.08.16", "title": "„Тебеширения човек” - майсторски конструиран трилър, чиито обрати ще шокират читателя"}
{"url": "http://epicenter.bg/article/Italiya-obyavi-izvanredno-polozhenie-za-srok-ot-12-mesetsa-v-rayona-na-Genua/161410/7/0", "text": "  Конте заяви на пресконференция в Генуа, че е взел решението след искане на местните власти и подчерта, че са деблокирани 5 милиарда евро от националния фонд за извънредни ситуации.   \"Това е първа мярка на правителството пред лицето на тази трагедия\", подчерта той. Освен това в страната ще бъде обявен национален траур. Предстои да бъде определен денят, който ще съвпадне с погребението на жертвите, добави премиерът.   Конте отправи и критики срещу Аутостраде пер л'Италия (Autostrade per l'Italia), оператор на срутилия се вчера мост, който е част от управлявана от предприятието отсечка на магистралата. Премиерът заяви, че Аутостраде пер л'Италия е носела отговорност да гарантира сигурността на моста и правителството няма да чака резултатите от криминалното разследване, преди да предприеме действия.    ", "date": "2018.08.16", "title": "Италия обяви извънредно положение за срок от 12 месеца в района на Генуа"}
{"url": "http://epicenter.bg/article/Grigor-Dimitrov-pobedi-Misha-Zverev-s-2-0-seta-po-patya-na-zashtita-na-titlata-si/161415/8/0", "text": "Най-добрият ни тенисист Григор Димитров започна защитата на титлата си в Синсинати с победа над Миша Зверев във втория кръг на турнира, предаде агенция „Фокус“. Григор спечели първия сет със 7:6 гейма, като взе тайбрека със 7:5 точки, а във втория сет осъществи важен пробив и след 7:5 гейма, затвори мача с 2:0 сета.   Следващият съперник на Григор Димитров е Новак Джокович, който отстрани Адриан Манарино с 2:1 сета.  ", "date": "2018.08.16", "title": "Григор Димитров победи Миша Зверев с 2:0 сета по пътя на защита на титлата си"}
{"url": "http://epicenter.bg/article/Madona-otbelyaza-60-ti-yubiley-s-blagotvoritelen-proekt-za-obrazovanie-i-zdravni-grizhi-za-siratsi/161420/10/100", "text": "Днес Кралицата на поп музиката Мадона става на 60 години. Мегазвездата отброяваше дните до рождения си ден със забавни снимки в социалните мрежи. А в момента най-вероятно се готви за поредния буен купон с много приятели. Миналия месец поп иконата обяви   за образование и здравни грижи за сираци в Малави по повод 60-ия си рожден ден, пише Дир.бг. Нейната цел бе да събере поне 60 000 долара, но сумата вече надхвърля 200 000.   ще става през личната ѝ страница във \"Фейсбук\" до края на август. Мадона има осиновени четири деца, родени в африканската държава.   2018-а бе изключително вълнуваща година от живота на Мадона. Звездата се премести окончателно  и продаде жилището си в Манхатън, Ню Йорк. Певицата живее с малките си деца Дейвид Банда (12), Мърси Джеймс (12) и 5-годишните близначки Стела и Естер в същински палат от 18-и век. Бившият бутиков хотел разполага с 12 луксозни спални.   В скорошно интервю Мадона разкри, че една от причините да напусне родината си е, че искала да избяга от президента на САЩ Доналд Тръмп. Това сигурно би било поредното неповторимо скандално изказване на Мадона, ако не съществуваше масово обединение на голяма част от звездите по цял свят срещу политиката на бизнесмена. , коментира певицата.   За радост на всички, влюбени във вечно модерния стил на музикалната икона, 2018-а стана още по-специална, тъй като Мадона обяви, че  . Той излиза три години след успешния \"Rebel Heart\". Новата тава е повлияна от португалската музика и в записите участват местни музиканти. Разбира се, ще има и някои скандални парчета. В \"Risky places\" ще стане дума за местата, на които звездата си фантазира да прави секс. Сред тях са игрище за голф, църква, мазето на баща й, гробище и спалнята на рапъра Кендрик Ламар.   Миналия уикенд, на 11 август, Мадона развълнувана отбеляза и  . Между двамата настъпи сериозен разрив през 2016 година. Тогава Роко беше много сърдит на майка си и след като прекара Коледа и Нова година при баща си Гай Ричи и съпругата му във Великобритания, категорично отказа да се върне при Мадона, която по това време живееше в САЩ.    сподели Мадона в Инстаграм, като по-рано публикува колаж с образа на сина си Роко, съставен от миниатюрни кадри с лицето на майка му.    коментира Мадона.", "date": "2018.08.16", "title": "Мадона отбеляза 60-ти юбилей с благотворителен проект за образование и здравни грижи за сираци"}
{"url": "http://epicenter.bg/article/Printsesa-An---misterioznata-dashterya-na-Elizabet-II--koyato-ostava-v--quot-periferiyata-quot--na-istoriyata-Snimki-/161440/10/100", "text": "Принцеса Ан - единствената дъщеря на кралица Елизабет II и принц Филип и едно от четирите им деца - сякаш остава в \"периферията\" на кралската история.   Ан Елизабет Алис Луиз Уиндзор е родена на вчерашния 15 август през 1950 година. Принцесата поема повече от 500 публични ангажимента на година и въпреки понякога странното си поведение, тя е един от най-възхитителните членове на Кралското семейство.   Конете и конните състезания са нейната страст. На 21-годишна възраст тя печели 3-дневно състезание по конна езда. Тогава от BBC е избрана за личност на годината в категория \"Спорт\" за 1971 г. В продължение на повече от 5 години се състезава за Великобритания, като печели сребърен медал както в индивидуални, така и в отборни дисциплини по време на Европейското първенство през 1975 г. в Германия.    След това през 1976 г. участва и в Олимпийските игри в Монреал като част от националния отбор на Великобритания.   Въпреки че вече се е отказала от ездата, принцесата остава активна в света на конните състезания. През 1986 г. тя става президент на Международната федерация по конен спорт и е председател на Асоциацията по езда за хора с увреждания. Освен това Ан е и член на Международния олимпийски комитет.    Ан се омъжва за свой съотборник и капитан на националния отбор Марк Филипс през 1973 г. в Уестминстърското абатство. Двамата имат две деца - Питър, които се ражда през 77г. и Зара - родена през 1981 г.    В началото на 1974 г. беше извършен опит за отвличане на принцесата и въпреки че Ан беше невредима, нейният личен бодигард, назначен от двореца, беше прострелян по време на инцидента.   Принцесата и Филипс се развеждат през април 1992 г., а през декември същата година тя се сключва брак с Тимъти Лорънс, командир на Кралския флот.  Двойката не залага на грандиозна сватба, а по скоро на малка частна церемония.   :", "date": "2018.08.16", "title": "Принцеса Ан - мистериозната дъщеря на Елизабет II, която остава в \"периферията\" на историята(Снимки)"}
{"url": "http://epicenter.bg/article/Gramnaha-gardite-na-rodna-folkpevitsa--Snimki-/161445/10/100", "text": "Силиконовите гърди на фолкпевицата Марина Тошич гръмнаха, сигнализираха наблюдателни нейни почитатели, цитирани от \"България днес\".  Изпълнителката със сръбски корени, която от малка живее и пее в България, не спира да публикува свои разголени снимки. Фолкаджийката заголва гърди, дупе и застава в разнообразни сластни пози. На един от кадрите се вижда тревожното състояние на гърдите й. \"Изглежда сякаш шевът след поставянето на импланта се е пръснал и притеснително във всеки един момент може да изтече\", коментират с присвити очи разтревожени почитатели на блондинката. Въпреки това не липсват и мъже, които харесват визията на изпълнителката, която не оставя голяма част от тялото си на въображението.  След хирургическа интервенция за поставяне на силиконови импланти има период, в който шефовете ясно си личат. Докато разрязаното място зарасне, отнеме известно време и тогава дамите предпочитат да се крият. Не е ясно дали Марина Тошич наскоро си е правила операция, или изпитва проблеми с имплантите си.  Тревожната снимка е направена на един от луксозните плажове на тузарския курорт Сен Тропе. От известно време чалгарката е на обиколка из Монако, Швейцария и престижните курорти на Френската Ривиера. На всички кадри тя позира сама, като не е ясно кой я придружава на екзотичната почивка. Младата певица е убедена, че на този етап от професионалната си реализация едно сериозно обвързване само би й попречило. В момента цялата й енергия е съсредоточена в създаването на музика и обогатяване на музикалния й репертоар.  \"Аз съм едно сръбско момиче, което отдавна имаше желание да пее, още когато видях за първи път песните по телевизия \"Планета\", и ми се създаде една мечта, която се радвам, че сбъднах. От 9-годишна мечтая да стана част от \"Пайнер\", откровена е Тошич.", "date": "2018.08.16", "title": "Гръмнаха гърдите на родна фолкпевица (Снимки)"}
{"url": "http://epicenter.bg/article/Ekspert-po-kibersigurnost--Problemat-s-Targovskiya-registar-e-zaradi-zanizhen-kontrol/161406/2/0", "text": "Проблемът с блокирането на Търговския регистър е заради занижен контрол. Това е позицията на Ясен Танев, специалист от киберсигурност, който в студиото на „Тази сутрин” уточни, че не става дума за хакерска атака.   Не е било хакерска атака според мен. Това е проблем свързан със занижен контрол и активното наглеждане на обществено значима инфраструктура, посочи той.   За търговския регистър разбрахме, че е повреден масив, който съхранява данните. Той е планиран правилно - при концепцията се казва да се използва масив, не дискове и има топъл резерв, който се включва. В архитектурата му има още едно хранилище на данни в София. Данните се съхраняват и в секретен център за възстановяване на работата при инциденти като този. По дизайн нещата е трябвало да се случат добре, обясни специалистът и добави, че е липсвало копие, което да бъде възстановено веднага и резервният център вероятно не е работил.    Танев допълни, че трябва да се отговори на въпроса кой от заложените процеси не се е случил. „Няма лошо да дефектира система и да бъде възстановена, но има проблем, че обществото не е информирано. Навремето ни спестиха експлозията в Чернобил. Не била да се губи доверие в държавата”, добави Танев.   Той обърна внимание на ниското заплащане в държавния IT сектор.", "date": "2018.08.16", "title": "Експерт по киберсигурност: Проблемът с Търговския регистър е заради занижен контрол"}
{"url": "http://epicenter.bg/article/Prebroy-se--Za-nashite-uchastnitsi-v-chehoslovashkite-sabitiya-ot-1968/161408/2/0", "text": "В навечерието 50-годишнината от потушаването на Пражката пролет през 1968 г. свои спомени разказа пред медиите бившият депутат в 39-тото Народно събрание Господин Чонков, който е бил пряк участник в тогавашните събития. Правя това, за да хвърля повече светлина върху реалните неща, на които съм бил свидетел тогава, защото днес историята много често се изопачава, каза Господин Чонков.   Ден преди срещата с вас по този повод с мен разговаря репортерка на Агенция Франс прес, сподели някогашният съсобственик на една от най-успешните местни телевизии „Рекординг”. Обръщам се към медиите и за малко съдействие, защото с няколко мои тогавашни приятели имаме идеята да направим опит да съберем всички онези 900 души от 22-ри мотострелкови полк в Харманли, с които бяхме изпратени да потушаваме Пражката пролет. Разбира се, на нас тогава ни се казваше, че отиваме да защитим съществуването на социализма. Идеята е да съберем на 21-ви август максимален брой от участвалите в събитията и да се преброим, както се казва по войнишки.   Преди години неведомите житейски пътища събрали Господин Чонков с негов руски приятел, който тогава служил в руските специални части. Срещата станала в Либия. Старите бойни другари никога не се забравят, затова очакваме всички участници в тогавашните събития, пръснати в цялата страна, да се обадят на телефон 0888 206 162, за да може да се направи някаква организация за събирането, каза още бившият народен представител.  ", "date": "2018.08.16", "title": "Преброй се! За нашите участници в чехословашките събития от 1968"}
{"url": "http://epicenter.bg/article/Vodolazi-ot-VMS-prodalzhavat-tarseneto-na-dvete-detsa--otneseni-ot-valna-kray-Varna/161409/2/0", "text": "Рано тази сутрин бе възобновено търсенето на двете момчета, които бяха повлечени от морето във Варна. Операцията е започнала още в 5:50 часа, като в търсенето участват водолази на Военноморските сили, катери на Морска администрация и спасители от Гражданска защита. Засега няма открити тела.  Двете деца, на 12 и 13 години, изчезнаха вчера около 17:45 часа, след като се разхождали със свои приятели по вълнолома в морската ни столица. Голяма вълна ги завлякла във водата. Веднага бе организирана мащабна операция по търсенето им, която се наложи да бъде временно прекратена заради падналата нощ. Заради инцидента вчера бе отменен и концерта на морската гара по случай празника на Варна.", "date": "2018.08.16", "title": "Водолази от ВМС продължават търсенето на двете деца, отнесени от вълна край Варна"}
{"url": "http://epicenter.bg/article/Zinaida-Zlatanova-za-sriva-na-Targovski-registar--Nemarlivost-i-nekompetentnost-/161411/2/0", "text": "Никога не са били  купувани некачествени дискове. Дефектът е в цялата система. Всичко се свежда до немарливост и некомпетентност на техническите екипи.   Това заяви бившият министър на правосъдието Зинаида Златанова относно срива на Търговския регистър пред България он ер. Тя  подчерта, че по нейно време операциите винаги са се дублирали в реално време, за да не изгуби информация и да бъдат предотвратени подобни инциденти.   ,,Не може по такъв начин да се партизанства в администрацията. Не съм технически експерт, но тези, които са отговорни за този технологичен сектор, трябва да понесат някакви наказания’’, каза Златанова и допълни още, че не може да се дават на едни и същи фирми да поддържат всички системи.   ,,Отделните задачи трябва да се поемат от отделни фирми’’, посочи тя.   В заключение бившия министър на правосъдието заяви, че не й се струва редно цялата държавна информация да се съхранява само на едно-единствено място.   Вчера на заседание в Министерския съвет вицепремиерът Томислав Дончев предложи създаването на единно хранилище за данните от всички държавни ведомства.  \"Това не ви ли се вижда като голяма глупост? Да сложим на едно място цялата информация за държавата... Много жалко, че така пропадна всичко\", коментира предложението Златанова. Прочети още на: ", "date": "2018.08.16", "title": "Зинаида Златанова за срива на Търговски регистър: Немарливост и некомпетентност!"}
{"url": "http://epicenter.bg/article/Neno-Dimov-za-tonovete-mazut-v-moreto--Situatsiyata-e-ovladyana/161412/2/0", "text": "Няма опасност за сезона и туристите в районите на разлива на мазут в морето. Ситуацията е изцяло овладяна. Това заяви министърът на околната среда и водите пред Нова тв.   По думите му разливът на мазут в морето е сериозно количество. „Мерки са взети веднага, така че няма разпространение на петното“, обясни Димов.   Министър Димов заяви още, че страната ни може да се справи със ситуацията. Той обясни, че взето решение да се действа веднага и е започнато ограждане на разлива, за да се спре мазутът. „Тези ограждения бяха 250 метра, към вчерашна дата са 500 метра“, коментира министърът.   „Черно море като цяло е много чисто тази година”, заяви още министър Нено Димов.", "date": "2018.08.16", "title": "Нено Димов за тоновете мазут в морето: Ситуацията е овладяна"}
{"url": "http://epicenter.bg/article/Hristo-Ivanov--Problemat-s-Targovskiya-registar-se-zamazva/161418/2/0", "text": "Големият проблем е, че в момента – никой не можа да гарантира сигурността на данните и вместо да видим сериозно отношение от страна на управляващите ние виждаме замазване. Това обяви в предаването „Тази сутрин” по  bTV  бившият правосъден министър и лидер на „Да, България” Христо Иванов по повод срива на Търговския регистър на България, който е блокиран от седмица.   Той подчерта, че в последните месеци е имало редица сигнали за проблеми с хардуера на регистъра, но не са взети нужните мерки.   Иванов призова отстраняването на шефката на Агенцията по вписвания както и на фирмата, която поддържа регистъра.   „По наше време ръководството на агенция в края на всяка седмица проверяваше системата, както и дали се е копирала информация. Външна фирма направи цялостен анализ и направи множество препоръки. Абсолютно целият процес беше анализиран. Имаше две резервни хранилища… Аварията е резултат или от умишлено, или от недоглеждане, или от немарливост”, коментира Иванов.", "date": "2018.08.16", "title": "Христо Иванов: Проблемът с Търговския регистър се замазва"}
{"url": "http://epicenter.bg/article/Otkriha-tyaloto-na-vtoroto-dete-kray-valnoloma-vav-Varna/161421/2/0", "text": "Откриха тялото и на второто дете край вълнолома във Варна, съобщи БГНЕС. И двете момчета са се удавили. Две деца паднаха вчера от вълнолома, пометени от висока вълна. Дълбочината на водата там е около 10 метра.   Група от 6 деца без възрастни отишли вчера в късния следобед на бетонните тетраподи. Намирали се опасно близо до водата, подценявайки риска, когато вълните ги връхлитат.   Две момчета – на 13 и 14 години, падат в морето.    През нощта екипи на сектор Специализирани оперативни дейности са обхождали брега. В издирването им се включиха водолази, екипи на „Гражданска защита” и полицията. Търсенето им във водата беше прекратено с падането на нощта. Тази сутрин то бе възобновено.   Заради инцидента снощи община Варна отмени концерта и зарята по случай празника на града.", "date": "2018.08.16", "title": "Откриха тялото и на второто дете край вълнолома във Варна"}
{"url": "http://epicenter.bg/article/Borisov--Magistrala--quot-Hemus-quot--shte-se-stroi-maksimalno-barzo-/161425/2/0", "text": "За година и 2-3 месеца ще се справим с този участък. Строителите са в готовност, тръгваме и в двете посоки – към Шумен и към Търговище, така че да се работи максимално бързо. Това заяви министър-председателят Бойко Борисов, в чието присъствие започна строителството на 16,3 км от автомагистрала „Хемус“ между Буховци и Белокопитово, съобщиха от правителствената информационна служба.  Проектът ще се изпълнява изцяло със средства от републиканския бюджет.  Премиерът припомни как предишни управляващи са извадили АМ „Хемус“ от оперативната програма, за да не може да се прави с европейски пари.  „Всичко това е само на бюджета на данъкоплатците. Така че като заявяват някои голямо желание за предсрочни избори, тези региони да знаят какво са им причинили, както и всички данъкоплатци“, добави министър-председателят Борисов. ", "date": "2018.08.16", "title": "Борисов: Магистрала \"Хемус\" ще се строи максимално бързо "}
{"url": "http://epicenter.bg/article/MON--Promyana-v-Naredba--10-shte-oblekchi-kandidatstvaneto-i-premestvaneto-na-uchenitsi/161426/2/0", "text": "МОН излезе с важна информация за кандидатстването и преместването на ученици.     Това предвижда проект за промяна в Наредба №10 за организацията на дейностите в училищното образование, съобщиха от просветното ведомство.   . Родителят ще подава само заявление в училището, в което желае да бъде записан ученикът.   Директорите на двете училища ще се информират взаимно по служебен път, като документите – удостоверение за преместване и др., ще се изпращат служебно.  .   За преодоляване на неудобството за родителите,      С промяна в Наредба №11 за оценяването се      . Това се налага поради различите проблеми около създаване на нужните условия. Всеки директор на училището ще трябва да разработи план и заедно с общината да определят кога полудневната организация на учебния ден ще започне да се осъществява преди обяд.   До 15 декември 2018 година всяка община представя на министъра на образованието и науката за утвърждаване плановете.   Заложен е и   с финансиращия орган – общината, и с началника на РУО, когато броят на местата за   в проекта на училищния план-прием е по-голям от броя на децата от прилежащия район за обхват на училището.  .   Той е длъжен да се съобрази със становището на началника на РУО при утвърждаването на броя на паралелките за I клас. Това изискване се въвежда, за да се осигурят   като детски лагери, екскурзионно летуване, походи, училища сред природата, ски ваканции и други екскурзии.  .    за изменение на Наредба № 13 за гражданското, здравното, екологичното и интеркултурното образование.    В обучението по гражданско образование в област на компетентност „Права на човека“ се добавят нови резултати, свързани с корупцията, дискриминацията и неравноправието.   . За най-малките се планира провеждане на занимания с минимален годишен брой – по 5 за първа и втора група, 6 – в трета група и 7 – в четвърта.   Тези часове се въвеждат след множество срещи с представители на различни институции и неправителствени организации, с които е коментирано, че културата на движение по пътищата се създава в най-ранна възраст.  ", "date": "2018.08.16", "title": "МОН готви промени, за да облекчи кандидатстването и преместването на ученици"}
{"url": "http://epicenter.bg/article/Napalno-spryan-e-techat-na-mazut-v-moreto-kray-Sozopol-/161430/2/98", "text": "Напълно спрян е течът на мазут, ще са необходими около два месеца за цялостното му изпомпване от потъналия кораб. Това съобщи за Агенция „Фокус“ областният управител на Бургас Вълчо Чолаков за разлива на мазут от потъналия кораб „Мопанг“ край Созопол.  Чолаков обясни, че по време на вчерашния оглед водолазите са успели да затапят с чопове абсолютно всички пробойни и в момента течът е спрян напълно.  „Правят се изчисления за разходите, които ще са необходими – и финансови, и като човешки ресурс, и като време, и като специализирана механизация. По предварителни разчети ще са необходими два месеца да се изпомпи цялото гориво от кораба, като се има предвид, че не може да се работи денонощно. Поради тази причина времето ще е малко по-дълго“, обясни той.  Чолаков уточни, че в понеделник ще свика щаб в областната администрация. „На база на подробния анализ, който фирмите ще изготвят, ще вземем окончателно решение. Тогава ще станат ясни и по-подробните детайли на самата операция“, каза още той.  ", "date": "2018.08.16", "title": "Напълно спрян е течът на мазут в морето край Созопол "}
{"url": "http://epicenter.bg/article/Sluzhbite-v-Polsha-proveryavat-balgarski-sdelki-v-otbranata/161431/2/0", "text": "О дит в \"Полска оръжейна група\" (PGZ), най-големия консорциум на отбранителната промишленост на Полша е констатирал огромни злоупотреби като фиктивни услуги и скъпи покупки без търгове, а една от най-големите разследвани афери е свързана с барут, купуван от България на цени до три пъти по-скъпи, отколкото предлаганите от местни полски компании. Според \"Нюзуик Полска\" в заводите на \"МЕСКО\", която е част от PGZ в момента вършее Централното антикорупционно бюро, което разследва точно българската сделка.   По информация на \"Жечпостполита\" още през юли т. г. вр. и. д. шеф на държавното оръжейно дружество \"МЕСКО\" Дариуш Шлафка е подал оставка, като причина за нея бил рапортът от одита, показващ \"нарушения от невиждан досега мащаб\". Одитът е проверявал работата на компанията през 2012 - 2017 година.   Проверяващите се натъкнали на случай, в който \"МЕСКО\" купува стока (оръжеен барут) от фирмата \"Раден-С\", чийто шеф е бивш български офицер. Според \"Жечпосполита\", която цитира контрольорите \"фирмата е абсолютно фасадна и продава стоката си с печалба, достигаща до 75 процента.\" За този факт е бил информиран министърът на отбраната на Полша Мариуш Блашчак. Пак според \"Жечпосполита\" \"Радена-С\" е продавала продукти на две български фирми - \"Арсенал\" и \"Аркус\".   Любопитните факти, на които се натъкнали одиторите били, че \"Радена-С\" търгува само и единствено с \"МЕСКО\", като получава от полската компания авансово 100 процента от сумата и на практика не понася никакъв риск. Продавала е на завода в Скаржиско барут за малокалибрени патрони на цена от ок. 46 евро за килограм, докато на пазара същият барут можело да се купи над три пъти по-евтино. Още повече, че \"МЕСКО\" е можел да купува от компаниите \"Цензин\" и \"Ценрекс\", които също са част от \"Полска оръжейна група\". В продължение на три години на името на българската фирма \"Радена-С\" има издадени фактури за 12 милиона злоти без ДДС, приблизително 6 милиона лева.   Справка на \"Монитор\" показва, че в България има регистрирана фирма \"Радена-С\" с капитал от 5 хиляди лева, а като собственик на капитала е посочен 79-годишният Георги Драганов. На работа във фирмата през 2018 година се води само едно социално осигурено лице. \"Никой не ме е търсил от Полша във връзка с нещата, които споменавате.\" - коментира по телефона за Георги Драганов.   В одита има и още една българска връзка, твърди \"Жечпосполита\". Проверяващите били изненадани, че през 2016-2017 година са били изплатени хонорари от над 1.3 милиона злоти (ок. 650 хиляди лева) на адвокатска кантора от България. Според одиторите сумата е била 30-процентна комисионна, изплатена за договор на \"МЕСКО\" за доставка на ракетно гориво за украинската фирма \"Артом\". По това същото време \"Артом\" е била поканена от Министерството на отбраната на Полша да сключи договор за доставка на 40 ракети на обща стойност 128 милиона злоти (64 милиона лева) - два пъти по-скъпо от продаваните на пазара индийски ракети.   Одитът е бил поръчан в края на 2017 година от бившия шеф на \"МЕСКО\" Мариуш Коланковски. След като видял първоначалните катастрофални резултати от проверката временният му наследник на този пост Дариуш Шлафка прекратил договора на одиторския екип и спрял проверката.  ", "date": "2018.08.16", "title": "Службите в Полша проверяват български сделки в отбраната"}
{"url": "http://epicenter.bg/article/-/161432/2/0", "text": "Двете момчета, които вчера паднаха от вълнолома във Варна са били на Морска гара за празничния концерт от 21.00 часа. Това съобщи за радио „Фокус“ – Варна изпълняващият длъжността районен прокурор Красимир Конов.   По думите му момчето, което беше намерено тази сутрин около 9 часа в района на тетраподите, е на 13 години и се казва Мариан. И в момента продължава издирването на второто момче – 14-годишният Диян, който е ученик в училище „Стоян Михайловски“ във Варна.   Според прокурор Конов, заедно с групичка от още няколко деца, с които се познавали от два-три месеца, момчетата са се събрали на Морска гара за концерта по повод празника на град, който трябваше да започне в 21 часа. До старта му, децата решили да се разходят, но до инцидента се е стигнало поради злощастно стечение на обстоятелствата и подценяване на вълнението, обясни прокурор Конов.   Минавали са през хлъзгав участък от вълнолома. Вълните са били големи, заливали са го. Една от тях е завлякла в морето две от децата. Първоначално е започната работа по хипотеза за склоняване към самоубийство, но след разпита на очевидците, тази хипотеза е разколебана.   Близо осем свидетели са разпитани до момента, като сред тях са децата от същата група, родители и случайни минувачи.   „Свидетели съм сигурен, че има много повече, но не са установени. Но и тези, които сме разпитали, пресъздават вече една ясна картина на станалото“, добави още прокурор Конов и добави, че показанията им не си противоречат.   Между 3 и 4 бала е било вълнението в момента на инцидента. И днес на място са двамата спасители от Регионалната дирекция по пожарна безопасност и защита на населението, които снощи са търсили децата, двамата водолази са във водата с колегите си от Военноморските сили.  ", "date": "2018.08.16", "title": " Продължава издирването на второто дете, паднало в морето от вълнолома на Морската гара във Варна"}
{"url": "http://epicenter.bg/article/Premierat--Nad-200-uchilishta-v-tsyalata-strana-se-remontirat-osnovno-/161433/2/0", "text": "Над 200 училища в цялата страна се ремонтират основно. Едновременно с пътищата, мислим и за поколенията – да бъдат добре образовани, здрави и силни, заяви министър-председателят Бойко Борисов в Търговище. Това съобщиха от правителствената информационна служба.  Премиерът инспектира ремонтните дейности на ОУ „Христо Ботев“. Обектът се изпълнява по финансиран от Оперативна програма „Региони в растеж“ проект за обновяване на образователна инфраструктура. Борисов изтъкна, че в момента се работи по училища, които не са ремонтирани откакто са построени, строят се и детски градини. „Усещам голям подем в хората, които виждат, че се полагат големи усилия по тези теми“, добави Борисов.  Министър-председателят отбеляза и подкрепата, която държавата е осигурила за ремонта на тренировъчния спортен комплекс в Търговище. Целево бяха отпуснати 850 000 лева. Сградата е строена в периода 1968 - 1975 г. и досега не е правен основен ремонт. В нея тренират над 450 деца и младежи.  Попитан от медиите кое е предизвикателството пред правителството в момента, премиерът отбеляза:  „Опозицията най-малко ни притеснява, защото им давахме на няколко пъти властта, видяхме колко могат. Това упражнение го минахме два пъти, не виждам смисъл да се прави пак“.  Борисов обърна внимание на ситуацията в съседни на България страни.  „Ако имаме глави на раменете си, като политическа класа, като институции, трябва да сме много единни и да използваме това време България да изпревари всички в региона. Това и правим“, каза в заключение министър-председателят.  ", "date": "2018.08.16", "title": "Премиерът: Над 200 училища в цялата страна се ремонтират основно "}
{"url": "http://epicenter.bg/article/ABV--Nastoyavame-za-likvidiraneto-na-bordovete-na-direktorite---te-sa-hranilka/161436/2/0", "text": "За проблема с Търговския регистър трябва да се търси отговорност на ръководството на Агенцията по вписванията и на фирмите по поддръжката му през годините. Това каза председателят на ПП АБВ Румен Петков по време на пресконференция във връзка с проблема с достъпа до Търговския регистър, предаде „Фокус“.   „Две неща трябва да се кажат достатъчно ясно. От гледна точка на законовото конструиране на Агенцията по вписванията, нещата са направени по най-добрия начин. Има предвидени всички гаранции за изграждането, съхраняването на информационните масиви. Очевидно проблемът е на поддръжката“, каза той и поясни, че за това трябва да се търси отговорност на ръководството на агенцията и на фирмите по поддръжка през годините.   „Идеята за създаването на склад данни, която премиерът лансира вчера, е да го кажа по-меко – несъстоятелна. Това е абсурд. То ще създаде корупционна среда, ще създаде надскачане между двете бази данни на Агенцията по вписванията и на този склад. В сегашната структура на Агенцията по вписванията на няколко места е предвидено да се съхранява базата данни“, поясни Петков. По думите му подобен пример има в Китай, където е създадена такава структура и в момента се търгува с данни с пълна сила. Петков настоя премиерът Бойко Борисов да оттегли своята идея за единно хранилище за данни от регистрите.   От АБВ настояват и за ликвидирането на бордовете на директорите. „Следващият вторник на заседание на Изпълнителното бюро на партията ще приемем специална позиция, с която ще настояваме бордовете на директорите да бъдат закрити“, заяви Петков. По думите му че щетите, които те нанасят в държавен план сигурно надхвърлят много милиони годишно, освен това има и груби примери на конфликт на интереси.   Румен Петков заяви, че в бордове на директорите в енергетиката има 35 души, които годишно получават около 800 хил. лв. заплата. „Това е без леките коли, без секретарките. Те са щета за българската енергетика“, каза Петков.   Лидерът на АБВ обърна внимание на случая с председателя на Общинския съвет в Хасково Таня Захариева, която в същото време е и председател на управителния съвет на „Булгартрансгаз“.   „Ще питам министъра колко пъти е присъствала на заседанията на тези бордове. Въобще какъв допир има до материята на дружеството. Разбирам, че в Хасково всички разбират от енергетика, но това не е повод ние да им плащаме“, каза Петков.   Той даде пример и с Илия Дуков, син на народния представител от ГЕРБ Снежана Дукова. „Човекът има съвсем страничен бизнес, но също участва в ръководството на едно от дружествата\", обясни председателят на АБВ.   Петков обърна внимание и на Петър Илиев, който е изпълнителен директор на НЕК и председател на борда на БЕХ. „От една страна като председател на борда да формира политиката на държавното дружество и да контролира нейното изпълнение, от друга страна изпълнителен директор на дружеството, което трябва той да структурира“, поясни той. Петков допълни, че АБВ ще помоли юристите си да подготвят текст за носене на лична отговорност от ръководителите на такъв тип дружества, които са допуснали задлъжняване.", "date": "2018.08.16", "title": "АБВ: Настояваме за ликвидирането на бордовете на директорите - те са хранилка"}
{"url": "http://epicenter.bg/article/Kaloyan-Pargov--Samo-godina-sled-podpisvaneto--dogovorat-s-Makedoniya-dava-defekti-/161438/2/48", "text": "Само година след подписването на договора за добросъседство с Македония, той започна да дава дефекти. И тук проличава слабостта на българската дипломация. Доказателство за това е изявлението на Зоран Заев за Илинденско-Преображенското въстание. Това каза лидерът на БСП–София Калоян Паргов, който има специалност „Международни отношения“, съобщиха от пресцентъра на организацията.  Според него не така стоят нещата в договора между Гърция и Македония.  „В него нещата са ясно разписани и това не дава възможност за спекулации. Докато нашият договор по никакъв начин не възпира македонски официални представители да правят подобни изявления. Самият факт, че в договора се говори за македонски език, вече е проблем. Историческа истина е, че македонските наречия са част от българския език“, заяви Паргов.  „Време е управляващите да проявят смелост и да защитят българщината, която са отстоявали и са дали живота си за нея хиляди. Длъжни са да защитят интересите на българите в Македония, така както го правят Сърбия, Гърция и Албания за техните малцинства“, обясни лидерът на столичните социалисти.  „Факт е, че от двете страни на границата ни живее един народ. Ето защо е важна европейската перспектива на Македония, която е в интерес на България“, посочи Калоян Паргов.  ", "date": "2018.08.16", "title": "Калоян Паргов: Само година след подписването, договорът с Македония дава дефекти "}
{"url": "http://epicenter.bg/article/Rodni-zvezdi-pokazaha-originalni-pozi-i-ekstravagantno-obleklo-na-plazha--Snimki-/161454/10/100", "text": "Българските звезди показаха, че по нищо не отстъпват на чуждестранните. Даже напротив. Родните красавици отново доказаха, че когато става въпрос за оригинални пози, екстравагантно облекло и еротика, българките нямат равни. \r\n \r\n Гала и дъщеря ѝ демонстрираха уникален ген и изваяни тела. Алекс Раева пък остана завинаги в спомените ни от лято 2018 със скромните си червени бикини от Филипините, които едвам успяха да покрият прелестите ѝ. Преливаща женственост видяхме отново и от секссимвола от Survivor Евгения Джаферович, която за пореден път разтуптя мъжките сърца, споделяйки кадри от семейните си ваканции в Хърватия, Виетнам и Камбоджа.   Това лято много известни бременни българки също се похвалиха със снимки от плажа. Най-вълнуваща обаче бе фотосесията на красавицата от \"Откраднат живот\" Ралица Паскалева в бяла ефирна рокля и в бикини с принт на пантера.   Освен Българското Черноморие, повечето родни звезди, дори холивудската актриса Нина Добрев, избраха Гърция за летните си ваканции.   Топлите дни тази година тепърва предстоят, така че можем да очакваме още незабравими фотосесии, споделени от родните хубавици.   Източник: Дир.бг", "date": "2018.08.16", "title": "Родни звезди показаха оригинални пози и екстравагантно облекло на плажа (Снимки)"}
{"url": "http://epicenter.bg/article/Maykata-na-Suzanita--Dashterya-mi-pretarpya-operatsiya-na-yaychnika--topim-vtora-kista-s-bilki/161455/10/100", "text": "\"Оперираха Сузанита от киста в яйчника. Имаше опасност да направи перитонит, но слава Богу всичко е наред. На вчерашния преглед при доктора обаче се установи, че се е образувала киста и на другия яйчник. Нея ще опитаме с билки да стопим\".  Така Шенай Мурад, красивата майка на тийнсензацията Сузанита, притеснено обясни причината дъщеря й да свали повече от пет килограма за десет дни, пише в. \"България днес\".  На профила си в инстаграм Сузанита бе пуснала, че е отслабнала доста и в момента се възстановява след интервенция. Притеснени нейни фенове я попитаха за оставането й дълго време в болница. Тръгнаха догадки за физическото състояние на момичето.  \"Сузи може да докаже, че нито се напива, нито дрогира, тя е едно нормално момиче, което иска да пее и ние с баща й Орхан я подкрепяме\", обяснява майката Шенай.  Според нея единственото, което в момента й е трудно като родител, е да \"озапти\" енергията на отрочето си. \"Тя е толкова силна, всички й се възхищаваме. Ходи й се на фитнес, щурее й се, иска да подскача, а докторите не й позволяват да се напъва. И тежести не трябва да вдига, за да не стане по-лошо. Но Сузи е силна, не иска никой да я съжалява. Баща й е същият\", споделя по майчински Шенай притеснението си за дъщеря си.  И наистина! Сузи продължава да работи - усмихната и борбена. \"Снимахме клип, който съвсем скоро ще пуснем. Той бе направен със световноизвестния руски режисьор Алексей Фигуров, който живее в Лос Анджелис. Цял един етаж и отделение ни отпуснаха от болница \"Света Ана\" и клипът ще е страхотен, ще се излъчи в световен мащаб\", сподели ни от своя страна и Сузи.  Колкото до участието й в риалити шоуто \"ВИП брадър\", майката на изпълнителката е категорична: \"Нас никой не ни е търсил, нямаме и покана. Можем да влезем цялото семейство. И, честно казано, има какво да покажем на хората. Ние сме задружни и много се обичаме\", сподели Мурад.", "date": "2018.08.16", "title": "Майката на Сузанита: Дъщеря ми претърпя операция на яйчника, топим втора киста с билки"}
{"url": "http://epicenter.bg/article/Geri-Nikol-se-podigra-na-pleymeytkite--Vsyaka-zhena-chaka-prints--no-povecheto-se-primiryavat-s-boksyor/161461/10/100", "text": "„Всяка жена чака принц, но повечето се примиряват с боксьор”. Така Гери-Никол осмя актуалните плеймейтки, пише в. „България днес”.  Певицата не се притеснява да си изразява мнението, а в случая открито се подигра на моделките, които излизат с по-неграмотни мъже от тях самите.  Певицата твърди, че никога не би излизала с гадже, което не е достатъчно образовано. Макар че досега така и не е отрекла отношенията си с Благой Георгиев...", "date": "2018.08.16", "title": "Гери-Никол се подигра на плеймейтките: Всяка жена чака принц, но повечето се примиряват с боксьор"}
{"url": "http://epicenter.bg/article/Sinovete-na-Brad-Pit-ne-iskat-da-obshtuvat-s-nego/161470/10/100", "text": "Синовете на холивудския ас Брад Пит не искат да общуват с него. Причината – актрисата Анджелина Джоли настройва шестте им деца срещу актьора, твърдят запознати пред TMZ, цитира \"Монитор\".  Според източниците, екранната Лара Крофт манипулира наследниците си, като думите й срещу Пит влияят най-много на мнението на момчетата.  Разводът на Бранджелина, както наричаха двойката по време на връзката им, привлича все повече медийно внимание. Звездите от „Мисис и Мистър Смит“ не могат да заровят томахавките и си прехвърлят вината един на друг.  Последната им конфронтация датира от седмица и е на тема пари. 43-годишната красавица подаде молба с искането Върховният съд на Лос Анджелис да застави Пит да заплати повече средства за издръжката на наследниците им. Тя настоява и разводът им да се финализира до края на годината.   Актьорът заяви, че е платил над 1, 3 милиона долара детска издръжка след раздялата им, както и че е й дал назаем други 8 милиона, за да си купи тя нов дом. Той обвини съпругата си, че се опитва да манипулира медиите по време на дългото им бракоразводно дело.  Припомняме, че Джоли и Пит се разделиха през 2016 г. Те възпитават общо шест рожби. Три от тях са осиновени - Мадокс от Камбоджа, Захара е родом от Етиопия и Пакс, който е от Виетнам. Шайло е първородната им дъщеря, а през 2008 г. се родиха и близначките им Нокс Леон и Вивиан Маршлин.", "date": "2018.08.16", "title": "Синовете на Брад Пит не искат да общуват с него"}
{"url": "http://epicenter.bg/article/Otide-si-legendarnata-pevitsa-Areta-Franklin/161477/10/99", "text": "Отиде си легендарната певица Арета Франклин. От няколко дни 76-годишната звезда беше в тежко здравословно състояние, обградена от роднини и близки приятели. През 2010 г. певицата беше диагностицирана с рак на панкреаса, а през 2017 г. обяви, че се оттегля от активна концертна дейност. В последните две години тя беше видимо отслабнала поради болестта. Тя не е пяла от ноември 2017 г., когато се включи в гала на фондацията на Елтън Джон срещу СПИН. Последният й концерт беше във Филаделфия през август 2017 г.   Преди дни семейството ѝ призова почитателите ѝ да се молят за нея.   Арета Франклин е един от най-продаваните музикални изпълнители за всички времена, като нейните албуми имат над 75 млн. продажби в света.   От края на 60-те е наричана кралицата на соул музиката, но се изявява и в други музикални стилове като джаз и ритъм енд блус, както и в традиционния афроамерикански госпъл.   През годините тя прави дуети с много музиканти, между които Луис Армстронг, Лучано Павароти и Джордж Майкъл.  В продължение на кариерата си певицата е получавала наградата \"Грами\" 18 пъти, включително една за цялостно творчество.   Тя бележи успех и в киното с участието си във филма \"Блус Брадърс\" на режисьора Джон Ландис от 1980 г.   А през 1987 г. стана първата жена, приета в Залата на славата на рокендрола. Сред най-известните й песни се нареждат I Say a Little Prayer, Respect и (You Make Me Feel Like) A Natural Women, \"Day Dreaming\", \"Jump to It\", \"Freeway of Love\", \"A Rose Is Still A Rose\".   През 2005 г. тя получи Медала на свободата - най-високото американско гражданско отличие. През януари 2009 г. Арета Франклин пя на церемонията за встъпване в длъжност на президента Барак Обама. Арета Франклин е първата жена, въведена в Залата на славата на рокендрола. През 2008 г. сп. „Ролинг стоун“ я обяви за най-великата певица в историята.   Звездата на соул музиката е кръстница на трагично загиналата Уитни Хюстън, която нарича една от най-добрите певици, които някога са заставали на сцена.    Арета е родена на 25 март 1942 година в щата Тексас.  Тя се занимава с музика още от дете, като пее в църковния хор на баща си, който е пастор. На 18-годишна възраст решава да пробие в комерсиалната музика и го прави с огромен успех. За себе си дивата казва: \"Не казвайте, че Арета се е завърнала на сцената, защото тя никога не си е тръгвала оттам.\"  ", "date": "2018.08.16", "title": "Отиде си легендарната певица Арета Франклин"}
{"url": "http://epicenter.bg/article/Brizhit-Makron-vpechatli-sas-stegnati-kraka-po-vreme-na-velopohod--Snimki-/161478/10/100", "text": "Съпругата на френския президент Еманюел Макрон - Брижит, предприе велопоход в югоизточна Франция през уикенда.   65-годишната Брижит Макрон бе избрала къси тъмносини панталонки, които разкриваха изваяните ѝ крака. Тя бе заснета близо до резиденцията в Брегансон - известно място за лятната почивка на френските президенти.   Освен с избора си на велосипед, Брижит впечатли и със спортния си тоалет от синьозелена тениска и съвсем къси панталонки. Г-жа Макрон бе придружена от охрана на велосипеди.   При срещата ѝ с туристи те явно бяха силно впечатлени от визията на съпругата на френския президент.   Брижит е запалена по колоезденото. Миналата година тя бе заснета да кара колело със съвсем къса дънкова пола.   Източник: дир.бг", "date": "2018.08.16", "title": "Брижит Макрон впечатли със стегнати крака по време на велопоход (Снимки)"}
{"url": "http://epicenter.bg/article/Fondatsiya--Dokosni-shtastieto--pomaga-na-detsa-s-tserebralna-paraliza/161485/10/0", "text": "Водена от нуждата си да се развива и обновява Фондация ”Докосни щастието” започва нов проект. За нас образованието и здравето вървят ръка за ръка. А  силато, която ни води напред по пътя са хората, защото ние обичаме и тях, и свободата.   Ето защо дадохме начало на проекта Walking again („Да проходиш отново”). Той е насочен към хора претърпели различни злополуки и инциденти, в следствие на което днес са приковани към леглото или инвалидната количка.   Насочваме вниманието си и към т.нар \"различни\" деца. Малчуганите и техните семейства, които живеят със стигмата Детска цепебрална парализа (ДЦП). Това са невидимите хора. Онези, които не срещаме всеки ден, за които рядко говорим... Да се движиш свободно е нещо, за което ние, здравите забравяме да благодарим.   Ние от фондация „Докосни щастието”  казваме \"Благодаря\" като помагаме, защото само така успяваме да следваме пътя си. Чрез проекта Walking again ние насочваме всеки човек изпаднал в бедата да живее на легло или в инвалидна количка, към водещи специалисти по регенеративна медицина, които извършват успешно различни процедури при гръбначни травми, мускулна дистрофия и церебрална парализа. Освен това помагаме в събирането на средства за скъпо струващите процедури чрез различни дарителски форуми и платформи.   Следете информацията, която публикуваме тук и моля ви, споделяйте я, за да можем заедно да бъдем ефективни и да помагаме на хората, които търсят щастието да го докоснат.       е на 9 години от София. Тя е “различна”, според обществото, защото има диагноза, която в България е равна на непосилна битка с институции, денонощен труд и много сълзи. Диагноза ДЦП и епилепсия.   Дейността на фондация „Докосни щастието” е насочена към различни проекти с фокус върху здравеопазването. Заедно с нашите партньори и доброволци проучваме и популяризираме нови и доказани методи за лечение на различни заболявания.   Ние вярваме, че всеки ден полагаме здрави основи за изграждане на по-пълноценен живот за всеки един, който иска да е щастлив, здрав и изпълнен с надежда и вяра. Това важи особено за „невидимите” хора. Тези, които не срещаме всеки ден, за които рядко говорим. Всъщност всеки един такъв човек има своята история, бори се за живота си всеки ден, радва се, тъжи…   Ние от  вярваме, че когато сме заедно всичко е възможно.   С помощта на нашата фондация,   започна терапия в гр. Нови Сад, Сърбия.   Тя се осъществява на базата на регенеративната медицина, която използва нов мултидисциплинарен подход, който има за цел да поправи или замени повредени или болни човешки клетки или тъкани, за да възстанови нормалната им функция.   Терапията стимулира клетъчния растеж, пролиферация и диференциация (инжектираните клетки имат свойството да се променят в друг тип клетка, като например в клетка на кръвоносните съдове) и по напълно естествен път се възстановява първоначалната функционалност на засегната зона. Няма риск от инфекции или странични ефекти.   Този иновативен метод от регнеративната медицина дава обнадеждаващи резултати за пациенти с ДЦП за подобряване качеството им на живот.   Нашите общи усилия са уверени и смели стъпки към докосването на щастието. Нека заедно да извървим този път.   Помогнете на  !  ", "date": "2018.08.16", "title": "Фондация „Докосни щастието” помага на деца с церебрална парализа"}
{"url": "http://epicenter.bg/article/PROFON-ozvuchava-lyatoto-v-Sofiya--Burgas-i-Varna/161488/10/0", "text": "  „Една любима песен може да превърне обикновената разходка в преживяване, да събуди сантимента ни към  едно място, да създаде спомен и да удължи престоя ни някъде.Звуковият фон е изключително важен елемент както за доброто ни прекарване, така и за успеха на бизнеса. Този проект за публично озвучаване е лек и приятeн начини да покажем колко силно въздействие може да има музиката върху възприятията ни за едно място през различна част от денонощието.“,коментираха от ПРОФОН.     медията, която най-добре познава вкуса на широката аудитория, когато говорим за класически образци в българския поп, рок и хип-хоп.  За приятния престойна човекопотока на териториите на Централните жп гари в София, Варна и Бургас ще  допринесат хитове на Лили Иванова („Ветрове“), Васил Найденов („Като слънце в огледало“), Мария Илиева („Лунен сън“), Графа („Дим да ме няма“), Белослава („Между две луни“), D2 („Аз и ти“), и „Каризма“ („Минаваш през мен“).   Една от плейлистите есъздадена специално затийн аудиторията като най-активен потребител на музика и задава ритъма на настроението по площади и атракциони като туристическото корабче Бургас-Созопол-Бургасс песни наКрискоfeat. Pavell&VenciVenc’(„Герои“), Тото от „Скандау“ („Чужди усмивки“), Михаела Филева и Искрата („Играем за победа“)и Дара („Все на мен“).   Изборът на българска музика за кампанията за публично озвучаване на ПРОФОН е част от каузата на дружеството     „Разбира се, ние лицензираме и разпределяме възнаграждения от използването и на български, и на световен репертоар. Това, което ни мотивира да бъдем по-активни спрямо родната продукция е факта, че тя е слабо застъпена в медиите. Процесът е ясен – колкото по-популярна става българската музика, толкова по-стабилни ще са позициите й в ефир. От там следва ПРОФОН да събира по-добри приходи за използването на звукозаписите, което значи и разпределяне на по-големи възнаграждения към правоносителите. Целта е тези средства да осигурят едно относително спокойствие на изпълнителите и продуцентите, за да могат те да инвестират в нови и все по-мащабни проекти.“, споделят от дружеството.", "date": "2018.08.16", "title": "ПРОФОН озвучава лятото в София, Бургас и Варна"}
{"url": "http://epicenter.bg/article/Sinat-na-Deyvid-Bekam--Grigor-Dimitrov-e-lyubimiyat-mi-tenis-partnyor-/161442/8/18", "text": "Григор Димитров има хиляди последователи в социалните мрежи и най-вероятно двойно повече фенове, които следят играта му. И кой може да ги упрекне? Българинът играе атрактивно и винаги се старае да забавлява публиката.   А един от най-големите му почитатели се оказа част от известна спортна фамилия. Ромео е вторият син на бившия футболен капитан на Англия Дейвид Бекъм и бившата поп певица и настояща успешна дизайнерка Виктория.   Ромео обаче предпочете да не наследява баща си на футболния терен, а да играе... тенис.    Звездният статус на родителите му пък му дава възможност да тренира от време на време с много от големите съвременни звезди на корта. С кой обаче се чувства най-добре от другата страна на мрежата? С Григор Димитров!   Това призна Ромео в социалните мрежи. Въпросът му бе зададен от последовател в \"Инстаграм\".   Предвид усилията които влага Бекъм в своите тренировки и съветите от най-добрите тенисисти, които получава често, можем да се надяваме, че Ромео ще постигне доста на корта в близките години. Григор пък ще има повод за гордост, че е участвал в подготовката на бъдещата звезда.   Източник: бТВ", "date": "2018.08.16", "title": "Синът на Дейвид Бекъм: Григор Димитров е любимият ми тенис партньор "}
{"url": "http://epicenter.bg/article/Otrekoha-informatsiyata--che-mestyat-Shumaher-v-Mayorka/161452/8/0", "text": "Информацията, че семейството на , както и самият легендарен пилот ще се местят в Майорка се оказа невярна, съобщава Гонг.бг Новината дойде след интервю с кметицата на  , градче в  , която обяви, че Михаел ще живее в курорта. Мениджърката на Шуми Забине Кем обаче опроверга това:   не планира да се мести в  !\" Според информация на \"Билд\" е вярно, че съпругата на Шуми Корина е купила вилата, която бе собственост на президента на Реал Мадрид Флорентино Перес. Тя обаче не планира семейството да се мести в нея за постоянно, а да бъде използвана като ваканционно жилище за нея и децата ѝ.   Локацията е удобна, тъй като от Женева до Майорка има директни полети, които траят едва половин час. Освен това семейството има приятелски кръг на острова от дълги години. Поради данъчни  обаче няма смисъл постоянното  на  да се мести в  . През кариерата си Шуми изкара около 600 милиона евро, а в Швейцария данъците, които плаща, са доста по-малко от тези в Испания. От кметството в Андрач пък уточниха, че цитатът на кметицата не е бил верен.", "date": "2018.08.16", "title": "Отрекоха информацията, че местят Шумахер в Майорка"}
{"url": "http://epicenter.bg/article/Okonchatelno--Kubrat-Pulev-sreshtu-Hyui-Fyuri-na-27-oktomvri-v-Sofiya-/161484/8/0", "text": "23-годишният шампион на Великобритания в тежка категория Хюи Фюри (21 победи, 11 с нокаут) сложи подписа си под договор, който го превърна официално в следващия съперник на Кубрат Пулев (25 победи, 13 с нокаут). Това съобщи на страницата си във Фейсбук именитият ни боксьор.  Вече може да потвърдим на 100%, че датата на двубоя е 27 октомври, а мястото - \"Арена Армеец\" в София.  Залогът на срещата е огромен. Който спечели мача, ще придобие статут на официален претендент за световната титла и ще получи право да се качи на ринга срещу настоящия шампион на планетата Антъни Джошуа.  Хюи Фюри е братовчед на бившия световен шампион в тежка категория Тайсън Фюри, който успя да детронира Владимир Кличко в дуел, който се състоя на 29 ноември 2015 г. в Германия.  Кубрат Пулев отново ще зарадва любителите на бойните спортове у нас в \"Арена Армец\".  На 3 декември 2016-та Кубрат нокаутира нигериеца Самюел Питър за вакантната титла на интерконтинентален шампион на Световната боксова асоциация. На 28 април 2017-та по-големият от двамата братя Пулеви защити пояса си отново с нокаут, този път срещу американеца Кевин Джонсън.  Пулев се качва отново на ринга в София за трети път в последните почти две години, като залогът е ясен - атакува 26-ти успех в професионалния бокс и за трети път позицията на претендент за най-престижното звание - световен шампион в тежка категория.  През 2014-та той се изправи срещу Владимир Кличко в Хамбург, през есента на 2017-та трябваше да го направи и срещу Антъни Джошуа в Кардиф, но тогава контузия го спря от участие.  ", "date": "2018.08.16", "title": "Окончателно: Кубрат Пулев срещу Хюи Фюри на 27 октомври в София "}
{"url": "http://epicenter.bg/article/Tramp-otne-dostapa-do-klasifitsirana-informatsiya-na-bivshiya-direktor-na-TsRU/161413/7/0", "text": "Доналд Тръмп отне достъпа до секретна информация на бившия директор на ЦРУ Джон Бренан, предаде агенция „Фокус“.  Т ова е заявила говорителят на президента Сара Сандърс в сряда по време на брифинг в Белия дом. Тя е отбелязала, че президентът е предприел тази стъпка, за да предотврати изтичането на секретни данни.   Бренан е сред най-силните критици на американския президент.   Изказването на Тръмп по време на пресконференцията с Владимир Путин в Хелзинки той определи като „меко казано предателство”, съобщава Нова телевиция.   Джон Бренан заяви, че решението на Тръмп е опит от страна на президента да потисне свободата на словото и да накаже критиците си.   От Белия дом обявиха, че достъпите до класифицирана информация на други сегашни и бивши длъжностни лица също се преразглеждат.   Джон Бренън оглавява ЦРУ от март 2013 година до януари 2017, когато е заменен от новоизбрания тогава президент Доналд Тръмп с Майкъл Помпео, който една година по-късно стана държавен секретар.   В момента директор на ЦРУ е Джина Хаспъл, бивш заместник-директор на управлението.  ", "date": "2018.08.16", "title": "Тръмп отне достъпа до класифицирана информация на бившия директор на ЦРУ"}
{"url": "http://epicenter.bg/article/Donald-Tramp-schita-ministar-predsedatelya-na-Ungariya-Viktor-Orban-za-silen-lider-/161422/7/0", "text": "Президентът на САЩ Доналд Тръмп счита министър-председателя на Унгария Виктор Орбан за силен лидер и има намерения да развива отношенията с него. Това заяви посланикът на САЩ в Унгария Дейвид Корнстейн пред „Ню Йорк таймс“ Изданието припомня, че Корнстейн, който е назначен на поста посланик на САЩ в Будапеща през юни тази година, е дългогодишен приятел на президента Тръмп.  „Президентът Тръмп счита Орбан за много силен лидер“, отбелязва американският дипломат. „Нашият президент се възхищава на силните лидери и се надява, че отношенията ни ще вървят напред“, добавя Корнстейн. По данни на „Ню Йорк таймс“, Орбан безуспешно се е опитвал да лобира за интересите на Унгария във Вашингтон по време на мандата на президента Барак Обама.  Унгарското правителство пожертвало милиони долари за десетки американски изследователски организации, обществени фондове и културни обединения главно чрез Унгарския инициативен фонд. Тази организация е регистрирана като компания в щата Делауеър, но както разкрива вестникът, е близка до Орбан. Според публикацията, аналогични усилия на Орбан при администрацията на Тръмп се оказат по-успешни.  Така унгарското правителство отделя на фонда 15 млн долара, част от сумата била пожертвана за американски изследователски институти, които специализират във външна политика. Два превода от 20 хил. долара са направени за Центъра за анализ на европейската политика, с ръководител Уес Мичел, който впоследствие Тръмп назначи за помощник държавен секретар за Европа и Евразия.  Кабинетът на Орбан, както твърди вестникът, е отделил повече от 2,5 млн. долара за лобиране интересите на Будапеща пред Конгреса. Край на шестгодишния период на липса на контакти на високо равнище между САЩ и Унгария слага срещата на Майкъл Помпео с неговия унгарски колега във Вашингтон.  През юни, Тръмп провежда телефонен разговор с Орбан, чест, с която последният не е удостояван от страна на Барак Обама, отбелязва вестникът. В края на юли Виктор Орбан при посещение в румънския град Бъйле Тушнад, каза, че Унгария се стреми към най-добри отношения с всяка страна, която я интересува.  Отговаряйки на въпрос за отношението към Путин и към Тръмп, унгарският президент заяви, че той „няма идоли“. „Наша пътеводна звезда – това е националният интерес“, подчертава Орбан.   ", "date": "2018.08.16", "title": "Доналд Тръмп счита министър-председателя на Унгария Виктор Орбан за силен лидер "}
{"url": "http://epicenter.bg/article/Nad-300-medii-obyaviha-voyna-na-Donald-Tramp-/161424/7/96", "text": "Повече от 300 новинарски издания обявиха кампания срещу атаките на президента на САЩ Доналд Тръмп и в подкрепа на свободата на словото и печата, съобщават Би Би Си и Канал 3.  „Бостън Глоуб” започна тази кампания миналата седмица, с цел „американската нация да се противопостави на мръсната война, която президентът Тръмп води срещу медиите”.  За целта изданието използва хаштаг #EnemyOfNone (в превод враг на никого), като това е препратка към често използвания термин от лидера на САЩ спрямо журналисти, които той не харесва. Той често нарича медийните репортажи „фалшиви новини”, а журналистите атакува с термини като „врагове на хората”.  Експерти от ООН вече очакват увеличение на риска от насилие спрямо журналисти. От „Бостън Глоуб” заявиха, че ще пуснат статия за „опасността от нападките от страна на администрацията спрямо пресата” на 16 август и помолиха и други медии да направят същото.  Положително на този призив първоначално отговориха 100 медийни организации, но те са вече около 350. Част от тях са едни от най-големите американски медии, но и по-малки местни издания, както и международните медии, като британския вестник „Гардиън”.  ", "date": "2018.08.16", "title": "Над 300 медии обявиха война на Доналд Тръмп "}
{"url": "http://epicenter.bg/article/Posolstvoto-na-Rusiya-v-SASht-napomni-za-godishninata-ot--karvavata--amerikanska-interventsiya-prez-1918-g/161427/7/0", "text": "Руското посолство в САЩ напомни за американската военна интервенция в Русия преди един век. Дипломатите публикуваха съобщение на своята страница във „Фейсбук“, предава РИА Новости, цитирана от Агенция \"Фокус\".  „През 1918 година, преди 100 години, американската армия направи десант във Владивосток и започна кървавата американска интервенция в страдащата Русия... Повече от 200 американски войници загинаха в резултат от партизанската война“, се казва в съобщението, което се съпровожда с хаштагове „#МыПомним и #НеЗабудем\".  В своя пост дипломатите също прикачват материала на РИА Новости „Окупация по американски. Преди сто години армията на САЩ нахлу в Русия“.  Руската агенция припомня, че на 5 август 1918 година Държавният департамент на САЩ едностранно обявява прекъсването на дипломатическите отношения с Русия, а след десет дни американски експедиционни части правят десант във Владивосток. Повод за интервенцията е решението на съветското правителство да сключи мир с Германия, в резултат от което Русия фактически излиза от Първата световна война.  Още по-рано, през декември 1917 година, САЩ, Великобритания, Франция и техните съюзници в Антантата решават да разделят на зони на интереси бившата Руска империя и да установят връзки с възникналите национални държави. Интервентите обещават подкрепа за Бялото движение, но в замяна искат връщане на дълговете на царското правителство, както и търговски преференции. През годините на интервенцията от Русия са изнесени огромен брой ценности и природни ресурси, от ръцете на чуждестранни военни загиват голям брой мирни жители, отбелязва РИА Новости.  След поражението на армията на Колчак и падането на неговия режим военната интервенция в Русия започва да губи смисъл и към пролетта на 1920 година американската войска напуска пределите на страната. Чуждестранните войски напускат окончателно Съветска русия през 1922 година, а отделни територии се освобождават чак към средата на десетилетието.  ", "date": "2018.08.16", "title": "Посолството на Русия в САЩ напомни за годишнината от „кървавата“ американска интервенция през 1918 г"}
{"url": "http://epicenter.bg/article/Ankara-obyavi--che-se-zashtitava-ot--quot-ikonomicheski-opit-za-darzhaven-prevrat-quot--/161428/7/51", "text": "В четвъртък турското президентство определи валутните атаки срещу страната като „икономически опит за държавен преврат“ и подчерта, че Турция се защитава от него, пише електронното издание на вестник Yeni Safak, цитирано от Агенция \"Фокус\".  „Защитаваме се от икономически опит за преврат чрез лидерството на президента и далновидността на турския народ“, заяви директорът на комуникациите на турското президентство Фахреттин Алтън чрез съобщение в „Туитър“.  „Няма да забравим тези, които застанаха настрана и застанаха срещу нашия народ през този период“, добави той.  Вестникът отбелязва, че в момента Турция и САЩ преживяват криза в отношенията си, след като Вашингтон наложи санкции на двама министри от турското правителство за това, че не са освободили американския пастор Андрю Брънсън, обвинен за връзки с терористични организации в Турция, а миналия петък президентът на САЩ Доналд Тръмп ожесточи атаката срещу Анкара, като увеличи вносните мита за алуминий и стомана от Турция, което предизвика рязко обезценяване на турската лира спрямо долара.  В отговор в сряда Турция увеличи митата за редица продукти от САЩ, включително алкохол, цигари и коли. В същия ден Катар обеща да отдели 15 милиарда долара за инвестиции в Турция, което доведе до частично възвръщане на позициите на турската лира.  ", "date": "2018.08.16", "title": "Анкара обяви, че се защитава от \"икономически опит за държавен преврат\" "}
{"url": "http://epicenter.bg/article/Dve-treti-ot-ruskite-lettsi-preminali-boyna-praktika-v-Siriya-/161437/7/97", "text": "Две трети от летателния и техническия състав на руските ВКС получили бойна практика в Сирия, съобщи руското Министерство на отбраната, цитирано от информационните агенции.  „Ако говорим за авиацията, то мога с увереност да кажа, че две трети от летателния и техническия състав получиха голяма бойна практика. Появиха се млади летци, които имат по 100 и повече бойни полета. Те са много,” заяви военният министър Сергей Шойгу пред журналисти.  Той уточнил, че за времето на операцията на ВКС в Сирия са извършвани планови ротации, за да могат максимален брой летци да вземат участие в бойните действия против терористите.  „Това обаче засяга и другите родове войски,” добави министърът.  Той разказа, че заедно с руските военни в Сирия плътно работят представители на ВПК, които доработват и усъвършенстват техниката.  Източник: БЛИЦ  ", "date": "2018.08.16", "title": "Две трети от руските летци преминали бойна практика в Сирия "}
{"url": "http://epicenter.bg/article/-Vzglyad--Konfliktat-mezhdu-Moskva-i-Atina-e-zaradi-natsionalnite-kompleksi-na-gartsite/161446/7/0", "text": "Конфликтът между Москва и Атина е заради националните комплекси на гърците, пише руското издание „Взгляд“.   Взаимното изгонване на дипломати дойде като гръм от ясно небе, казва изданието. Преди това се вярваше, че Москва няма по-приятелски партньор в ЕС. Но най-тъжното е, че скандалът все още не е затихнал - по дипломатически път разправията продължава.   \"Сътрудничеството на Русия с Турция не е насочено срещу трети страни\" - каза официалният представител на руското външно министерство Мария Захарова, коментирайки комюнике на гръцкото външно министерство. Въпреки това тя увери, че противно на твърденията от Атина, Русия никога не е намеса във вътрешните работи на Гърция и нейната външна политика.   \"Откакто Русия се превърна в партньор по оръжие на Турция и ѝ даде редица оръжия, тя се отдалечи от състоянието, съответстващо на нивото на приятелство и сътрудничество, с което се характеризираха отношенията между Гърция и Русия от 190 години\" - се казва в гръцки документ.   Преди месец Атина обяви за persona non grata двама служители от руското посолство и двама други получиха забрана да влязат в Гърция. Руснаците са обвинени в \"намеса във вътрешните работи на Гърция\", \"подкупване на държавни служители\", \"събиране на информация\" и други действия, които са несъвместими със статута на акредитиран дипломат.", "date": "2018.08.16", "title": "„Взгляд“: Конфликтът между Москва и Атина е заради националните комплекси на гърците"}
{"url": "http://epicenter.bg/article/Litva-shtyala-da-blokira-Sarbiya-za-ES-zaradi-otkaza-da-vavede-sanktsii-sreshtu-Rusiya-/161451/7/0", "text": "Литва ще блокира отварянето на 31-а глава от преговорите за присъединяване на Сърбия към Европейския съюз, заяви сръбският министър на европейската интеграция Ядранка Йоксимович в интервю пред белградския ежедневник „Вечерни новости“, предава македонското електронно издание „А1 Он“, цитирано от Агенция \"Фокус\".  За Литва е проблематичен отказът на Белград да въведе санкции против Русия за присъединяването на Крим и войната в Украйна.  Министърът не е посочила дали други страни подкрепят решението на Литва.  Тя добави, че по принцип глава 31 не е тежка, но международните отношения стават по-сложни и от страните-кандидатки се очаква да съгласуват външната си политика с тази на Съюза, не само към Русия, но и към другите страни.  От Европейската комисия не са потвърдили пред МИА тази информация, изтъквайки, че мониторинговият доклад за глава 31 е представен на Съвета на ЕС, какъвто е редът преди отварянето на всяка преговорна глава.  „Съветът все още не е завършил дискусиите върху мониторинговия доклад и поради това заключенията от мониторинга все още не са съобщени на Сърбия“, са обяснили от ЕК.  ", "date": "2018.08.16", "title": "Литва щяла да блокира Сърбия за ЕС заради отказа да въведе санкции срещу Русия "}
{"url": "http://epicenter.bg/article/Hashim-Tachi-i-Aleksandar-Vuchich-shte-poluchat-Nobelova-nagrada-za-mir--/161458/7/0", "text": "В случай, че постигнат споразумение за нормализиране на отношенията между Косово и Сърбия, президентите Хашим Тачи и Александър Вучич, както и посредникът в диалога Белград – Прищина - върховният представител на Европейския съюз за външните работи и политиката на сигурност Федерика Могерини, вероятно ще бъдат номинирани за Нобеловата награда за мир. Това са съобщили неназовани дипломати пред сръбския вестник Danas, предава Агенция \"Фокус\".  Биографията на президента Тачи, наречена „Нова държава и държавник“ от това лято се промотира в западните столици и в международните дипломатически среди това се интерпретира като „първата стъпка“ за евентуална номинация на косовския държавен глава за Нобелова награда за мир, пише изданието.  „Данас“ отбелязва, че автори на биографията на Тачи са дипломатическият редактор на авторитетния британски вестник „Таймс“ Рдожър Бойс и дългогодишния журналист на този вестник Сузи Джагър, докато предговорът е написан от бившия кандидат за американски президент Боб Дол, считан за един от съветниците на американския президент Тръмп.  Според неофициална информация на „Данас“, досега книгата е представена в Лондон, Берлин, Париж и Виена в присъствието на бившия генерален секретар на НАТО Джордж Робъртсън, немския дипломат Волфганг Ишингер, австрийския дипломат Волфганг Петрич и бившия държавен секретар на САЩ Мадлин Олбрайт.  ", "date": "2018.08.16", "title": "Хашим Тачи и Александър Вучич ще получат Нобелова награда за мир? "}
{"url": "http://epicenter.bg/article/Politsiyata-potvardi-smartta-na-38-choveka-sled-srutvaneto-na-mosta-v-Genua/161462/7/0", "text": "До 20 души остават в неизвестност след срутването във вторник на мост в Генуа, предаде Асошиейтед прес, като се позова на главния прокурор на северозападния италиански град Франческо Коци.   Той заяви пред репортери, че все още не е ясна съдбата на 10 - 20 души.   До днес италианските власти не бяха давали данни колко хора може да са в неизвестност след инцидента, отбелязва АП, цитирана от БТА.   Полицията междувременно понижи потвърдения брой на загиналите от 39 на 38, предаде Ройтерс.   Днес, трети пореден ден, спасителите продължават да търсят оцелели сред отломките от бетонния мост.", "date": "2018.08.16", "title": "Полицията потвърди смъртта на 38 човека след срутването на моста в Генуа"}
{"url": "http://epicenter.bg/article/Chavushoglu--Otnosheniyata-na-Turtsiya-s-ES-zapochvat-da-se-normalizirat-na-fona-na-naprezhenieto-sas-SASht/161464/7/0", "text": "Турският външен министър Мевлют Чавушоглу обяви, че отношенията на Турция с Европейския съюз започват да се нормализират на фона на напрежението със САЩ, предаде ТАСС, като се позова на Анадолската агенция.   \"Отношенията с ЕС започнаха да се нормализират на по-здрава основа. В близките дни ще има среща на делегация на турското външно министерство с първия заместник-председател на Европейската комисия Франс Тимерманс. Ние смятаме да засилим контактите с ЕС по въпроса за визовата либерализация\", каза Чавушоглу, предаде БТА.   Той подчерта, че Анкара е готова да преговаря с Вашингтон, но само \"в качеството на равноправни партньори\". Министърът посочи, че само така страните ще могат да разрешат всички съществуващи проблеми.   Отношенията между Турция и САЩ се обтегнаха във връзка с решението на САЩ да увеличи митата за внос на алуминий и стомана от Турция, което доведе до рязък спад на стойността на турската лира. Друг проблем в отношенията е арестът на американския пастор Андрю Брънсън в Турция.  ", "date": "2018.08.16", "title": "Чавушоглу: Отношенията на Турция с ЕС започват да се нормализират на фона на напрежението със САЩ"}
{"url": "http://epicenter.bg/article/Dimitar-Gardev--Erdogan-iztegli-izborite--zashtoto-ochakvashe-tozi-sriv/161467/7/0", "text": "\"Естествено беше да се стигне до конфронтация между силни и неотстъпчиви характери като президентите на Турция и САЩ Ердоган и Тръмп. И в двете държави положението е такова, че нито една от тях не може да си позволи нито едно отстъпление – никъде, по никакви въпроси\". Това каза в предаването \"12+3\" на БНР външнополитическият анализатор Димитър Гърдев:   \"И двете държави са в едни много сложни преходни моменти и всеки един от тези президенти - на Турция и на САЩ, се опитва да затвърди своята власт, а тя се случва на базата на много сериозни вътрешни конфронтации, на силна опозиция, на движения в собствените им държави, които изискват от тях много твърда, неотстъпчива позиция. Много често това се изразява и на международната арена\".   За жестокия срив на турската лира има чисто икономически основания   Освен конфронтационните въпроси на терена на Близкия Изток, които имаха САЩ и Турция, Гърдев посочи като други зони на конфликт косвените обвинения към САЩ за участие в преврата срещу президента Реджеп Ердоган, а сега и подобните обвинения след търговската война, която Вашингтон обяви на турската металургия. \"Наистина може да се говори за това, че САЩ използват долара като  икономическо оръжие, санкциите като икономическо оръжие. Те разполагат с този властови елемент, както пък Русия разполага с газовата си политика, но в края на краищата, за да сринете така жестоко турската лира, си има чисто икономически основания\", посочи Гърдев.   \"Числата са много показателни. Когато имате една задлъжнялост от порядъка на 470 милиарда, когато вашата икономика разполага с около 800 милиарда, даже и по-малко, но виждате, че е премината границата на 60-те процента от дълга, когато трябва да изплатите само до края на годината около 189 милиарда дълг, когато дългът в турската икономика е структуриран така, че от 20 процента задлъжнялост - корпоративен дълг на турската икономика на стопанствата, в момента има 70 процента, и това само за десет години, когато този дълг е изцяло структуриран във външна валута - в долари, в евро, и вашата лира се срине драстично - 40 процента, за да изпълните тези 189 милиарда плащания (вашият дълг  е изключително скъп, той е нараснал с 40 процента), виждате, че всъщност нещата са много сериозни. Това се знае от турското ръководство. Неслучайно обърнах внимание на това, че турският президент изтегли изборите, именно защото очакваше срива\", казва експертът.   В турската икономика има огромни дисбаланси   \"Този бум, който беше чисто политическа акция, беше достигнат за сметка на огромни кредити. Кредитите идваха от Залива - от Саудитска Арабия, от Катар, от Обединените арабски емирства, но тогава те бяха съюзници. В момента от тези заливни държави съюзник на Турция остана само Катар и Турция се постави в пряка конфронтация със Саудитска Арабия. Голяма част от заемите трябва да бъдат изплащани, а Саудитска Арабия няма да даде отсрочка. А Катар даде тази помощ (15 милиарда долара), защото се откупи - знаете каква беше кризата преди две години със Саудитска Арабия и как Турция застана твърдо зад Катар\".   Това  е провалът на икономическата програма на турския президент   \"Когато 2016 г. Реджеп Тайип Ердоган започна кампанията си за референдум за промяна на конституцията, неговият основен слоган беше. \"Ако вие ми дадете президентска република, ако изменим структурата на държавата, аз ви обещавам, че от 17-та икономика ще ви направя десета\". Това беше удар и това е провалът на икономическата програма на турския президент. Нещата не стават с политически заявления. Когато политическите заявления се сблъскат с икономическата реалност, се стига до това\", подчерта още Гърдев.   Той обърна внимание и върху задлъжнялостта на европейските банки към банковата система на турската държава: \"Сривът на банковата система на Турция, ако това се случи, това неминуемо ще повлече и европейската банкова система, и то в южните държави, чието положение и без това не е цветущо\".", "date": "2018.08.16", "title": "Димитър Гърдев: Ердоган изтегли изборите, защото очакваше този срив"}
{"url": "http://epicenter.bg/article/FBR-preduprezhdava-za-vazmozhna-hakerska-ataka-nad-bankomati-v-svetoven-mashtab-/161473/7/0", "text": "ФБР предупреждава за възможна хакерска атака над банкомати в световен мащаб. По информация на бюрото е възможно атаката да бъде задействана в следващите няколко дни и вероятно ще бъде насочена към малки и средни банкови институции, за които се предполага, че имат по-слаба киберзащита, предава Дарик.  От ФБР не съобщават детайли около произхода и характера на атаката, но предупреждават, че се извършва чрез зловреден софтуер, който позволява кражба на данни и източване на средства от банковите сметки.  Съветът към клиентите е да променят паролите и ПИН кодовете си, в случай, че не са го правили скоро, а към банковите институции – да обновят антивирусните си системи.   ", "date": "2018.08.16", "title": "ФБР предупреждава за възможна хакерска атака над банкомати в световен мащаб "}
{"url": "http://epicenter.bg/article/Rusiya-raboti-za-podyalba-na-Kosovo--tvardi-avtoriteten-frenski-ezhednevnik-/161480/7/0", "text": "Авторитетният френски ежедневник Le Monde публикува материал, посветен на предстоящата на 18 август среща между държавния глава на Руската федерация Владимир Путин и австрийския министър на външните работи Карин Кнайсл. В статията се цитира източник от дипломатическите кръгове в Брюксел, според когото Москва работи за размяна на територии между Косово и Сърбия, предават македонската информационна агенция МИА и Агенция \"Фокус\".  Според дипломата, Кремъл е „много активен“ във връзка с „експлозивния“ план за размяна на територии с Косово.  „Неотдавна говорителят на руската дипломация Мария Захарова беше в Белград. Тя явно демонстрира подкрепа към сръбския съюзник в този процес. Русия има интерес от размяна на територии, тъй като тя би довела до разделение сред европейците. Евентуална размяна може да послужи и като аргумент за Крим пред Запада“, са думите на дипломата в статията на Le Monde, която МИА цитира.  В материала се изказва предположение, че Москва би могла да търси съюзник за реализирането на идеята в лицето на Виена, която има влияние на Балканите.  Според Le Monde след поемането на властта от десните, позициите на Австрия за региона може да се променят. Вицеканцлерът Хайнц-Кристиан Щрахе, лидер на „Партията на свободата на Австрия“ (част от коалиционното правителство), е категоричен, че Косово продължава да е част от Сърбия. Той изрази и публична подкрепа за независимостта на Република Сръбска.  ", "date": "2018.08.16", "title": "Русия работи за подялба на Косово, твърди авторитетен френски ежедневник "}
{"url": "http://epicenter.bg/article/Ubiha-svetovnoizvestniya-lichen-lekar-na-kralitsa-Elizabet-II-/161483/7/0", "text": "Личният лекар на кралицата е бил убит при инцидент в Лондон. Драмата се е разиграла около станцията на метрото “Холбърн”. Това съобщава английския сайт standard.co.uk, цитиран от Блиц.   67-годишният доктор Питър Фишър е карал колело, когато е бил блъснат смъртоносно от камион в самия център на британската столица.   Д-р Фишър беше световен експерт по хомеопатия и приближен на кралица Елизабет II от няколко десетилетия.   \"Ние сме шокирани от кончината на доктор Фишър, който работеше с нас над 30 години\", пише в изявление на представител на държавния глава на Обединеното кралство.   Сър Марк Секчел, бивш хирург-гинеколог на Нейно Величество, също коментира кончината на колегата си: \"Фишър бе уважаван и добър лекар. Негово беше виждането, че хомеопатията е необходимо допълнение към медицинската помощ. Всички сме шокирани от трагичната му загуба.\"   Скотланд ярд помоли очевидци на инцидента да съдействат на полицията.   Според черната статистика д-р Фишър е осмият колоездач, убит в Лондон тази година, петият в сблъсък с камион. ", "date": "2018.08.16", "title": "Убиха световноизвестния личен лекар на кралица Елизабет II  "}
{"url": "http://epicenter.bg/article/Valeriya-Veleva--Slozhnata-dilema-na-Borisov-za-vlastta--S-patriotite---zle--A-bez-nyah--/161486/11/0", "text": " от политическа, обществена, че дори и от личностна гледна точка. Не са достатъчни и обясненията, свързани с характерологичните особености на двамата доскорошни съидейници, съмишленици, че и родственици даже.   Защото руши държавността, защото е обида за избирателя, защото се превръща в спънка за функционирането на управлението на държавата и защото ни прави за смях пред света.  За техните отношения е писано много. Вече никой не се изненадва нито от акциите, нито от изцепките им, защото те оризилиха не само себе си, но и самото възприятие на явлението \"патриоти във властта\", което просто се оказа нон сенс.    Прави се, че не вижда какво вършат.  Смята, че скандалът е буря в чаша вода и ще отшуми.  Допуска, че ще може отново да ги усмири, както направи преди две-три седмици.    Лидерът на \"Атака\", който има зад гърба си само 7 депутати, буквално срива устоите на правителството и сякаш работи за разпада на властта. Той вече поиска оставките на трима членове на кабинета и обяви, че ако те не се поправят, \"ще си търсим друго правителство, защо няма смисъл настоящото да продължи да съществува\".   Какво означава това?   Кой?  Външни сили?  Възможно е! Но какво печелят? Свалят Борисов и с кого ще го заменят?  Вътрешни сили?  Няма такива.   или просто да не гаси \"войната между патриотите\", нанасяйки по този начин смъртоносен удар върху малката коалиция в управлението.  Какво печели?   С оглед на напрежението в държавата и непрекъснатите гафове на всички нива   хвърляйки върху скандалите и кадровите провали на Обединени патриоти вината за невъзможността на правителството да изкара докрай мандата си.  Това е ход, успешно игран досега два пъти от Борисов, който го е връщал отново в играта.     а се завърта отново конституционната парламентарна рулетка. Президентът е длъжен да връчи проучвателен мандат на първата политическа сила - ГЕРБ.  ПЪРВИ вариант.   То би имало явната подкрепа на ГЕРБ-95 депутати, на ВМРО - 11, на Атака - 7, които правят общо 113 депутати. Липсващите 8 до 121 народни представители за парламентарно мнозинство могат да бъдат \"набавяни\" с тематичната подкрепа на \"Воля\" или на ДПС. Този вариант е рисков, защото по всеки законопроект ще трябва да се правят предварителни договорки с Марешки и Карадайъ, но пък ще бъде елиминиран проблемът \"несъвместимост между Сидеров и Симеонов\". Впрочем, този вариант беше предлаган от ДПС още в началото на настоящия парламент именно с мотива - да се избегне присъствието на националисти във властта  ВТОРИ вариант  . Валери Симеонов остава извън кошарата на властта. Тогава ГЕРБ отново ще имат мълчаливата подкпепа на ДПС и на \"Воля\". Тук опасността се казва: \"Симеонов извън властта\". Как ще обуздаят гнева на лидера на НФСБ, не е ясно.  ТРЕТИ вариант   В този случай проблемът е, че вкарва официално Марешки във властта, което би било силно компрометиран ход, а и не се знае дали това няма да е по-опасно, отколкото присъствието на Симеонов във властта. Освен това Борисов трябва да намери \"подходящия\" начин да усмири Марешки, който на лягане и на ставане иска оставката на Каракачанов. Вероятно не е невъзможно, като се имат предвид широките възможности за маневри с лостовете на властта. И трите варианта има една изходна база - , без да се разпуска Народното събрание, за да не се дава възможност на президента да прави отново служебно правителство.    Тук отново има няколко опции. С оглед на непримиримите отношения между субектите във властта   Ако спойката се окаже сериозна, парламентът може да се опита изкара целия си мандат.  .  Това обаче минава през \"кошмара на ГЕРБ\" - служебно правителство, съставено от Румен Радев, което трябва да подготви двоен вот.  Има и друг вариант -   Неизвестното в това уравнение е, как ще се явят ОП на евровота - като единен субект, какъвто са сега, или като три отделни партии. Вторият вариант е по-удобен за Борисов, защото ще покаже тежестта на всяка от трите формации в ОП и съответно ще е ясно и понасянето на отговорността за резултата.    . Това ще предизвика съпротивление както в ГЕРБ, така и в ДПС.   Голяма коалиция ала Германия у нас не може да се случи. Нито лидерите, нито членовете и симпатизантите на двете партии могат да приемат такова \"съглашателство\".   В резюме.   Ерозия на властта с непрекъснати скандали \"Сидеров-Симеонов\" и провалени министри.  Нова формула, нови министри, но със скандали \"Марешки-Каракачанов\".  Сам, само със свои министри, без привнесени скандали, но и без стабилно мнозинство.  Нови избори.  Какво ще реши премиерът, предстои да видим.  И оставките - колкото и да са те, на когото и да са - няма да бъдат панацея за промяна на случващото се в държавата. Защото са ужасно закъсняли!", "date": "2018.08.16", "title": "Валерия Велева: Сложната дилема на Борисов за властта. С патриотите - зле! А без тях? "}
{"url": "http://epicenter.bg/article/Zhorzheta-Pehlivanova--Lula-da-Silva---kandidat-prezident-na-Braziliya-/161487/11/0", "text": "  В последния ден за регистрация на кандидатите за общите избори на 7 октомври в Бразилия за президент от Партията на работниците в коалиция с Партията на комунистите в Бразилия бе вписан Лула да Силва, президент на Бразилия два мандата, 2003 – 2010г., който от април т.г. е политически затворник, обвинен без доказателства за корупция.  Вписването на Лула стана публично пред Върховния трибунал за избори в Бразилия. Безимотни селяни, организирани от леви лидери, извървяха последните дни 50 километров поход до столицата и до Върховния трибунал и заедно с други привърженици на президента Лула, които се присъединиха към шествието застанаха пред съда, искайки “Лула -свободен! Лула-президент!”   По данни на латиноамериканските медии над 50 хиляди бразилци са били в уречения час - вчера, 15 август в 16.00ч.   Този обществен акт е безспорен успех за бразилския народ, имайки предвид спънките на политическата десница в съюз със съдебната власт да бъде отстранен Лула от панически страх левият синдикалист да не бъде отново президент на Бразилия. Кандидатът Лула, предвид рейтинга му досега и който през кампанията ще расте, е с всички шансове да бъде избран. През тези два месеца до октомври ще бъдем свидетели на изненади, съдебни и политически клопки и пречки, но се надявам, че “Гласът Народен ще бъде глас Божи” в Бразилия.  Федерална република Бразилия е най-мощната и най-голяма латиноамериканска държава, с население 212,7 милиона – в 2018г. За съжаление стартира своята най-несигурна и нестабилна изборна кампания в историята си. За президентския пост кандидатстват 2 жени и 11 мъже, които са със скромни политически данни и умения на държавници, освен Лула, но ще се борят за президентското кресло на Бразилия. Икономиката на страната продължава да се клати след най-тежката рецесия в историята й.   Политическият сценарий е най-обърканият досега след политическите съдебни процеси, които разбиха властта и посегнаха на авторитета на президентите Дилма Русефф и Лула да Силва, последният от април е в затворническа килия. Докато бразилските улици са изпълнени от разочаровани и отчаяни бразилци, които ежедневно остават без препитание, но свободно изказват своята воля за свобода и търсят правата си, общите избори – /президентски, парламентарни и за губернатори/ през октомври 2018г. са една огромна изборна машина, която трудно би решила съдбата им. Кампанията освен за президент на Бразилия, е и за избора на депутати в Долната камара на Конгреса, както и за нови ⅔ от сенаторските места в Сената и избиране на всички губернатори в страната. Но няма нищо необичайно в тези избори, освен, че са най-непредсказуемите за демокрацията, която е от 30 години в тази латиноамериканска държава.  И в тази бюрократична въртележка, изпълнена с интриги и натоварена от символики, главната интрига е постоянният ускорен пулс на туптене и напрежение между президента Лула и съдебната власт. Лула оглавява класацията за нов президент от две години и от затвора, обвинен без доказателства за корупция вече 4 месеца.   Въпреки, че е в затворническата килия неговият рейтинг е впечатляващ. Ако Лула се откаже от кандидатурата, бразилската панорамата без Лула ще бъде най-конфузната за милионите бразилци, които са решени да гласуват отново. Това ще бъде друга форма на самоубийство за бразилския народ в тази кризисна ситуация.  Панорамата без Лула е отчайваща. Няма друг кандидат, който събужда същите чувства в народа като бившия президент Лула. След Лула, който е с постоянен 35-39 % рейтинг, въпреки че е в затвора, на голямо разстояние по рейтинг - с 15-17% е Жаир Болсонаро, бивш военен с крайно десни идеи, защитник на бразилската диктатура /1964-1985/, на мъченията и използване на оръжие срещу народни бунтове и масови събрания. Болсонаро съвсем няма нужния политически мускул, т.е. без чувство и отношение към суверена. Нещо подобно е и с кандидатката Марина Силва, евангелистка, която претендира за президентския пост за трети път, но която е с рейтинг 10% и представлява малка партия.   Центристът Гералдо Алкмин е с още по-малка възможност, заради политическия му establishment, от който бразилците са отвратени.   Кой е кандидатът, който би успял да убеди мнозинството от 147 милиони гласуващи на 7 октомври? Кой ще застане начело на най-голямата икономика на Латинска Америка (2,2 билиона долара)? Но кой е този опитен политик, който ще държи в своите ръце един гигант, който стене преживявайки своите най-тежки четири години от своята близка история?   Бразилската икономика влезе през 2014 г. в най-лошата рецесия от десетилетия. Политическата класа потъна в безброй съдебни процеси по казуса „Петрообрас“, а 2016 г. се стигна до”impeachment\" срещу президентката Дилма Русефф и до избора с убийствената непопулярност на нейния вице М. Темер за президент, чиито рейтинг стигна 5% последната година.  През цялото това време Бразилия е една обезглавена голяма и мощна държава-чудовище. Бразилското общество в този първи ден на изборната кампания не скрива надеждата си за нов политически цикъл с човешко лице. Тъй като през последните години паднаха заплатите драстично, бедността и мизерията галопират, престъпността и насилието рекордно нараства – над 63.000 убийства за година, в повечето фавели войната е постоянна, а зад решетките са 725.000 души...   Само две страни в света са пред Бразилия по престъпност, което е плашещо. Катастрофата е такава, че в престъпния свят кандидатът Болсонаро не е единственият, който се опитва да стане пастир на „елитното“ стадо политици. В изборните листи днес в Бразилия има около сто кандидати с минало и идеи, свързани с военната диктатура. Остава да видим бъдещето, което се задава за бразилците...   Партията на работниците в Бразилия регистрира кандидатурата за президент на бившия държавен глава Л. И. Лула да Силва, съгласно Бразилската конституция. “Много хора имаха съмнения, че ще успеем да представим „кандидата на народа“. Но стигнахме и ще продължим по-нататък до 7 октомври с името Лула на електронната урна”, заяви Глейси Хофман, президент на партията.   Сенаторката добави: „Партията е в коалиция с Бразилската комунистическа партия, която е вписала бившата депутатка Маниела Д’Авила за вицепрезидент и поясни, че д-р Фернандо Хадад, бивш министър на образованието в кабинета на Лула, ще бъде представител на Лула във фазата на кампанията, тъй като Лула е в килията. В цялата кампания с нас ще бъде бившата президентка Дилма Русефф, съратник и приятел на Лула, която и днес е до мен“.", "date": "2018.08.16", "title": "Жоржета Пехливанова: Лула да Силва - кандидат-президент на Бразилия "}
{"url": "http://epicenter.bg/article/Prof--Atanas-Tasev--Gazoviyat-hab--Balkan--e-edna-ochevidna-neobhodimost--Video--/161423/4/0", "text": "Проектът за газовия хъб „Балкан“ не е епигонство, т.е. на принципа - видяла жабата, че подковават вола, та и ние сме решили това да правим, а е една очевидна необходимост. По-скоро газовият хъб е възможност държавата да запази капацитетните възможности на модернизираната ни газопреносна система, в която сме инвестирали много. Вече имаме 4 нови компресорни станции – Странджа, Лозенец, Ихтиман и Петрич с най-модерните турбокомпресори и в режим да се преориентират количествата газ.  Както е известно, от 1 януари 2020 година Украйна категорично спира доставките през Трансбалканския газопровод или най-малко с първата тръба на „Турски поток“ 14 млрд. куб.м. газ годишно отпадат от транзита. Така че държавата прави всичко възможно да минимизира загубите от изпразването на нашата транзитна система. По тази причина възникна идеята за газовия гъб „Балкан“, възприемана от много хора като химера.  От юни обаче, след посещението на Бойко Борисов при Владимир Путин и последвалата визита на наша делегация в Брюксел, в която и аз участвах, проектът на хъба се превръща в реалност и голяма необходимост. Защото, отпадането на тези количества означава „Булгартрансгаз“ да се лиши от приходи. А не е тайна, че стабилността на държавното дружество се крепи на транзита от 18 млрд. куб. м. газ годишно.  В обзорната статия на международните информационни агенции се отделя внимание и на откритото на 3 август разширение на газопровода ни за Турция. 20-километровият участък от Лозенец до Недялско беше открит в присъствието на премиера и турска делегация, начело с министъра на енергетиката Фатих Дьонмез. Предстои да се изградят до самата турска граница още 11 километра. Плановете са България сама да извърши строителството. Идеята е след като втората тръба „Турски поток“ се насочи от Каракьой – празната тръба и новата да може да поемат 15,75 млрд. куб. м. газ.  Факт е, че този път България си написа добре домашното и държавата действа проактивно, т.е. изпревари събитията.  Както виждате, интерконекторът Комотини-Стара Загора, който евентуално ще ни даде възможност да получаваме 1 млрд. куб.м. азерски газ, още не е в работна фаза. Същевременно газовата връзка с Турция вече е реалност. Хубаво беше, че в присъствието на турския министър Бойко Борисов го провокира да потвърди, че „Турски поток - 2“ няма да се насочи към гръцкото направление, а към нас. Това е добрата новина.  Разбира се, не трябва да преувеличаваме ролята на газовия хъб „Балкан“, защото ако останем само като транзитираща страна, не можем да реализираме газовия хъб. Той е преди всичко транзит плюс търговия на наша територия. С реализацията на интерконектора с „Турски поток - 2“ ще получим възможността да търгуваме или на турската граница, или на сръбската.  Между другото, много важно е изказването на шефа на „Газпром“ Алексей Милер, който каза, че е по-целесъобразно не да се строи нов газопровод, паралелен на Трансадриатическия (на територията на Гърция, Адриатика, Южна Италия), а да се използват възможностите на газопреносните системи на България, Сърбия и Унгария. В този случай ние ще имаме възможността да правим микс от азерски газ, от регазификационния терминал в Александруполис.  На една търговска платформа може да идват дори клиенти от австрийския „Баумгартен“, за да търгуват на наша територия. По отношение на тезата, че хъбовете никнат на Балканите „като гъби“, смятам, че всеки има място на картата и това не може да ни притеснява. С изграждането на хъба България избягва голямата опасност да бъде зачеркната от газовата карта на Европа.  Това бурно развитие показва, че ние сме в правилната посока, хванали сме влака навреме. Струва си да отбележа и че за първи път има политически консенсус в България. Дори на ниво президент и премиер има пълно разбиране, което означава, че политиците ни осъзнават какво означава да се обединиш около национален проблем.   ", "date": "2018.08.16", "title": "Проф. Атанас Тасев: Газовият хъб „Балкан“ е една очевидна необходимост (Видео) "}
{"url": "http://epicenter.bg/article/Fuat-Gyuven-prodava-hotel--Svilena--za-7-5-mln--evro/161466/4/0", "text": "Култовият свиленградски комплекс „Свилена“, собственост на Фуат Гювен, е обявен за продажба, пише местният вестник  Обявата е качена в Интернет, а посочената цена за сградата е 7 500 000 евро без ДДС. В анотацията за зданието пише: „Комплексът е наскоро ремонтиран. Налични 120 стаи и апартаменти от различен клас, конферентна зала, рецепция, ресторант, лоби бар и др.“. Внушителното 5-етажно здание е построено през 1974 г., като част от веригата „Балкантурист“. По време на приватизацията в края на 90-те години на миналия век Фуат Гювен купува държавното туристическо предприятие „Аидатур“ (Хасково), в чиито активи влиза и комплекс „Свилена“, както и валутен магазин на границата. През последните години бяха извършени редица ремонти за подобряване на базата на свиленгрския комплекс. По неизвестни причини, обаче, просторният ресторант и нощният бар останаха затворени. Фуат Гювен е крупен инвеститор в Свиленград. Освен собственик на „Свилена“, негови са бившият Дом на съвета (срещу сградата на ОбА), газоразпределителното дружество „Свиленград Газ“ АД, Търговска банка D и бензиностанцията в бившата Безмитна зона. Припомняме, че той е собственик и на завода \"ЕЛ Кабел\" в Бургас.", "date": "2018.08.16", "title": "Фуат Гювен продава хотел „Свилена“ за 7,5 млн. евро"}
{"url": "http://epicenter.bg/article/Brat-i-sestra-sa-dvama-ot-postradalite-pri-intsidenta-v-Petrich/161416/3/0", "text": "Момиче и момче на 16 и 18 години, които са брат и сестра, са пострадали тежко, след като автомобил ги помел на тротоар в Петрич. Инцидентът е станал малко след полунощ.   Група младежи се били подслонили на тротоара заради силния дъжд, когато шофьорът на колата изгубил контрол и се врязал в тях, съобщи БНР.   Момчето е в тежко състояние с ампутиран крак, а сестра му е със счупени крайници и порезни рани. Още едно момиче е тежко пострадало, уточниха от полицията, която работи по случая на място и изяснява причините за катастрофата.   Шофьорът на автомобила е 18-годишен младеж, който е задържан. Пробата му за употреба на алкохол е отрицателна.", "date": "2018.08.16", "title": "Брат и сестра са двама от пострадалите при инцидента в Петрич"}
{"url": "http://epicenter.bg/article/Gl--inspektor-Rapchev--Ne-e-imalo-drift-pri-snoshtiyat-intsident-v-Petrich/161434/3/0", "text": "Водачът, блъснал трима младежи в Петрич, е карал с несъобразена скорост по мократа настилка, не е имало дрифт. Това каза по време на брифинг гл. инспектор Росен Рапчев, началник на сектор „Пътен контрол” към Главна дирекция „Национална полиция“, предаде агенция „Фокус“.   „Ситуацията е следната – млад водач с двумесечен стаж, управлява автомобила по мокра настилка, губи контрол над него, без да е правил дрифтове и излиза от пътното платно, при което е станало пътно произшествие. Блъснал е три деца. Има образувано досъдебно производство и експертизата ще докаже точно какво е станало“, каза още гл. инспектор Рапчев.   По думите му водачът е карал с несъобразена скорост спрямо пътните и атмосферните условия.    ", "date": "2018.08.16", "title": "Гл. инспектор Рапчев: Не е имало дрифт при снощния инцидент в Петрич"}
{"url": "http://epicenter.bg/article/MVR-s-reverans-kam-shofyorite-s--quot-grazhdanska-quot--na--quot-Olimpik-quot----parvite-dni-nyama-da-globyava-/161435/3/0", "text": "Поне за няколко МВР ще направи реверанс към шофьорите, които досега са били със застраховка „Гражданска отговорност” на „Олимпик”. В първите няколко дни пътните полицаи няма да глобяват водачите, ако още не са сключили нова полица с друга компания, предава Канал 3.  Както вече е известно, в Кипър е отнет лиценза на застрахователно дружество „Олимпик” и то преустановява дейност и в България. От неделя полиците с компанията са невалидни и шофьорите трябва да сключат нови, ако става въпрос за „Гражданска отговорност”.  „Когато такава застраховка вече не е активна, ние съответно няма как да не предприемем своевременни действия. Реално погледнато, в първите дни няма да санкционираме, а само ще предупреждаваме водачите, ако ни представят полица на „Олимпик“. В първите няколко дни ще им дадем възможност да ги предупредим и да им дадем възможност да си сключат застраховка“, обяви началникът на отдел „Пътен контрол” в Главна дирекция „Национална полиция” гл. инспектор Росен Рапчев.  По думите му предстои да се уточни допълнително точно колко време ще е този гратисен период.  Така или иначе дори и да не бъдат глобени от „Пътна полиция”, ако шофьорите с „Гражданска отговорност” на „Олимпик” претърпят пътнотранспортно произшествие, то няма да има как да възстановят щетите през полицата си и ще трябва да извадят парите от своя джоб.  ", "date": "2018.08.16", "title": "МВР с реверанс към шофьорите с \"гражданска\" на \"Олимпик\" - първите дни няма да глобява "}
{"url": "http://epicenter.bg/article/38-godishen-mazh-e-ubit-v-kv---Orlandovtsi--po-sluchaya-ima-zadarzhan-/161439/3/0", "text": "38-годишен мъж е убит в столичния кв. „Орландовци“. Това съобщиха от пресцентъра на МВР. Задържан е 39-годишен мъж, заподозрян в съпричастност към извършеното тежко престъпление.  Вчера около 7.00 часа в полицията е съобщено, че в помещение в кв. „Орландовци“, отдадено под наем, е намерено безжизненото тяло на мъж. На адреса незабавно са изпратени екипи на полицията и Бърза помощ, които констатирали смъртта на 38-годишен мъж, а при първоначалния оглед били установени видими травматични увреждания по тялото и главата.  В резултат на предприетите незабавни оперативно-издирвателни действия е задържан 39-годишен мъж, заподозрян в съпричастност към извършеното деяние.  Според събраните до момента данни, след възникнал скандал между двамата, задържаният е нанесъл множество удари на опонента си.  Трупът е изпратен в КСМД за аутопсия. Продължават процесуално-следствените действия по образуваното досъдебно производство под надзора на прокуратурата.  ", "date": "2018.08.16", "title": "38-годишен мъж е убит в кв. „Орландовци“, по случая има задържан "}
{"url": "http://epicenter.bg/article/Bencho-Benchev-shte-obzhalva-razmera-na-nalozhenata-mu-garantsiyata-ot-50-000-leva/161448/3/0", "text": "Обвиненият в укривателство на несебърския бос Димитър Желязков - Митьо Очите общински съветник от Бургас Бенчо Бенчев ще обжалва размера от 50 хиляди лева на наложената му мярка за неотклонение. Това ще стане в предвидения по закон тридневен срок, каза неговият адвокат Ивайло Найденов, предаде БНР.   \"Жалбата на Бенчо Бенчев срещу наложената му парична гаранция от 50 хиляди лева ще се гледа в закрито съдебно заседание\", каза още Найденов. Той не коментира мотивите, с които ще бъде обжалвано прокурорското постановление.   Преди 2 дни административният ръководител на Окръжния съд в Бургас Георги Чинев посочи, че са събрани достатъчно по обем писмени доказателства, за да се определи размерът на паричната гаранция:   \"Размерът ѝ е напълно, по наше мнение, съобразен с имущественото положение на обвиняемия Бенчев\".", "date": "2018.08.16", "title": "Бенчо Бенчев ще обжалва размера на наложената му гаранцията от 50 000 лева"}
{"url": "http://epicenter.bg/article/Zaradi-zasileniya-kontrol-KAT-e-zalovil-dvoyno-poveche-narushiteli-na-skorostta/161449/3/0", "text": "Заради засиления контрол по пътищата от КАТ са заловили двойно повече нарушители на скоростта. Над 28 600 са констатираните нарушения, като от април досега техният брой е увеличен с 2 000. Само за вчерашния ден са проверени близо 6 000 автомобила, издадени са над 2 200 фиша и са отнети 82 шофьорски книжки заради неплатени глоби. Данните съобщи началникът на сектор \"Пътен контрол\" към Главна дирекция \"Национална полиция\" главен инспектор Росен Рапчев, предаде БНР.   \"Не смятам, че се чувстват безнаказани. В последните няколко месеца имаме много повече установени нарушения, полицаите на пътя връчват много такива електронни фишове за неплатени глоби, а тези електронни фишове, когато бъдат връчени, това означава, че ние вече сме постигнали ефекта да предупредим водача и да го накажем. Най-много нарушения са констатирани на територията на столицата - 3 212, след това най-много са на територията на Велико Търново - 2 171, и също така на територията на Благоевград имаме 1 831\", посочи Росен Рапчев.", "date": "2018.08.16", "title": "Заради засиления контрол КАТ е заловил двойно повече нарушители на скоростта"}
{"url": "http://epicenter.bg/article/Sadat-varna-na-prokuraturata-deloto-sreshtu-bivshiya-shef-na-API-Lazar-Lazarov-/161463/3/0", "text": "Софийски градски съд (СГС) върна на прокуратурата делото срещу бившия председател на управителния съвет на Агенция \"Пътна инфраструктура\" (АПИ) Лазар Лазаров за умишлена безстопанственост.  Днес се проведе разпоредително заседание в СГС, а сред въпросите, които се обсъждат на него, е и този допуснато ли е на досъдебното производство отстранимо съществено нарушение на процесуални правила, довело до ограничаване на процесуалните права на обвиняемия. Съдът посочи процесуални нарушения и върна на Софийска градска прокуратура делото, предаде Канал 3.  През април Софийската градска прокуратура (СГП) внесе в Специализирания наказателен съд (СпНС) обвинителен акт срещу Лазар Лазаров – бивш председател на Управителния съвет на Агенция \"Пътна инфраструктура\", за умишлена безстопанственост в особено големи размери, представляваща особено тежък случай. Лазаров е обвинен за това, че в периода от 07.08.2014 година до 30.06.2015 година в качеството си на председател на УС на Агенция \"Пътна инфраструктура\", умишлено не положил достатъчно грижи за ръководенето и управлението на повереното му имущество във връзка със строително-монтажни работи по лот 1, АМ \"Марица\" и от това са последвали значителни щети на АПИ в общ размер на 41 630 050, 80 лева.  Въпреки задълженията си, като председател на АПИ, според прокуратурата, той не организирал по най-добрия начин дейността на подчинените си, изразяващо се в това, че преди да открие със свое решение процедура за възлагане на обществена поръчка за допълнителни СМР на лот 1 на АМ \"Марица\" той: не възложил на екипа за управление на проект Лот 1, АМ \"Марица\", да извърши проверка дали предвидените строително-монтажни работи не са били включени в предмета на първоначалния договора за строителството на лот 1 на АМ \"Марица\"; - не поискал от дирекцията, отговорна за подготовката на поръчката, да обоснове необходимостта от различните видове СМР, предмет на обществената поръчка; - не поискал от дирекцията, отговорна за подготовката на поръчката, да представи разчети как е формирана прогнозната стойност на обществената поръчка от 42 987 400 лева без ДДС; Въпреки тези съществени пропуски, той сключил договор между АПИ и фирма- изпълнител за допълнителни СМР на лот 1 на АМ \"Марица\" на стойност 51 343 630, 80 лева с ДДС и наредил изплащането на сумата изцяло.  Ако бъде признат за виновен, Лазаров може да получи наказание в размер лишаване от свобода от три до дванадесет години, като съдът може да постанови и лишаване от право да се заема определена обществена или държавна длъжност и да се упражнява определена професия или дейност.  Спрямо Лазаров е взета мярка за неотклонение \"подписка\".  \"Дори частично уважени възраженията на защитата реално съдът уважи сърцевината на възраженията, които бяха направени от страна на защитата. Действително е налице противоречие, действително съдът указа на прокуратурата, че има неясноти в обвинителният акт, тоест не е достатъчно обвиняемия само да разбира правната квалификация цифровото ѝ изписване какво означава, каквато беше и тезата на защитата”, каза адвокатът Кристиан Мирчев пред журналисти.  Защитникът обясни, че АПИ подробно са аргументирали в своето становище, защо не са претърпели вреда и затова не желаят да се конституират в процеса в качеството на граждански ищец.  ", "date": "2018.08.16", "title": "Съдът върна на прокуратурата делото срещу бившия шеф на АПИ Лазар Лазаров "}
{"url": "http://epicenter.bg/article/Postoyanen-arest-za-drogiraniya-shofyor--pomel-detsa-na-trotoar-v-Kiten-/161469/3/0", "text": "Постоянен арест за шофьора, който след употреба на алкохол и наркотици помете тийнейджъри на тротоар в Китен.  Мъжът е обвинен в причиняване на телесни повреди на 8 деца.  На 7 август около 21 часа младият мъж не успял да удържи автомобила си заради високата скорост, качил се на тротоара, по който се разхождали група младежи и след като ранил шест от тях,се обърнал по таван в храстите.  Направените на място тестове показали наличие на наркотици-амфетамин и над 0,9 промила алкохол.  ", "date": "2018.08.16", "title": "Постоянен арест за дрогирания шофьор, помел деца на тротоар в Китен (Видео)"}
{"url": "http://epicenter.bg/article/Zadarzhaha-grupa-nelegalni-migranti-na-patya-Kiten---Burgas-/161471/3/0", "text": "Движението на автомобили по главния път Китен - Бургас е затруднено след неочакван арест на група от двадесетина нелегални мигранти. Задържаните са на видима възраст около 20 години, предава Дарик.  На мястото има части на Гранична полиция, а бежанците са изтеглени до мантинелата на пътя с вдигнати ръце.  Гледката се превърна в истинско зрелище за преминаващите туристи.  \"Филм ли снимат\", питат се летовниците.  ", "date": "2018.08.16", "title": "Задържаха група нелегални мигранти на пътя Китен - Бургас "}
{"url": "http://epicenter.bg/article/Sin-na-bivsh-politsay-s-knizhka-na-2-m--blasnal-mladezhite-v-Petrich/161481/3/0", "text": "Продължава да е тежко състоянието на младите момиче и момче, които бяха блъснати от кола в Петрич вчера вечерта. Освен тях още едно дете е с наранявания.   Днес стана ясно, че зад волана е бил 18-годишният син на бивш полицай от Петрич. Взел книжка преди 2 месеца. Според очевидци, колата му се е движела с изключително висока скорост, когато връхлетяла върху навес, където група младежи се криели под дъжда.   Той е задържан, а близките му отказаха коментар. Семейство Латурлиеви ни показват снимка на 15-годишната си дъщеря Валентина. Момичето е с тежки наранявания. Другата им дъщеря се спасила по чудо от удара. И ни разказва: „Той отгоре се спускаше много силно и правеше дрифтове, а отдолу асфалтът беше мокър и вдигна ръчната и се бутнаха направо в нас”.   Официалната позиция на МВР: не става въпрос за дрифтове, а за лоша реакция на неопитен водач. Според бащата на момичето децата са спасени благодарение на бързата реакция на медиците. Тежко ранените Валентина и Крум са настанени в реанимацията.   „В тежко състояние, обилна кръвозагуба, с откъснат крайник единия, момченцето, който е ампутиран, момичето с размачкана подбедрица, в момента са стабилни, остават за наблюдение”, обясни д-р Методи Михайлов от МБАЛ „Югозападна”. Живеещи в района разказват, че улицата често е използвана за улични състезания. Източник: БТВ", "date": "2018.08.16", "title": "Син на бивш полицай с книжка на 2 м. блъснал младежите в Петрич"}
{"url": "http://epicenter.bg/article/Ostaviha-v-aresta-politsaya--uchastval-v-trafik-na-migranti-/161482/3/0", "text": "Пловдивският окръжен съд потвърди определението на Карловския районен съд, с което е взета най-тежката мярка за неотклонение „задържане под стража“ спрямо Владимир С., съобщиха от пресцентъра на Съдебна палата-Пловдив.  Срещу Владимир С. са повдигнати две обвинения. Първото е за това, че на 7 август 2018 г. с цел да набави за себе си или за другиго имотна облага противозаконно е подпомогнал повече от едно лице /16 чужденци/ да пребивават или преминават в страната./чл.281 ал.2 т.1 и т.5 вр. Ал 1 от НК/. Второто обвинение е за това, че е попречил на орган на властта да изпълни задълженията си./чл. 270 ал.1 от НК/. Окръжният съд приема, че от събраните до момента по делото доказателства може да се направи обосновано предположение, че обвиняемият е извършител на престъпленията в които е обвинен.  Налице е и опасност той да извърши друго престъпление, тъй като според съда от събраните до момента доказателства съществуват подозрения, че обвиняемият е част от обща схема и би могъл да продължи да участва в нея. Има и вероятност той да се укрие, тъй като преди задържането му е бил преследван от полицията и на няколко пъти е избягал. Магистратите приеха, че заради механизма на извършване на престъпленията, в които е обвинен Владимир С., както и заради професията му – служител на МВР, той е личност с повишена обществена опасност.  Решението на Окръжния съд е окончателно.  ", "date": "2018.08.16", "title": "Оставиха в ареста полицая, участвал в трафик на мигранти "}
{"url": "http://epicenter.bg/article/Fandakova--Direktorite-na-detski-gradini-sa-v-absolyuten-stres--otnasyat-se-s-tyah-kato-s-prestapnitsi-/161456/2/98", "text": "Директорите на детските градини, с които работим в момента, са в абсолютен стрес, защото цялото общество се отнася към тях, благодарение на внушения, като с престъпници. Това каза кметът на София Йорданка Фандъкова, която посети новоизградената Детска градина 76 „Сърничка“ в ж.к. „Младост 4“, предаде репортер на Агенция „Фокус“.  По думите ѝ Столична община няма никакви колебание в това, когато установи нарушения, да прилага санкции, включително и такива за отстраняване.  „Имаме директори и учители, които работят със сърце и душа и не бива да се обобщава, защото тези хора работят при трудни условия“, коментира още тя. По думите й за 2006 г. детските градини са посещавани от 32 хил. деца, а сега са 48 хил., като това са 16 хил. нови места и 180 млн. инвестиции, насочени към тази дейност.  „Детските ни градини като цяло са едни от най-добрите в Европа, аз лично никъде не съм видяла такъв дворец\", каза Фандъкова при проверката на новоизградената детска градина в ж.к „Младост“ 4.  Тя посочи, че ще продължават със строителството, подобряването на условията, както и модернизацията на старите сгради.  „Полагаме усилия и за яслените групи, но трябва да ви уверя, че никъде в европейските страни няма изцяло покритие на яслената възраст“, обясни Фанкъкова. На въпрос дали се работи по схемата за получаване на финансова подкрепа за родителите, за чиито деца няма място в яслите, тя отговори, че това е стара идея на БСП.  „Парите са от данъкоплатците, нашето виждане е, че е най-добре с тези пари да строим и децата да имат места в детските градини, от колкото да се изплаща такса от 60 лв.“ По думите й тези средства не могат да помогнат така ефективно на родителите при отглеждането на децата им.  Новоизградената Детска градина 76 „Сърничка“ в ж.к. „Младост 4“ е най-голямата в София, каза още Фандъкова.  По думуте й вече са записани 232 деца, които от 3 септември ще посещават градината. Тя уточни, че тази сграда е филиал на друга градина, като вече разполагат общо с 20 групи.  „Директорът на детската градина е създал организация и е набрал персонал, който ще почисти и преподреди, за да могат да се посрещнат децата през септември месец“, посочи още Фандъкова. Тя обясни, че тази година освен в ж.к „Младост“ 4, се откриват още две детски градини в кв. „Драгалевци“, като това също е един район с голям недостиг на свободни места. Фандъкова допълни, че след строежа на новата градина на практика проблем с недостига на свободни места на възраст между 3-6 години в ж.к „Младост“ вече няма, дори за момента има около 70 свободни места. Проблем за настаняване има все още при яслените групи.  „Насочваме усилия за строене на обединени детски заведения,“ коментира тя.  По думите й средствата за откриването на детски градини за тази година са около 8 млн. лв.  „Започнахме строителството на нови 9, които ще бъдат готови следващата година, за над 23 млн. лв.“, уточни Фандъкова. „За последните 10 години са инвестирани 180 млн. само за строителство на нови сгради на детски градини“, посочи още тя. Кметът обясни, че Столична община продължава съвместна работа с родителски организации, за да може да се направи най-доброто за децата.  „Записванията стават с информационна система и за да бъде максимално прозрачно тя се подобрява всяка година, благодарение на тази съвместна дейност между нас и родителските организации\", уточни тя. Фандъкова обясни, че промяната тази година е била насочена към децата с хронични заболявания и специални образователни потребности, да могат да минават през системата, както и намаляване на техния брой от 10 на 5 в градина.  „Призовавам всички да се отнасят с уважение към учителската професия, там където има нарушения, правим проверки, но като цяло системата на столичните училища и градини е стабилна“, сподели още тя.  ", "date": "2018.08.16", "title": "Фандъкова: Директорите на детски градини са в абсолютен стрес, отнасят се с тях като с престъпници "}
{"url": "http://epicenter.bg/article/Vse-oshte-ne-e-otkrito-vtoroto-dete-ot-intsidenta-v-moreto-kray-Varna/161457/2/0", "text": "Издирването на 14-годишното дете в морето край вълнолома във Варна продължава. Тялото на неговия 13-годишен приятел беше намерено тази сутрин. Това съобщиха от Военноморските сили, опровергавайки излязла по-рано днес информация, че са открити телата и на двете момчета, които вчера бяха пометени от голяма вълна.   Група от шест деца от село Каменар, без възрастни придружители, отишли вчера в късния следобед на бетонните тетраподи край Морската гара. Намирали се опасно близо до морето, когато вълните ги връхлетели. Във водата изчезнаха две момчета - на 13 и на 14 години.   17 водолази продължават да се гмуркат, но времето се влошава, морското вълнение се усилва и операцията става по-трудна, съобщиха експерти от Морската администрация, предаде БНР.   Екипи на сектор \"Специализирани оперативни дейности\" са обхождали района през цялата нощ. Още в 5.50 часа тази сутрин е направен оглед на района.   Районната прокуратура във Варна образува досъдебно производство за изясняване на причините и обстоятелствата по случая.  ", "date": "2018.08.16", "title": "Все още не е открито второто дете паднало в морето край Варна"}
{"url": "http://epicenter.bg/article/Siderov-shtyal-da-hodi-na-zasedaniyata-na-pravitelstvoto--za-da-nasochva-i-kritikuva-/161453/2/48", "text": "Лидерът на \"Атака\" и председател на парламентарната група на \"Обединени патриоти\" Волен Сидеров вече щял да ходи на всяко заседание на Министерски съвет, за да взима отношение и да показва критика. Това обяви самият той в интервю пред БЛИЦ.  Сидеров обещава лично да попита премиера Бойко Борисов на заседание на коалиционния съвет - кой ще поеме отговорност за \"лъжите\" на вицепремиера Валери Симеонов. Според Сидеров министърът на екологията Нено Димов също \"бил намесен в схемите\".  Лидерът на \"Атака\" развива тезата, че Симеонов и Димов \"извили ръцете на правителството да се приеме плана за Пирин\".  \"Този план беше приет заради изнудването на Валери Симеонов, но и Нено Димов яростно го защитаваше. Планът бе обявен от прокуратурата и състав на Административния съд за \"незаконосъобразен\". Кой ще поеме отговорност? Ще накара ли Борисов министрите да си подадат оставките?\", пита Сидеров.  Той се аргументира и с това, че Симеонов \"набедил министъра на туризма Ангелкова, като подал сигнал до прокуратурата срещу нея, но се оказало, че няма данни за престъпление\".  \"Това е набеждаване за престъпление пред надлежен орган на властта. Не може един човек да си играе така с институции, хора и туристически обекти. Държавата не му е бащиния\", категоричен е Сидеров.  \"Отгоре Борисов го гледа благо и кротко отстрани и му угажда като на млада булка. Какво кара министър-председателя да не вземе твърдо отношение за безчинствата на Симеонов? Кое го спира? Ще го попитам лично. Ще го попитам и пред медии. Омръзна ми да ставам параван за всякакви схеми и безчинства, а след това да се преписва на \"Атака\", които сме мотора на цялата коалиция\", заявява лидерът на Атака.  Бъдещето на коалицията зависи от самата коалиция и премиера, заявява още Сидеров.  \"Да не стои като наблюдател, а да се намеси. Да хване Симеонов и да му каже какво може и какво не може да прави. Аз съм ги избрал, но съм депутат в парламента. Моята връзка тук се губи, но ще я създам. Ще отида и ще присъствам на всяко заседание на Министерски съвет. Доста бързичко се приемат неща, на които понякога липсва добър анализ. Аз ще взимам отношение и ще показвам критика, ако имам такава. Ще насочвам, ако се наложи. Имам право да участвам в плана за действие и да приемем какво е приоритетно за страната и раздвижването на икономиката й. Трябва да се направи анекс към договора с Македония, който беше подписан набързо. В него трябва да се каже ясно и категорично, че Македония няма право и се отказва да спекулира, манипулира и изопачава българската история. Ако те не се съгласят с това, никаква подкрепа за Македония в ЕС\", заявява още Волен Сидеров.  ", "date": "2018.08.16", "title": "Сидеров щял да ходи на заседанията на Министерски съвет, за да предпазва властта от безчинства "}
{"url": "http://epicenter.bg/article/Borisov--Investitorite-imat-savsem-razlichna-predstava-za-Balgariya-ot-heytarite-na-zhaltite-paveta/161459/2/0", "text": "Когато чуеш от успели инвеститори какво е в България, съвсем друга представа ще получиш, отколкото хейтърите на жълтите павета. Това каза премиерът Бойко Борисов при посещението си в Индустриалната зона в Шумен, предаде репортер на Радио „Фокус“-Шумен.  „По-интересно е да чуете американските, турските и другите инвеститори в Индустриалния парк за условията у нас, за това, което изграждаме в община Шумен с публично-частно партньорство - вече заводите са факт. На първо място те поставят АМ „Хемус“, защото тя е жизненоважна в региона. С радост приемат това, че се строи усилено“, коментира Борисов.  Премиерът посочи, че вече години наред се поддържа 4% ръст на икономиката, а безработицата е паднала до 5% и не работят само тези, които не искат да работят.  Министър-председателят заяви, че много пари се плащат в социалните системи и на практика бизнесът тежко се затруднява с намирането на работници, затова ще се мисли и работи в посока образователна инфраструктура, образование, квалификацията на работниците.  Бойко Борисов изтъкна стабилността на българския лев. По думите му разликата между България и съседните ѝ страни през последните години е видна - ние се развиваме нагоре и се строи се все повече.  По време на разговорите с премиера Бойко Борисов в завод „Енпай“ кметът на Шумен Любомир Христов обясни, че Индустриалният парк е публично-частно партньорство, в което делът на общината е 45%.  „За последните две години сме привлекли 17 инвеститори в Шумен, от които трима клас А. Паркът е една от най-модерните индустриални зони в България с напълно изградена инфраструктура. В началото на месеца направихме първа копка на новата подзона С, тъй като зона А вече е пазарно реализирана над 85 %.“, обясни Любомир Христов.  Изпълнителният директор Николай Тончев представи предимствата на Индустриалния парк в Шумен за инвеститорите, които биха искали да изградят своите производства тук.  Това е бъдещето на България - завод след завод, каза още премиерът.  „Когато се строи, паралелно се инвестира в образователна инфраструктура и всички други системи, това повдига една държава като статут. Доволен съм от видяното тук“, каза още Борисов. Той посочи, че България е остров на стабилност в региона.  ", "date": "2018.08.16", "title": "Борисов: Инвеститорите имат съвсем различна представа за България от хейтърите на жълтите павета"}
{"url": "http://epicenter.bg/article/Dots--Mihaylov--BABH-da-kazhe-ima-li-chuma-po-drebnite-prezhivni-zhivotni-v-Yugoiztochna-Balgariya/161468/2/0", "text": "Българската агенция по безопасност на храните (БАБХ) трябва ясно и точно да каже има ли заболяване чума по дребните преживни животни на територията на Югоизточна България. Това заяви зам.-председателят на ПП АБВ доц. Христо Михайлов. Пред медиите той коментира, че до днес няма яснота по този въпрос – имало ли е болни животни или не.   Доц. Михайлов определи поведението на БАБХ като неадекватно по казуса. „Заедно с нашата областна структура в Ямбол проведохме срещи със стопани, които са пряко и непосредствено засегнати от продължаващите действия, даже вече е време да кажа и бездействие от страна на БАБХ“, коментира той.   Доц. Михайлов каза също, че според мнението на академиците на една, две или три находки в средата на месец юни, установени и констатирани в референтната лаборатория, не е достатъчно основание да бъде обявено заболяване. „Нека отговорните органи да обявят има ли или няма. Над 4000 животни са евтаназирани, няколко хиляди втори проби, снети от живите животни, за които е странно, че повече от месец вече се мълчи. Как първата находка в лабораторията във Връбница е установена и само за седмица потвърдена във Франция даде основание да се говори, че има заболяване. И как за вторите проби, за които минава повече от месец, има мълчание“.   Доц. Христо Михайлов алармира, че чумата по свинете е на прага на северната ни граница и няма никакви мерки и препоръки в тази посока. „Страната ни не може да спре чумата по дивата свиня. Проблемът е, че БАБХ нямаше никаква програма и мерки, които да се приложат спрямо Източнобалканската черна домашна свиня, която е на свободен режим на развъждане и отглеждане“.  ", "date": "2018.08.16", "title": "Доц. Михайлов: БАБХ да каже има ли чума по дребните преживни животни в Югоизточна България"}
{"url": "http://epicenter.bg/article/Dots--Zlatogor-Minchev--Nevazmozhno-e-da-izchezne-tseliyat-Targovski-registar-/161472/2/0", "text": "Информацията от Търговския регистър е загубена не само по технологични причини, по-скоро протоколът, по който се извършва съхраняването на данните, може би в летните месеци не е бил спазен докрай и елементът на човешка грешка също е факт. Това мнение изрази в предаването \"12+3\" на БНР доц. Златогор Минчев, директор на Съвместния център по обучение, симулация и анализ при БАН и ръководител на секция \"Информационни технологии в сигурността\".   \"Изграждането на системи като Търговския регистър е въпрос на национална сигурност. Той е много добре проектиран и подготвен. Чисто технологично е възможно да дефектират не 4, а 40 диска, но има решения, които да предотвратят една такава ситуация. Да изчезне целият търговски регистър звучи малко нереалистично\", коментира Минчев. По повод информацията, че от срива са засегнати 4 диска с 25 терабайта информация, доц. Минчев отбеляза, че в рамките на деня информацията трябва да се архивира:   \"Четири диска – това може да е информацията за един ден. Дисковете могат да се повредят едновременно заради токов удар или друго настъпило събитие. Но изграждането на такъв тип система има задължително няколко нива на защита. Звучи нереалистично да няма копие на информация за повече от ден или два. Невъзможно е да изчезне целият Търговски регистър\".   Изграждането на такъв тип система, свързана с държавното управление, е елемент на критичната инфраструктура и тя трябва да бъде регулярно поддържана, категоричен бе доц. Минчев:   \"Информацията не може да бъде загубена и за мен тези пет дни, дори в отпускарския сезон на месец август, е неприемливо да са факт. Времето за реакция е непростимо дълго и тук трябва да има политическа отговорност\". ", "date": "2018.08.16", "title": "Доц. Златогор Минчев: Невъзможно е да изчезне целият Търговски регистър!"}
{"url": "http://epicenter.bg/article/-Spasi-Sofiya--Remontiraniyat-pred-3-g--bul---Vitosha--se-razpada--snimki-/161474/2/0", "text": "Организацията „Спаси София“ алармира, че ремонтирания едва преди 3 години столичен бул. „Витоша се разпада“. Булевардът, който бе превърнат в пешеходна зона за 6 млн. лв., е пред разпад, показват актуални снимки.     „Добре е често да си припомняме видимите и „катастрофални резултати, съпътстващи голяма част от ремонтите на Столичната община. Разпадът на снимките е от бул. „Витоша“, едва 3 години след основния ремонт, който беше извършен там.   Стойността на обекта е над 6 млн. лв от нашите данъци. Днес, асфалтът е с дупки и сериозни напуквания, релсите са разбити, ограничителите на велоалеята са разхвърляни във всички посоки, а капаци на шахти липсват. Предвид състоянието, едва ли някой се е сетил да активира гаранцията и да накара фирмата изпълнител поне да закърпи положението. Едва ли ще видим понесена отговорност от надзора, едва ли ще видим уволнени административни калинки в СО.   Този ремонт, както и стотици други са симптом на нещо далеч по-страшно от некадърно строителство - тук става дума за една напълно разпадната, при това умишлено, система на градско управление, обслужваща мафия, политическа клика и наши хора/фирми.   Става дума за корупция и некомпетентност, прояли управленските слоеве на нашето общество и които ни обричат да живеем в мизерия, в лишения и непрекъснатото чувство, че сме прецакани. Всеки един такъв ремонт е пряко следствие от това, че като граждани допускаме да ни се подиграват и то, харчейки нашите собствени пари. Докога?“", "date": "2018.08.16", "title": "„Спаси София“: Ремонтираният пред 3 г. бул. „Витоша“ се разпада"}
{"url": "http://epicenter.bg/article/Zhena-poluchi-infarkt-na-Rilskite-ezera--helikopter-ya-otkara-v-bolnitsa/161475/2/0", "text": "61-годишна жена, получила тежък сърдечен пристъп в Рила, е транспортирана с хеликоптер на застрахователна компания в болница „Света Анна”, съобщиха от пресцентъра на лечебното заведение, съобщи bTV.   Жената е получила силни болки в гръдната област и високо кръвно налягане в близост до езерото Бъбрека.   Хоспитализирана е в Клиника по кардиология.   Други подробности за състоянието й не се съобщават.", "date": "2018.08.16", "title": "Жена получи инфаркт на Рилските езера, хеликоптер я откара в болница"}
{"url": "http://epicenter.bg/article/Saboriha-35-nezakonni-postroyki-v-burgaskiya-kvartal--quot-Gorno-Ezerovo-quot--/161476/2/98", "text": "Трийсет и пет незаконни постройки бяха съборени днес в бургаския квартал \"Горно Езерово\". В акцията се включиха специализирани екипи на полицията, жандармерията и местната община. Това съобщиха от пресслужбата ѝ, предава бТВ.  Повечето от обитателите на постройките, вдигнати до езерото \"Вая\", са приходящи, освободените терени ще бъдат почистени с техника на общински фирми.  Всеки месец експерти на Община Бургас правят оглед в кварталите \"Горно Езерово\", \"Победа\" и \"Меден рудник\", и при констатирането на незаконно строителство се пристъпва към принудително събаряне.  Преди това на нарушителите се дава срок за доброволно премахване, но малко от тях се възползват от него.  Проверките и акциите по събарянето на незаконни постройки ще продължат.  ", "date": "2018.08.16", "title": "Събориха 35 незаконни постройки в бургаския квартал \"Горно Езерово\" "}
{"url": "http://epicenter.bg/article/Voennosluzheshti-ot-Voennomorskite-sili-uchastvat-v-operatsii-v-pomosht-na-naselenieto-/161479/2/0", "text": "Военнослужещи от Военноморските сили участват от вчера, 15 август, в операцията по издирването на телата на двете момчета, повлечени от вълна на вълнолома на пристанище Варна. Модулната група е задействана след молба на областния управител на Варненска област до началника на отбраната и със заповед на командира на Военноморските сили. Това съобщиха от министерството на отбраната.  Групата е в състав от 17 водолази с две лодки „Зодиак” и се ръководи от командира на военно формирование 28580-Варна капитан I ранг Тодор Богданов. Военнослужещите действат съвместно с органите на МВР, Регионална дирекция „Пожарна безопасност и защита на населението”-Варна и Изпълнителна агенция „Морска администрация”. Към момента е намерено тялото на едно от момчетата, а издирването продължава.  Водолазната група от състава на флотилия бойни и спомагателни кораби на ВМС извършва днес, 16 август, оглед на кораб, потънал през 1921 г. в Созополския залив, на 5 км от брега и на 30 м дълбочина. Групата е в състав от 4 водолази и водолазен катер и е под ръководството на капитан III ранг Милен Атанасов. Модулната група е задействана след молба на областния управител на Бургаска област до началника на отбраната и със заповед на командира на ВМС.  ", "date": "2018.08.16", "title": "Военнослужещи от Военноморските сили участват в операции в помощ на населението "}
