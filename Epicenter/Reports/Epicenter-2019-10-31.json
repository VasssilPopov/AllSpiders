{"url": "http://epicenter.bg/article/Manolova--Tseliyat-podzemen-svyat-uchastva-v-kupuvaneto-na-glasove/197504/2/0", "text": "„  Има подаден сигнал от адвокати за подобни нарушения в изборния ден. Г-жа Фандъкова е фаворит на ромския вот. Всеки може да проследи секциите във „Факултета” и във „Филиповци”.   Проблемът е, че тя води с 10 към 1 по отношение на всички останали кандидати взети заедно. Да се гласува ударно рано сутринта е съмнително. Според социолозите сътоношението между двете ни е било 40 към 10 преди 10.00 ч.”   Това заяви студиото на предаването „Здравей, България” по Нова телевизия гражданският кандидат за кмет на София Мая Манолова.    38 000 гласа е разликата между двете на първия тур от изборите.  . Всичко зависи от гражданите. Не могат да бъдат купени толкова гласове, че да удавят вота на хората”, каза още Манолова.     „Показах многократно кои са хората в моя екип  категорична е Манолова.    Според нея   Тя избяга от дебата пред студентите в Софийския университет и пред младежките организации. Тя отказа участие и на хората от „Спаси София”, които ни поканиха днес”, поясни Манолова.    Тя допълни, че финансите, които са вложени в кампанията й, може да види всеки в реално време в интернет. „Информация за парите има на сайта на кампанията ми.   заяви независимият кандидат за кмет на София.  В ефира на предаването   Нека да дойде и публично да обсъдим проблемите на София”, каза още Манолова.    Тя допълни, че е време да свалим авторитарния режим, който управлява както София, така и България.", "date": "2019.10.31", "title": "Манолова: Целият подземен свят е мобилизиран да прави изборите на  Фандъкова"}
{"url": "http://epicenter.bg/article/Fandakova--Manolova-e-gotova-da-oglavi-protest-sreshtu-sebe-si--za-da-specheli-oshte-nyakoy-glas/197506/2/0", "text": "Искам да благодаря на всички, които излязоха да гласуват миналата неделя. Надявам се и тази неделя да излязат да гласуват, защото това е важно за града ни и неговото развитие.    Това каза в сутрешния блок на БТВ кандидатът за кмет на София от ГЕРБ Йорданка Фандъкова. Тя бе гост на предаването \"Тази сутрин\".   \"ГЕРБ и СДС отново са първа политическа сила. Имаме най-много общински съветници. За мен най-важното е, че София продължава да бъде дясна.   Още в изборната нощ казах, че ще проведа разговори с другите десни партии. . Имаме много общи сфери и идеи за развитието на София с тях. Разговаряхме по кои теми можем да си сътрудничим след изборите. Никога не ми е било в стила да ходя по кафената на тайни срещи. Симпатизантите на \"Демократична България\" заслужават уважение.   Аз винаги съм гласувала за десни партии и никога не съм го крила. Аз поздравих партията и за резултатите на листата им. Проведох срещи и със \"Спаси София, и с ВМРО. Пак ще повторя, че ясно споделих още в изборната нощ, че ще търся разговори с всички, за да работим заедно за решаването на проблемите на София\", категорична бе Фандъкова.    \"Странно е г-жа Мая Манолова да отрича, че е била острие на БСП. Аз и моят щаб предложихме още в понеделник един обществен дебат по всички теми за София.  За последния месец се срещнах шест пъти очи в очи с Мая Манолова. Отправих и доста въпроси, на които още не съм получил отговор.   Сега искахме дебата да е с екипите ни, защото дължим на софиянци да говорим не само за проблемите на града, но и за техните решения\", добави Фандъкова.    Тя коментира и обвиненията на Мая Манолова за купуване на гласове.  Спомням си едни избори през 2013 година, когато пак имаше фалшив сигнал от страна на г-жа Манолова и изборите тогава баха опорочени. Жалко е за сценаристите на Мая Манолова, че не могат да измислят нищо ново.    На всички е ясно, че София няма как да бъде спечелена с купуването на гласове. Аз гласове не купувам. Аз искам да има разследване на прокуратурата за купуване на гласове. Нека, ако щабът на Мая Манолова има доказателства за купуването на гласове, да ги предаде на компетентните отговори.     Аз също имам отношение и гражданска позиция по темата за избора на нов главен прокурор, но   заяви Йорданка Фандъкова.    \"Най-големият проблем на София е замърсяването на въздуха. Това се дължи на факта, че този проблем не може да бъде решен само с една или две мерки. Необходими са цял комплекс от мерки. Тук говоря за градски транспорт, спирането на горене на твърди горива, подмяната на печките на хората и още, и още.   завърши Йорданка Фандъкова.   „ “, това каза Йорданка Фандъкова, кандидат за кмет на София, в предаването „Тази сутрин“ по БТВ.   „ “, допълни кандидатът за кмет.  „ “, допълни Фандъкова. Тя обясни, че веднага след първия тур от щаба й са предложили дебат заедно с екипите. „Всички телевизии се съгласиха да го отразят, но г-жа Манолова отказа. Само за месец участвах в 6 дебата, два пъти бяхме само двете. Аз задавах много въпроси, но не получих нито един отговор. Ние дължим на хората ясни отговори за решенията за града, а не само за проблемите“, допълни Фандъкова.    „Не се пазаря, нито раздавам постове, а търся подкрепа за проектите и за развитието на града“, каза Фандъкова, която обясни, че е разговаряла с лидерите на ДБ, ВМРО и Спаси София. На въпрос за твърденията, че някой друг управлява София Фандъкова заяви: „Очевидно г-жа Манолова си мисли, че работата на кмета е да тича постоянно в кабинета на премиера. Не, не е така. Заставаш с лицето и подписа си и носиш отговорност за решенията, под които си сложил подписа си“.    „ . Спомням си едни избори през 2013 г., когато по фалшив сигнал на г-жа Манолова се задействаха прокурори и прокуратура. Видяхме, че това беше фалшив сигнал, който обаче повлия на изборния резултат. Жалко е, че нищо ново не могат да измислят тайните сценаристи на г-жа Манолова. Нека сигналите, които се твърди, че имат, бъдат предадени в прокуратурата“, каза кандидатът за кмет по повод твърденията за купуване на гласове.    „Г-жа Манолова вече е готова да оглави протест и срещу самата себе си, само и само да получи повече гласове в неделя“, коментира Фандъкова по повод вчерашната подкрепа на Манолова за протестите срещу избора на главен прокурор. „Не е честно към хората, които от месеци са на улицата, да се излиза с позиция два дни преди изборите, в които си кандидат. Това е пълно лицемерие и аз съм убедена, че хората ще го разберат. Това не е подкрепа за протеста, това е използване на протеста“, обясни кандидат-кметът. Фандъкова отговори на въпроси за мерките за по-голям контрол върху строителните фирми и подобряване на качеството на въздуха: „Чистотата на въздуха е най-тежкият проблем и най-трудно решимият, защото няма една мярка и една институция, която да може да го реши сама с магическа пръчка. Затова са заложените мерки - строителството на метрото, подмяната на градския транспорт с автобуси на ток и природен газ, подмяната на печките на дърва и въглища и инкриминиране на горенето на отпадъци“.     ", "date": "2019.10.31", "title": "Фандъкова: Манолова е готова да оглави протест срещу себе си, за да спечели още някой глас"}
{"url": "http://epicenter.bg/article/Aneliya-Klisarova-prizova-na-balotazha-vav-Varna-da-se-glasuva-po-savest-/197563/2/0", "text": "Позицията на БСП след І тур беше представена от председателя на предизборния щаб Иван Иванов и кандидата за кмет на община Варна проф. Анелия Клисарова.  „Не съм недоволна от получените резултати. В личен план удвоих резултата си, резултатите и за общински съветници също са добри. От балотажа ме разделиха 276 гласа. За ІІ тур БСП не е водила разговори с нито един от двамата кандидати, защото не виждаме смисъл в това. Нито Иван Портних, нито Костадин Костадинов ще изпълняват нашата визия за Варна и затова не поемаме анжажимент да подкрепим някой от тях.  Това ще е сговор, защото някой ще трябва да плати сметката за личностно облагодетелстване. Почтеният призив към нашите избиратели е да гласуват по съвест“, заяви проф. Клисарова.  На свой ред Иван Иванов посочи математически аргументи за успеха на БСП в местните избори във Варна.  „През 2015 г. съветниците в ОбС – Варна бяха 5-има, сега са 8. Имаме 4 балотажа за кметове на 5-те района, тогава бяха 2 с подкрепени от нас независими кандидати.  Проф. Клисарова удвои гласовете си за кмет на Варна. На фона на по-ниската избирателна активност като цяло сме привлекли с 60% повече симпатизанти в сравнение с 2015 г. И това въпреки приятелския огън на наши „другари“ от Градския съвет на БСП – Варна, с председател Борислав Гуцанов, който е със снето политическо доверие“, посочи Иван Иванов.  Той коментира и кандидатурата на Костадин Костадинов за кмет на Варна, предложена от Борислав Гуцанов преди местния вот.  „Националният съвет на БСП единствен решава какви кандидатури да издигне. Почти единодушно кандидатурата на Костадинов отпадна, БСП никога не е подкрепяла лидери на други политически партии. Но и няма как да дадем доверие на човек, участвал в Луков марш, който е известен с изявите си в миналото – екстремистки, така да ги кажа – нахлуването в Областния съвет, опит за щурмуване на ромската махала.  Това, може би, са негови грешки на растежа, но чисто политически няма как БСП да издигне за кандидат-кмет Костадин Костадинов. ГЕРБ пък са ни основен конкурент и няма как да подкрепим Иван Портних. Затова апелът ни към нашите избиратели в неделя е да гласуват за 4-ата ни кандидати на балотажи в районите, а за кмет на Варна да решат по съвест“, обобщи Иван Иванов. ", "date": "2019.10.31", "title": "Проф. Анелия Клисарова призова на балотажа във Варна да се гласува по съвест "}
{"url": "http://epicenter.bg/article/Sofiya-Vladimirova--Reshenieto-ni-za-osvobozhdavaneto-na-generalniya-direktor-na-BNR-e-obzhalvano/197566/2/0", "text": "Обжалвано е решението ни за освобождаването на генералния директор на БНР Светослав Костов. Това каза пред журналисти председателят на СЕМ София Владимирова във връзка с проваленото заседание на Временната анкетна комисия за БНР, предаде Агенция „Фокус“. По- рано днес заседанието на временната анкетна комисия, създадена по казуса  бе провалено заради липса на кворум. Програмата за днес предвиждаше изслушване на представители на СЕМ и КРС.   \"Вчера съветът за електронни медии откри процедура по избор на генерален директор\", заяви още Владимирова. На въпрос дали това притеснява СЕМ в конкурсната процедура, тя отговори: \"Не, не ме притеснява, това са нормални демократични права. Всички решения на СЕМ подлежат на съдебен контрол, което считам за правилно. Предстои да видим какво ще е решението на съда. Съветът има вече своето решение и то е качено на нашия сайт\", заяви още Владимирова.    Председателят на Съвета за електронни медии  коментира и мониторинга на програма „Хоризонт“: „Това, което е планирал Съветът за електронни медии беше обявено още на изслушването на генералния директор на 16 септември по предложение на член на Съвета. Свалени са записи, които са за периода от началото на юли, когато започна мандата на г-н Костов до 26 септември, защото тогава започва предизборната кампания. Вие всички сте наясно, че обществените медии имат сериозни ангажименти по време на предизборната кампания. Считаме, че до голяма степен картината е различна по време на кампания и извън нея. За това периода, който ние сме заложили е от началото на юли до 26 септември. Той е традиционен мониторинг за плурализъм, който се е правил и преди. Такъв е правен в началото на 2018 г. Той е качен на сайта и там не са установени никакви отклонения. Същевременно СЕМ разглежда сигнали, постъпили, естествено с особено внимание към обществените медии“, каза Владимирова.   Тя уточни, че сигнали, касаещи плурализма на тези медии в предходната година не са получавани. „Така или иначе този мониторинг, който Съветът гласува да извърши, ще бъде направен веднага след края на кампанията. В момента имаме споразумение с ЦИК и нашите експерти работят по предизборния мониторинг, който включва и балотажа“, допълни още Владимирова.", "date": "2019.10.31", "title": "София Владимирова: Решението ни за освобождаването на генералния директор на БНР е обжалвано"}
{"url": "http://epicenter.bg/article/Tsatsarov-kam-Manolova--Nyama-nishto-konkretno-v-tvardeniyata-za--bezpretsedentno-kupuvane-na-glasove--/197567/2/0", "text": "Прокуратурата очаква от щаба на Мая Манолова конкретни данни да търговия с гласове в избирателните секции с преобладаващо ромско население в София. Това става ясно от писмо на главния прокурор Сотир Цацаров, в отговор на подаден сигнал от Инициативния комитет, издигнал кандидатурата на Мая Манолова за кмет на София, в който се визират столичните квартали Филиповци, Слатина, Красна Поляна, Люлин и „други покрайнини“ на столицата.    \"В сигнала липсват каквито и да е конкретни твърдения за извършени престъпления против политическите права на гражданите, освен общото заключение за „безпрецедентно купуване на гласове“, посочва Цацаров.    При наличие на конкретни сигнали, проверките по тях ще бъдат възлагани и извършвани с максимална бързина, уверяват от прокуратурата.    „По повод изявления на членове на Инициативния комитет за издигане на кандидатурата на г-жа Мая Манолова за кмет на Столична община, направени пред медиите вчера – 30 октомври, пресцентърът на ПРБ публикува в прикачените файлове пълния текст на сигнал от този Инициативен комитет до главния прокурор, както и писмото – отговор на главния прокурор Сотир Цацаров“, гласи съобщението на прокуратурата.    Документите може да видите   и  .   ", "date": "2019.10.31", "title": "Цацаров към Манолова: Няма нищо конкретно в твърденията за „безпрецедентно купуване на гласове“ "}
{"url": "http://epicenter.bg/article/Karakachanov-nagradi-iztaknati-balgari-po-povod-Denya-na-narodnite-buditeli/197574/2/0", "text": "Будителите са особено необходими днес – след 45 години на една идеология, следвана от 30 години на друга идеология. И двете идеологии, претендиращи да са ценностна система, но всъщност целящи размиването на националното съзнание, достойнство и националната идентичност и памет. Това каза днес, 31 октомври, министърът на отбраната Красимир Каракачанов, който награди изявени общественици по повод 1 ноември – Ден на народните будители, съобщиха от пресцентъра на министерството на отбраната. Будителите бяха толкова нужни и през Възраждането, когато благодарение на тях българският народ се събуди от дълбокия сън и намери сили да се опълчи срещу турското робство. Учители, които основаваха килийни и класни училища – такива бяха те тогава, припомни министър Каракачанов.   Днес будители са онези общественици, които със своята дейност не само допринасят за националната памет и сигурността, но и будят обществото по злободневни теми – теми, сякаш омаловажавани и отхвърлени от една натрапвана ни нова ценностна система. Всъщност ценностната система е една: да уважаваш своя род и език, да уважаваш своята държава и да полагаш усилия в служба на Отечеството, това посочи министърът на отбраната Красимир Каракачанов в своето обръщение към присъстващите.    Официалната церемония се състоя в зала „Тържествена“ на Министерството на отбраната в присъствието на заместник-министъра на отбраната Атанас Запрянов, началника на отбраната генерал Андрей Боцев, висши военни и ръководители на структури в Министерството на отбраната.    Наградите бяха връчени за доказани заслуги в областта на българската култура и образование, за научноизследователска и научноприложна дейност, за активна родолюбива дейност, благотворителност и за съществен принос към Министерството на отбраната.    С почетен плакет на Министерството на отбраната бяха отличени о.з. полковник проф. Димитър Недялков – преподавател във Военна академия „Г. С. Раковски“, писателката Здравка Евтимова, журналистът международник Костадин Филипов, актьорът от Театър „Българска армия“ Иван Налбантов, и изтъкнатият български лекар, учен и филантроп, учредител на фондация „Българска памет“ д-р Милен Врабевски.  За съществен принос в опазването и популяризирането на военната история, славата и традициите на българската армия бе награден Националният военно-исторически музей. Отличието прие неговия директор доц. д-р Соня Пенкова.    За принос към националната сигурност и отбрана и по повод кръгла годишнина предметна награда получи професор Христо Смоленов, учен и общественик, експерт по антитероризъм.    Отличията са един малък жест, с който министерството показва, че Вашите усилия са забелязани и оценени, подчерта министър Каракачанов в обръщение към наградените и им пожела да работят все по-упорито за събуждането на българския народ и за вдъхване на увереност, че нашата собствена съдба като народ зависи от нашите собствени сили.  ", "date": "2019.10.31", "title": "Каракачанов: Ценностната система е една - да уважаваш род, език, държава и да служиш на Отечеството"}
{"url": "http://epicenter.bg/article/Izyaveni-sportisti-i-shampioni-podkrepiha-Yordanka-Fandakova-za-kmet-na-Sofiya-/197577/2/0", "text": "  „Планираме изграждането на 11 нови спортни зали в кварталите – 6 от тях са в училища, а 5 - в партньорство с изявени спортисти и спортните клубове. Продължаваме програмите за подкрепа на детско-юношеските школи и възстановяването на спортните площадки в кварталите.“ Това каза Йорданка Фандъкова на среща с десетки успешни български спортисти, съобщиха от пресцентъра на ГЕРБ.    На срещата присъстваха Петър Стойчев - световен шампион по плуване, Мария Гроздева - олимпийска шампионка по спортна стрелба, Йорданка Благоева - олимпийската медалистка по скок на височина, Здравка Йорданова - олимпийска шампионка по гребане, Ваня Гешева - олимпийска шампионка по кану-каяк, алпинистът Дойчин Боянов, волейболистът Владо Николов и други български спортисти, които подкрепиха кандидатурата на Фандъкова за кмет на София.    „На мен много ми харесва София, откакто г-жа Фандъкова ръководи града. Тя е доказала колко добре работи, колко борбена е, колко хората я обичат, затова съм сигурна, че тя ще бъде нашият кмет“, каза Мария Гроздева, единствената българска с 5 олимпийски медала.    „Подкрепям г-жа Фандъкова, защото съм видял на какво е способна и какво е направила за спорта в София“, заяви Петър Стойчев, 11-кратен носител на световната купа по плувен маратон.    „Вдъхновяващо е, когато се виждам с вас, защото в живота вие сте тези, които увличате хората да са по-успешни и да вярват, че с труд може да се постига всичко. В това вярвам и аз и така работя през всички тези години“, каза още Фандъкова.  ", "date": "2019.10.31", "title": "Изявени спортисти и шампиони подкрепиха Йорданка Фандъкова за кмет на София "}
{"url": "http://epicenter.bg/article/Rumen-Radev-shte-predstavlyava-Balgariya-na-sreshtata-na-varha-na-NATO-v-London/197579/2/0", "text": "Президентът Румен Радев ще представлява България на Срещата на върха между държавните и правителствени ръководители на страните-членки от НАТО. Форумът ще се проведе на 3 и 4 декември 2019 г. в Лондон.  Че столицата на Великобритания ще бъде домакин на форума се разбра още през февруари от съобщение на генералния секретар на алианса Йенс Столтенберг.   Тогава той посочи, че във Великобритания ще бъде отбелязана 70-годишнината на пакта. Столтенберг припомни, че в Лондон се е помещавала първата централа на НАТО.   Великобритания бе един от 12-те основатели на алианса и днес има съществен принос за общата ни сигурност, отбеляза още генералният секретар.  На миналогодишната среща на върха на алианса, която се проведе в Брюксел през юли, България отново бе представлявана от държавния глава Румен Радев.    ", "date": "2019.10.31", "title": "Румен Радев ще представлява България на срещата на върха на НАТО в Лондон"}
{"url": "http://epicenter.bg/article/Sluzhitelite-v-zatvorite-obyaviha-stachna-gotovnost/197502/3/0", "text": "От синдиката съобщиха, че това решение е взето след среща с ръководството на Министерството на правосъдието.    От синдиката обясниха още, че ведомството няма да изпълни ангажимента си за откриване на щатове и назначаване на 200 човека следващата година. Тези хора трябвало да бъдат назначени както в затворите, така и в дирекцията за охрана на съдебната власт.    От Министерството на правосъдието заявиха пред БТВ, че на срещата са дали подробна информация за хода на изпълнението на поетите ангажименти към синдикалната организация, касаещи въпроси като заплащане и численост на служителите в двете главни дирекции – „Изпълнение на наказанията“ и „Охрана“.    Участниците в срещата са били запознати и с хода на бюджетната процедура към момента и предприетите стъпки от Министерството на правосъдието.  ", "date": "2019.10.31", "title": "Служителите в затворите обявиха стачна готовност"}
{"url": "http://epicenter.bg/article/Ivan-Neykov--Byudzhet-2020-e-spokoen-byudzhet--no-e-byudzhetat-na-kasiya-horizont/197508/4/0", "text": "Трите основни държавни бюджета - на централната власт, на общественото осигуряване и на Здравната каса бяха обсъдени от съвета за Тристранно сътрудничество вчера. Бюджетът предвижда десетпроцентен ръст на заплатите, повече пари за образование, здравеопазване и отбрана, но в същото време замразяване на повечето социални плащания. Работодатели и синдикати обаче не стигнаха до единна позиция.  Ще бъде ли постигнат консенсус - темата в Сутрешния блок на БНТ коментираха Васил Велев, председател на Асоциацията на индустриалния капитал и Иван Нейков, директор на Балканския институт по труда и социалната политика.    Според Иван Нейков, бюджетът за догодина не е планиран в далечен хоризонт и не предвижда дългосрочни финансови политики.    „Всъщност, няма принципна разлика с Бюджет 2019. Това е бюджет на късия хоризонт, а хоризонтът е края на мандата, на практика на правителството. Не виждаме стъпките, които трябва да доведат до новия модел в помощ на хората с увреждания. Движим се по някаква територия, в която няма да се сблъскаме с реформите“, заяви Иван Нейков. Големият въпрос е каква цел има системата ТЕЛК. Анализът сочи, че целта е човекът да стигне до пенсия за инвалидност, а всъщност трябва да намерим в него онази работоспособност, която ще го върне на пазара на труда, допълни Иван Нейков.    Васил Велев очерта няколко основни предимства на Бюджета за догодина.    „Макрорамката е безспорен плюс на бюджета, това, че той е балансиран, запазване данъчния модел и данъчните ставки, което внася една стабилност и предвидимост за бизнеса“, коминтира председателят на Асоциацията на индустриалния капитал.   \"В последните месеци имаме спад на продажбите. Неяснотите продължават - търговските войни, Брекзит. Бюджетът ни е приет като балансиран. Фискалният резерв се явява един буфер. Следващата година ще бъде поет още един кредит\", зави още Васил Велев. Според Нейков нещата престават да бъдат толкова розови. \"В бюджета няма нищо по темата за раждането на деца. Ако 100 души излизаха от пазара преди 10 години, то те са заместваха от 120, сега няма и дума за това в бюджета. Това е бюджет на късия хоризонт, а този хоризонт е края на мандата. Социалната политика иска решаване, а не повече изхарчени пари да означава по-добра социална политика\", каза още той.    \"Бюджетът е напрегнат като проходи, има завишена събираемост\", смята Велев.    \"Има непрекъсната криза в намирането на работници. Целта на ТЕЛК е човек да стигне до пенсия за нетрудоспособност. Би трябвало да се търси начин, той да може да работи нещо. Трябва да търсим начин да го върнем на пазара на труда и не, не искаме да им вземем пенсиите. Когато е добре бюджетът, ние не взимаме тежките решения, а когато е зле - ще кажем няма пари. Но бюдежът ще се изпълни и сигурно ще има излишък в края на 2020 г\", смята още Нейков.", "date": "2019.10.31", "title": "Иван Нейков: Бюджет 2020 е спокоен бюджет, но е бюджетът на късия хоризонт"}
{"url": "http://epicenter.bg/article/Vasil-Garnizov--GERB-se-prevrashta-v-kmetska-partiya-/197524/11/33", "text": "  Борисов отново оцеля политически. Въпреки необратимата ерозия от живота във властта. И въпреки раздялата с Цветанов и част от неговото административно и бизнес обкръжение.    Картината е сравнително проста: при намаляваща избирателна активност ГЕРБ остава първа политическа сила като гласове за общински съветници в страната, печели големи градове на първи тур, води значително в други големи градове за втория тур. Борисов в изборната нощ го обяви за безапелационна победа над БСП и беше прав да хвърли проблема в полето на столетницата. Първият се мери по втория, а не спрямо съвкупния или средния резултат на всички финалисти.    Едновременно с това не беше прав, доколкото падна значително под най-добрите си резултати от предходните избори. Знае си урока от времената, когато си вадеше хляба на улицата - трябва да изглежда по-силен, отколкото е. Един политик е толкова силен, колкото изглежда в очите на другите.    Неговите конкуренти - не просто в политиката и изборите, а дългата редица от силни фигури, които имат съмнение в неговата полезност - изглежда все още нямат съгласие помежду си дали да го сменят, или с кого да го сменят.    Ако всички пострадали от управлението на ГЕРБ имаха желание за промяна, щяха да постъпят като противниците на Орбан в Будапеща: внимателен подбор на кандидат, който със зелените си идеи е приемлив за левите сили, с идеите си за развитие се харесва на десните, а с опита си на районен кмет подава ръка към широко ветрило от политически групи и бизнес лидери.    Борисов изглежда напълно осъзнава необратимостта на отслабването на политическата му тежест, поради което основната му стратегия не е да се старае да расте, а да ограничава растежа на потенциалните му съперници както вдясно, така и вляво. В резултат в ключовите символни битки в София, Пловдив, Бургас, Варна и Стара Загора срещу неговите кандидати не бяха противопоставени значителни фигури.    Цялата страна кипи в изборна пяна, но от пяната не стърчат лидери. Без усещане за лидер няма вкус за алтернатива, няма тръпка за противопоставяне и победа.    Липсата на силен претендент, дори само един да е, най-вече в София, не създаде усещане нито у столичани, нито в значимите големи градове, че на тези избори се води битка за главата на Борисов. Всичките му опоненти го казваха, но никой не го показа. Това отне енергия, мотивация и посока на недоволните столичани, които все повече се въздържат от участие в безсмислени за тях избори.    Въздържанието им е двойно обосновано. Освен липсата на привлекателен силен претендент за кметския стол София благодарение на или независимо от управлението си забогатя. Софиянци забогатяха, станаха по-независими за личното си благополучие, постигат житейските си цели вън от политическото, без партийна помощ и лидерска подкрепа. Забогатяха и пловдивчани, строителството в града достигна тегави размери, индустриалната им зона цъфти, вероятно независимо от премиер и кмет.    Същото се отнася и за Бургас, който изсмуква работна ръка от близките Сливен и Ямбол, и за Варна, която привлича ресурса на цяла Североизточна България. Това не се отнася само до градове под контрола на ГЕРБ - Кърджали също е едно богато място, което привлича работници и специалисти от Хасково и Смолян.    Като цяло страната е доста променена. В проведеното в 47 страни сравнително изследване на европейските ценности България се откроява с нараснало чувство на независимост, което е особено видимо сред жителите на големите и средните градове и хората, които не са в пенсионна възраст. Независимостта се цени високо, а и чувството, че държиш съдбата в ръцете си, е много силно. Това е съпроводено с известно нарастване на недоверието в институциите и с ръст в нетолерантността към цигани и мигранти.    Да ги разгледаме поотделно в обратен ред. Първо, нетолерантността вече беше капитализирана от националистическите партии на последните парламентарни избори и като че ли вече не може да бъде припозната като база за значима властова алтернатива - особено в столицата и големите градове. Второ, недоверието в институциите и лидерите беше поставено в центъра на кампаниите срещу ГЕРБ - преобладаваха упреци в корупция, некомпетентност, лоши решения и калпави изпълнения.    В повечето случаи критиката изглеждаше плътна, основателна и подкрепена с дефектите от пейзажа на българските градове. Има и трето обаче - независимостта бе слабо и неправилно адресирана. Борис Бонев в София спечели подкрепа със самия факт, че се обяви за независим и се държа независимо, но и плати цената за това. Но дори и той не каза ясно какво иска независимият човек. София не е на ръба на пропастта и няма нужда от спасяване, Пловдив, Бургас, Варна и Стара Загора, а и България като цяло - също.    Какво може да се предложи на независимия избирател, който не вярва на партии, политици и институции: най-вече отслабване на намесата на властта в живота, работата и проектите му. Намалени данъци и такси, съкратена администрация, ускорени услуги. Нещичко от това бе предложено от Бонев и Игнатов, но никой не се осмели да предложи намаляване на данък сгради, такса смет, автомобили, такси върху сделки или разнообразни разрешителни.    Има ли други начини независимият човек да бъде привлечен към участие в избори на кандидати, на които не вярва, ако не му предлагаш по-голяма икономическа и административна свобода. Има - да бъде силно ядосан или много уплашен. През лятото на 2014 под натиска на улицата Пламен Орешарски се оттегли от властта, заместен през есента от Борисов и Реформаторския блок. На следващата есен местната власт бе превзета в повечето градове още на първи тур от кандидатите на ГЕРБ, подкрепени от независими хора, ядосани на червените и уплашени от наглостта на олигархията.    Но 2015-а беше изключение, в сравнение с което 2019-а изглежда като норма. Дали ни харесва или не, ГЕРБ се откроява на първия тур като присъствие в общинските съвети, постигнати победи в големи градове и значителни шансове за победа на кандидати за втория тур. Едновременно с това общинските съвети са по-силно фрагментирани, господството на ГЕРБ е разколебано, БСП пое глътка въздух след колапса, а в някои важни общини герберите са напълно отстранени чрез консолидация на местни елити, чиито бизнес, благополучие и престиж бяха силно застрашени.    Фрагментацията ще изисква от местните лидери на ГЕРБ значителни коалиционни умения, което също е някакъв вид нормализация. На национално ниво Борисов показва, че може да управлява без собствено мнозинство, с гъвкави коалиции, които обичайно приключват фатално за партньорите му. Сега това предстои да се научи и да се случи на местно ниво.    Нормализация обаче не означава непременно стабилност - честа дума от речника на премиера. Наблюдаваме частична имплозия вместо електорална експлозия, а от това нагнетяване не може да се очаква нищо добро в средносрочна перспектива.    Резултатите от първия тур на местните избори показват ясно, че Борисов ще трябва да мисли за оттегляне, но и че този въпрос не му е спешен. По-спешно му е на втори тур да доукрепи присъствието си в местната власт, превръщайки в средносрочна перспектива ГЕРБ в предимно кметска партия.   ", "date": "2019.10.31", "title": "Васил Гарнизов: ГЕРБ се превръща в кметска партия "}
{"url": "http://epicenter.bg/article/Balgarski-publichni-lichnosti-i-intelektualtsi-spodelyat-idei-i-nablyudeniya-za-balgarskiya-prehod/197521/6/0", "text": "На 1 ноември излиза от печат сборникът със статии „ ”, в който   Сборникът  (цена: 20 лв.,стр. 308) е стегната, любопитна, блестяща като замисъл равносметка на постигнатото и непостигнатото в различни области на обществения живот в България през последните трийсет години, определяни от едни като завършил, от други като незавършил, от трети като перманентен преход от диктатура към демокрация.   Мнението си по тези нелесни въпроси са изразили откровено и (без)пристрастно следните небезизвестни автори (по азбучен ред, от А до Н):    Представените автори имат различни политически убеждения, тръгват от различни позиции, хвърлят различен поглед към миналото и настоящето, виждат началото и края на периода в различна светлина, извеждат от съпоставката преди/след различни заключения. Статиите им свидетелстват за многообразието на свободно изразените възгледи, становища и тълкувания на развитието на демократичните процеси в България. Ако има нещо, което да ги обединява, то това е може би общият им песимистичен оптимизъм, опитът им да видят доброто в недотам доброто и да извлекат от него възможност за бъдеще.    ", "date": "2019.10.31", "title": "Български публични личности и интелектуалци споделят идеи и наблюдения за българския преход"}
{"url": "http://epicenter.bg/article/Klichko-se-zavrashta-na-ringa/197532/8/0", "text": "Украинският боксьор Владимир Кличко изненадващо обяви, че е пред завръщане на ринга. 43-годишният бивш световен шампион е готов да се завърне в спорта, но само в името на рекорда, предаде  „Мога ли да се върна в бокса? Този вариант е много вероятен. Не мисля да го правя, за да счупя ченето на някого. Ще се завърна заради рекорд, а това е достатъчен мотив. Джордж Форман е на 45 години, когато става световен шампион. Това е невероятно постижение. Защо да не го подобря?“, обяви Кличко пред „Дейли Мейл“.   Украинецът има 69 мача на ринга, в които е записал 64 победи (53 с нокаут). Един от успехите му е срещу българина Кубрат Пулев през 2014 г. Освен това Кличко има и златен олимпийски медал от Атланта`96.", "date": "2019.10.31", "title": "Кличко се завръща на ринга"}
{"url": "http://epicenter.bg/article/Napadnaha--biha-i-pratiha-v-bolnitsa-Ivaylo-Kolev-chasove-predi-kontserta-mu/197514/10/100", "text": "Ивайло Колев е бил нападнат и бит, а в момента е в болница. Това съобщиха от екипа на музиканта с пост във Фейсбук страницата му.    Тази вечер Ивайло Колев трябваше да изнесе концерт-трибют на Майкъл Бубле, по време на който да бъде и предпремиерата на баладата му \"Светлина\". Заради инцидента обаче събитието е отменено. Звездата на Ивайло Колев изгря с първото музикално риалити в България - \"Star Academу\", където се превърна в любимец на широката публика. След това той живя в чужбина, където пя на една сцена с Том Джоунс, а след завръщането си в България издаде песента \"Моя\" в дует с Васил Найденов. По-късно спечели конкурса \"Бургас и морето\" с \"Вече знам\". Наскоро зарадва почитателите си със сингъла \"Не като мен\", резултат от почти 2-годишно \"мълчание\".   Източник: Дир.бг  ", "date": "2019.10.31", "title": "Нападнаха, биха и пратиха в болница Ивайло Колев часове преди концерта му"}
{"url": "http://epicenter.bg/article/Krem-supa--quot-Tikveno-kadife-quot-/197568/9/92", "text": "800 г тиква (обелена и изчистена от семето)  300 г картофи (обелени)  2 глави лук  1 л зеленчуков бульон  2 с.л. зехтин  черен пипер сол   магданоз  зехтин  хлебни кубчета Тиквата и картофите се нарязват на едри кубчета. В тенджера се сипва зехтинът и леко се запържва ситно нарязаният лук. Добавят се картофите и се оставят за малко, след това се добавя и тиквата. Оставя се за 1 минута.   След това се налива бульонът и се похлупва. Вари се 25-30 минути на среден огън, като се разбърква от време на време.   Последните 5 минути се готви без капак. Накрая бульонът ще се поеме почти напълно. Сместа се изсипва в голяма купа и се добавя черен пипер и сол и се пасира. Супата се поднася със запечени хлебни кубчета, поръсена със зехтин и магданоз.", "date": "2019.10.31", "title": "Крем-супа \"Тиквено кадифе\""}
{"url": "http://epicenter.bg/article/Ne-na-omrazata-kato-stapka-kam-badeshteto-na-Ruse-/197518/2/0", "text": "Повече от месец жителите на Община Русе са свидетели на яростна пропаганда срещу  фаворита за кметския пост Пенчо Милков. Въпреки привидния позитивизъм, афиширан от опонента му, в ход са всички възможни оръжия на черния пиар.    Срещу представянето на идеи и качества бяха активирани грозни нападки, личностни обиди, натиск срещу избиратели, заплахи и късане на плакати.    Русенци доказахме с вота си, че сме смели и честни в решенията си. Подкрепяме този, който нито веднъж не принизи свой конкурент, защото е лидер от нов тип с нови ценности в политиката и знае, че изборите са оценка за едно управление, а не кална борба.    Пенчо Милков показа достойнство, заставайки пред избирателите с лицето и биографията си и с визия за утрешния ден на Русе.    За да прекрачим в бъдещето, нека оставим омразата в миналото. Време е!     От граждани на Русе", "date": "2019.10.31", "title": "Русенци: Не на омразата като стъпка към бъдещето на Русе! "}
{"url": "http://epicenter.bg/article/Borisov--Do-kraya-na-mandata-ni-BVP-shte-stigne-130-miliarda-leva--treti-sme-v-ES-po-nisak-vanshen-dalg/197520/2/0", "text": ". Това каза премиерът Бойко Борисов в началото на редовното правителствено заседание в коментар на проекта за държавен бюджет, предаде  Агенция „Фокус“.   , допълни още той.   Борисов определи това като най-видния показател как се развива държавата. „ , добави министър-председателят    , каза още Борисов. Премиерът посочи, че това се дължи на добрата работа на приходната агенция, ДАНС, МВР и прокуратурата.   „Битката с корупцията– в момента сме държавата с най-ниска контрабанда от 3,4 % на цигари в ЕС. С 3 милиарда лева повече пари има в бюджета вследствие на това.  . Както поехме ангажимент, има и 10 % увеличение на доходите. Така че само за образование има 610 милиона се дават допълнително. Само за заплати на учителите – 360 милиона лева, защото сме убедени че колкото е по-образована е нацията, толкова по-конкурентоспособни сме“, посочи Борисов.     Министър-председателят коментира и предвидените в бюджета допълнителни пари за здравеопазване, като припомни, че са предвидени и 60 милиона допълнително за Спешната помощ.   „Нека тези пари да стигнат до сестрите лекарите и да им се повишава възнаграждението. Не само съм поел личен ангажимент за построяването на клиниката в „Пирогов“, но също и за цялостното саниране на сградата“, допълни още министър-председателят.   Бойко Борисов коментира още и, че  „Така че,  “, добави още премиерът.    ", "date": "2019.10.31", "title": "Борисов: До края на мандата ни БВП ще стигне 130 милиарда лева, трети сме в ЕС по нисък външен дълг"}
{"url": "http://epicenter.bg/article/-quot-Vazrazhdane-quot--podkrepya-Maya-Manolova-za-vtoriya-tur-na-kmetskite-izbori-v-Sofiya/197527/2/0", "text": "  В изпълнение на решението на върховния орган на партия \"Възраждане\" – Организационен съвет, взето на 08.09.2019 г., според което по време на балотажите за местна власт, партията ще подкрепи всички опозиционни кандидати, с изключение на такива издигнати от етнически партии, застанали срещу кандидатите на управляващите политически сили на втори тур за кметове на общини и кметства, \"Възраждане\" официално обявява своята подкрепа за г-жа Мая Манолова на предстоящия балотаж за кмет на Столична община, който ще се състои на 03.11.2019 г.    Призоваваме, своите членове и симпатизанти да подкрепят нейната  кандидатура, защото считаме, че тя е категорично по-добрият кандидат, а с нейното избиране, ще започне и промяната на статуквото. Постепенното демонтиране на управляващата ГЕРБ и присъдружните й формации от властта е от първостепенна важност за нормализирането на политическата обстановка у нас и възможност за промяна на 10 годишното статукво, което задушава страната ни.  ", "date": "2019.10.31", "title": "\"Възраждане\" подкрепя Мая Манолова за втория тур на кметските избори в София"}
{"url": "http://epicenter.bg/article/Forum--Balgariya-Rusiya--organizirat-chestvane-na-90-godini-ot-rozhdenieto-na-akad--Evgeniy-Primakov/197529/2/0", "text": "Форум „България-Русия” и посолството на Русия в България организират честване на 90 години от рождението на бележития руски учен, дипломат и държавник акад. Евгений Максимович Примаков – „Вечер в памет на акад. Примаков“. Това съобщиха от пресцентъра на форума.   Ще бъде презентирана книгата „Нашият Примаков” (спомени за него на Владимир Путин, Сергей Лавров, Валентина Матвиенко и др.), ще бъде прожектиран филмът „Последният ден. Евгений Примаков” и представена изложба за живота и делото му. Събитието ще се състои на 1 ноември от 16. 00 часа в Руския културно-информационен център в София на ул. „Шипка” № 34.  Акад. Евгений Максимович Примаков (1929 - 2015) е световноизвестен руски учен, дипломат и държавник. Бил е ръководител на Службата за външно разузнаване, външен министър и министър-председател на Русия. Акад. Примаков е автор на визията за новия многополюсен световен ред, а руската дипломация (според министър Сергей Лавров) и днес се развива в рамките на стратегическите възгледи, формулирани от него. Заедно със световноизвестния американски дипломат Хенри Кисинджър, като съпредседатели на „Съвета на мъдреците“ (учреден от ООН), формулират най-важните идеи и концепции за разрешаване на предизвикателствата пред съвременния свят.   Акад. Примаков е доктор хонорис кауза на СУ „Климент Охридски“, награден е с Паметния знак – „Лаврова клонка“ на МВнР на РБ и с Паментия знак на президента на РБ.  На 29 октомври т.г. в центъра на Москва пред МВнР на Русия президентът Владимир Путин откри паметник на акад. Примаков и го нарече „велик гражданин на Русия, който върна достойнството на страната и нейното влияние на световната сцена“.  ", "date": "2019.10.31", "title": "Форум „България-Русия” организира честване на 90 години от рождението на акад. Евгений Примаков"}
{"url": "http://epicenter.bg/article/Snyag-zavalya-na-vrah-Musala--ochakvat-se-oshte-valezhi-v-planinite/197537/2/0", "text": "Мусала се събуди със снежна пелерина. Най-високият връх на Балканския полуостров напомни, че ноември чука на вратата с пухкава бяла глазура.    Температурата на върха е около -2 градуса, като метеоролози предупреждават, че валежи от сняг се очакват в планините над 1800 метра надморска височина. В по-ниските части днешният и утрешният ден ще бъде белязан от валежи.   Ще духа до умерен вятър от запад – северозапад, който привечер ще се ориентира от изток, югоизток и ще се усили. Максималната температура на височина 1200 метра ще е около 5°, на 2000 метра – около 0°. В равнините и низините днес времето ще бъде облачно и дъждовно. По-значителни ще са валежите в Източна България и крайните югозападни райони. Ще духа умерен североизточен вятър и с него ще продължи да нахлува студен въздух. Към 14 часа температурите ще бъдат предимно между 5° и 10°, в София около 9°, а Пловдив до 12°, предават от НИМХ.    Атмосферното налягане е малко по-високо от средното за месеца и през деня още малко ще се повиши.", "date": "2019.10.31", "title": "Сняг заваля на връх Мусала, очакват се още валежи в планините (Снимки)"}
{"url": "http://epicenter.bg/article/Kirilov--Premierat-razporedi-da-zapochne-rabotata-po-razkrivane-na-200-novi-shtatni-broyki/197538/2/0", "text": "Премиерът разпореди във връзка с обявената стачна готовност на синдиката на служителите в затворите Министерство на правосъдието да започне подготовката, организацията и работата по разкриване на 200 нови щатни бройки, които да бъдат в щатното разписание на ГД „Изпълнение на наказанията“ и ГД „Охрана“. Това каза министърът на правосъдието Данаил Кирилов на брифинг в Министерски съвет, предаде Агенция „Фокус“.   „Смятам, че с това разпореждане на министър-председателя синдикатите в този бранш ще получат удовлетворение на всички техни искания като припомням, че досега са удовлетворени исканията им за увеличение с 10% на възнагражденията, включително и всички искания, които касаят осигуряване на по-добър регламент в законодателството във връзка с техните условия на труд“, добави още министърът.", "date": "2019.10.31", "title": "Кирилов: Премиерът разпореди да разкрием 200 нови щатни бройки за надзиратели"}
{"url": "http://epicenter.bg/article/Kolyo-Milev-kani-Stefan-Radev-na-debat--iska-otgovor-na-5-vaprosa-/197542/2/0", "text": "  Кандидатът за кмет на „БСП за България“ Кольо Милев отправи покана до предизборния щаб на ГЕРБ – Сливен за провеждането на дебат със опонента му Стефан Радев.   Предложението му е дебатът да се състои на 1 ноември, петък, в 10 часа и да бъде отразен от местния тв канал „Канал 6“. От щаба на БСП очакват отговор на поканата си до 16.00 часа днес.      ", "date": "2019.10.31", "title": "Кольо Милев кани Стефан Радев на дебат, иска отговор на 5 въпроса!"}
{"url": "http://epicenter.bg/article/V-Silistra-slozhiha-katinara-na-edna-ot-nay--golemite-turisticheski-zabelezhitelnosti-v-regiona/197544/2/0", "text": "  От няколко дни достъпът до най-голямата забележителност в Силистра „Меджиди табия” е забранен за граждани и посетители на крайдунавския град. Първи за проблема сигнализираха жители на града в популярната Фейсбук група Забелязано в Силистра. Това се случва в седмицата на местния вот, съобщиха от пресцентъра на БСП. „От години пътят до там не е бил асфалтиран, общината не прави рекламни материали, не популяризира обекта. За тази година е имало подписан договор за водене на туристи с туристически фирми. Вместо да ги водят до силистренската крепост обаче, са били отвеждани до зоологическата градина в Кълъраш. Румънците не са виновни – те явно гледат интереса на своя регион.” Това коментират запознати с проблема на крепостта \"Меджиди табия\" силистренци.   Безстопанственост от страна на община Силистра е причината за създавалата се ситуация.   В Силистра са съхранени забележителности от всички епохи на българската история. Някои са уникални в национален мащаб. Ако се прави нещо в община Силистра, то досега винаги е било на парче. Затова историята в Силистра вместо да носи приходи на града, тъне в бурени и боклуци. Дадености има, но липсва обща визия и подход.   Отговорността за случилото се е у собствника – община Силистра, която от години е оставила нещата на самотек, а се вижда до какво води това. От това губи общината, но и малкият бизнес в града, за който поток от няколко хиляди туристи ще донесе допълнителни доходи.  ", "date": "2019.10.31", "title": "В Силистра сложиха катинара на една от най-големите туристически забележителности в региона"}
{"url": "http://epicenter.bg/article/oaya/197545/2/0", "text": "Пресцентъра на Министерския съвет обяви какви решения са взели министрите днес:       Със свое решение правителството прие Дългосрочната инвестиционна политика на Държавния фонд за гарантиране устойчивост на държавната пенсионна система (т.нар. „Сребърен фонд“) и Средносрочната стратегия за инвестиране на средствата на Фонда за периода 2020-2022 г.  Двата документа са одобрени от Управителния съвет на Фонда и предвиждат запазване на прилагания досега консервативен подход за управление на активите, при спазване на принципите за надеждност, ликвидност и прозрачност. Настоящите пазарни условия не предполагат реализирането на висока доходност при желаните ниски нива на инвестиционен риск, поради което най-добрата алтернатива за инвестиране на средствата на Фонда ще продължи да бъде под формата на депозит в Българската народна банка или други инструменти по сметки в нея. От създаването си досега акумулираният ресурс на „Сребърния фонд“ се намира в отделна сметка в Българската народна банка и е част от фискалния резерв на страната. Одобреният консервативен подход гарантира минимизиране на негативните ефекти и проявите на волатилност на международните капиталови пазари. Това, от своя страна, съответства на текущата пазарна среда и води до избягване на риска от намаляване средствата на Фонда, което е неприемливо от гледна точка на основната му функция.  Двата стратегически документа ще бъдат актуализирани ежегодно, в съответствие с тенденциите на финансовите пазари и при оценка на риска. Този подход позволява своевременното и адекватно предефиниране на инвестиционната политика и средносрочната стратегия на Фонда при настъпили промени в пазарната среда.        Правителството одобри промяна на Оперативна програма „Наука и образование за интелигентен растеж“ 2014-2020 г. Промяната предвижда прехвърляне на 14 112 094 евро или 27 600 856,81 лв. от Приоритетна ос 1 „Научни изследвания и технологично развитие“ на Оперативна програма „Наука и образование за интелигентен растеж“ 2014-2020 г. в Приоритетна ос 2 „Образование и учене през целия живот“.  По този начин ще се подкрепи реформата за модернизация на системата за управление на висшите училища, изграждане на устойчива и ефективна връзка между висшите училища и пазара на труда и постигане на съответствие между търсенето и предлагането на специалисти с виеше образование, разширяване и укрепване на мрежата за учене през целия живот и широко приложение на различни електронни форми за дистанционно обучение.        Правителството одобри становище на Министерския съвет по конституционно дело № 9 за 2019 г., по което МС е конституиран като заинтересована страна с определение на КС от 17 септември 2019 г. Със същото определение Конституционният съд е допуснал до разглеждане по същество искането на тричленен състав на ВАС за установяване противоконституционност на чл. 142, ал. 1 от АПК и го е отклонил по отношение на чл. 229, ал. 1, т. 6 от ГПК във връзка с чл. 144 от АПК.  В становището на Министерския съвет е застъпено разбирането, че даването на задължително тълкуване на чл. 151, ал. 2, изречение трето от основния закон по конституционно дело № 12 за 2019 г. има преюдициално значение за произнасянето по настоящото конституционно дело, както е обоснована и тезата, че искането за установяване на противоречие с чл. 4 и чл. 151, ал. 2, изречение трето от Конституцията на Република България е необосновано насочено към чл. 142, ал. 1 от АПК и е неоснователно по същество, поради което следва да бъде отхвърлено.        Правителството одобри становище на Министерския съвет по конституционно дело № 12 за 2019 г., образувано по искане на пленума на Върховния административен съд за даване на задължително тълкуване на чл. 151, ал. 2, изречение трето от Конституцията по следните въпроси: „Какво е действието на решението на Конституционния съд, с което се обявява противоконституционност на закон, по отношение на заварени правоотношения и висящи съдебни производства, с оглед разпоредбата на чл. 151, ал. 2, изречение трето от Конституцията?“; „Какви са правните последици от решенията на Конституционния съд в хипотезата, когато се обявява за противоконституционен ненормативен правен акт - решение на Народното събрание или указ на президента?“; „При какви условия се проявява възстановителното действие на решение на Конституционния съд, с което се обявява за противоконституционен закон, изменящ или отменящ действащ?“.  В становището на Министерският съвет по първото тълкувателно питане се изразява мнението, че решението на Конституционния съд, с което се обявява противоконституционност на закон има конститутивно действие и по отношение на заварените висящи правоотношения и незавършени съдебни производства.  По второто тълкувателно питане се изразява мнение, че решението на Конституционния съд, с което се обявява за противоконституционен ненормативен акт - решение на Народното събрание или указ на президента на републиката, има конститутивно действие в хипотезата, в която актът не е изпълнен или не е приложен. Ако актът е изпълнен или е приложен, решението на КС има установително действие, а правните последици от обявения за противоконституционен ненормативен акт се уреждат от органа, приел или издал акта - Народното събрание, съответно президента на републиката.  По третото тълкувателно питане Министерският съвет изразява мнение, че условията, при които се проявява възстановителното действие на решението на Конституционния съд, не може да се определят чрез тълкуване на Конституцията. Решението на Конституционния съд, с което се обявява за противоконституционен закон, който отменя действащ закон, има възстановително действие по отношение на отменения закон. Решението на Конституционния съд, с което се обявява за противоконституционен закон, който изменя действащ закон, няма възстановително действие по отношение на редакцията на предишния закон, освен в хипотезата при изрично сезиране и изрично обявяване на противоконституционност и на отмяната на закона.        Министерският съвет прие Решение за предложение до Народното събрание за предоставяне пожизнено на държавни парични награди на осем творци за изключителни постижения и цялостен принос в областта на културата.  Предложението е внесено от министъра на културата на основание чл. 2, ал. 1, т. 1 и чл. 3, ал. 1, т. 1 от Закона за награждаване на лица за особени заслуги към българската държава и нацията.  Държавни парични награди за изключителните им постижения и за цялостния им принос в областта на културата се предоставят на:          Правителството определи линията на бедност за 2020 г. Размерът й ще е 363 лв. - с 15 лв. по-висок в сравнение 2019 г. Сумата е определена в съответствие е Методиката за определяне на линията на бедност за страната. Размерът се изчислява на база линията на бедност определена от изследването „Статистика на доходите и условията на живот (EU-SILC)“ и индекса на цените на малката по състав кошница.  Линията на бедност се използва при разработване на държавната политика в областта на доходите и жизненото равнище, при определяне на конкретни мерки за социална защита и е база за определяне на размера на финансовата подкрепа за хората с увреждания.        През юли 2019 г. Народното събрание реши да бъде отпусната държавна парична награда пожизнено на г-жа Стоянка Настева в размер 500 лв. месечно за изключителни постижения и за цялостния й принос в областта на образованието.  Съгласно Наредбата за реда за предоставяне и изплащане на държавни парични награди на лица с особени заслуги към държавата и нацията, средствата за текущата година се осигуряват от централния бюджет чрез одобряване на допълнителни разходи по бюджета на съответния първостепенен разпоредител, в случая Министерството на образованието и науката, а изплащането на наградата трябва да започне от месеца, следващ месеца на приемане на решението.  С настоящото Постановление се осигуряват средства в размер на 2 500 лв., необходими за изплащане на наградата, изчислени за периода август - декември 2019 г.  За следващите години средствата, необходими за изплащането на държавната парична награда, ще бъдат планирани по бюджета на Министерството на образованието и науката.        Правителството реши да се учреди безвъзмездно право на строеж върху два имота, част от морското дъно в границите на вътрешните морски води на България в Черно море, в полза на община Царево. Това ще позволи да се направи разширение, реконструкция и модернизация на съществуващото общинско рибарско пристанище „Мичурин“. По този начин капацитета му ще се увеличи с повече от 60 %. Също така ще се създаде възможност да бъдат обслужвани не само малки риболовни кораби, но и такива с дължина до 24 метра. Ще бъдат създадени и необходимите условия риболовни кораби да бъдат изтегляни на брега за извършване на дребни ремонти. Правото на строеж е учредено в съответствие с одобрения от заместник-министъра на регионалното развитие и благоустройството и влязъл в сила специализиран подробен устройствен план.  „Български пощи“ ЕАД ща продадат недвижими имоти в Студентски град, София чрез пряко договаряне на „Държавна консолидационна компания“ ЕАД. Държавното дружество е собственик на парцела, на който са изградени обектите. Те не са необходими за дейността на „Български пощи” ЕАД. Продажбата ще се извърши по цена, не по-ниска от определената от независим оценител.  За срок от 10 години на община Костинброд се предоставят безвъзмездно за управление имоти - публична държавна собственост. Имотите се намират в Софийска област, община Костинброд, местност „Градище“ и попадат в териториалния обхват на групова археологическа недвижима културна ценност с категория „национално значение“ - „Късноантична резиденция Скретиска/ ранновизантийска Кретискара и Ротонда“. Предоставянето на имотите на общината ще допринесе за обогатяване културно-историческото наследство на местно ниво, ще подпомогне популяризирането на недвижимата ценност и превръщането й в съществен фактор за разширяването на културния туризъм на местно ниво. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Регионален исторически музей - София.  На община Димитровград безвъзмездно се предоставят за управление имоти - публична държавна собственост, за срок от 10 години. Имотите се намират област Хасково, община Димитровград, с. Каснаково и представляват част от териториалния обхват на археологическа недвижима културна ценност с категория „национално значение“ - „Светилище на нимфите“. Дейностите, свързани с опазване на културната ценност и осъществяването на други научни, културни, образователни и туристически дейности ще се извършват в съответствие с изискванията на Закона за културното наследство от Исторически музей - Димитровград.  Поради отпаднала нужда, от Българската агенция по безопасност на храните се отнема правото на управление върху имот - публична държавна собственост. Имотът се обявява за частна държавна собственост и преминава в управление на областния управител на област Благоевград на основание на разпоредбите на Закона за държавна собственост. Имотът се намира в село Коларово, община Петрич, и е с площ 1500 кв. м, включително двуетажна сграда и едноетажна зала.  Имот в гр. Троян, който е частна държавна собственост, става публична държавна собственост и се предоставя за управление на Министерството на земеделието, храните и горите за нуждите на Общинската служба по земеделие - гр. Троян. Имотът представлява пет стаи с площ 99 кв. м на първия етаж в сграда, които и до момента са ползвани от общинската служба и са придобили характеристики на имот - публична държавна собственост. Помещенията са ремонтирани по „Проект повишение на енергийната ефективност на обществена сграда па общинската и държавна администрация“ и са адаптирани за достъп на хора с увреждания, което е основание за безсрочното им предоставяне за управление па Министерството на земеделието, храните и горите.  Съгласно друго решение на правителството, се отчуждават имоти и части от имоти-частна собственост, необходими за изграждане на две отсечки с обща дължина 13,710 км от 15-километров участък от автомагистрала „Хемус“ на територията на област Ловеч, включително пътните възли „Боаза“ и „Дерманци“. Имотите, които подлежат на отчуждаване, са определени съгласно одобрения устройствен план – парцеларен план на трасето. Те се намират в землищата на селата Дерманци, Торос и Пещарна в община Луковит, с. Български извор в община Тетевен и с. Брестница, община Ябланица. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред административния съд по местонахождението на имотите в 14-дневен срок от съобщаването му на заинтересованите лица по реда на Административнопроцесуалния кодекс.        Министерският съвет прие решение за откриване на почетно консулство на Република Узбекистан в Република България, ръководено от почетен (нещатен) консул. Новооткритото почетно консулство на Узбекистан ще бъде със седалище в гр. София и консулски окръг, обхващащ територията на областите Пловдив и София (столица).  Петър Манджуков ще изпълнява функциите на почетно (нещатно) консулско длъжностно лице на Узбекистан в България. Той е председател на Съвета на директорите и изпълнителен директор на „Манджуков” ООД.  Откриването на почетно консулство на Узбекистан в София ще допринесе за задълбочаване и разширяване на двустранното сътрудничество в дългосрочен политически и икономически аспект.  Към момента Узбекистан няма свое дипломатическо представителство в София. За връзките с България отговаря посланикът й в Турция.        Министерският съвет прие Решение за утвърждаване на Спогодбата между правителството на Република България и правителството на Грузия за регулиране на трудовата миграция.  Документът беше подписан на 30.09.2019 г. в грузинската столица Тбилиси от министъра на труда и социалната политика Бисер Петков и Екатерине Тикарадзе, министър на вътрешно разселените лица от окупираните територии, труда, здравето и социалните въпроси на Грузия.  Спогодбата ще се прилага за граждани на България и Грузия с трудов договор и разрешение за пребиваване на територията на другата страна. Целта на документа е да даде допълнителна възможност за осигуряване на работници за сектори от икономиката на България, в които има недостиг на работна сила.  Със Спогодбата се регламентира наемането без разрешение за работа на грузински работници в България за срок от 1 година с възможност за последващо удължаване за общо до 3 години. Урежда се и обменът на сезонни работници между двете страни за период до 9 месеца годишно.  Наетите по Спогодбата работници ще имат същите трудови права и задължения и защита на работното място, които са в сила за местните работници.        Министерският съвет одобри състава и позициите на правителствената делегация на Република България за участие в 40-та сесия на Генералната конференция на ЮНЕСКО, която ще се проведе в Париж от 12 до 27 ноември 2019 г. Тя ще бъде ръководена от министъра на културата Боил Банов, който ще произнесе националното изказване в рамките на общия политически дебат. В състава на делегацията са включени представители на българските министерства и институции, които участват активно в изпълнението на програмите на ЮНЕСКО.      Правителството одобри резултатите от участието на българската делегация в заседанието на Съвета на ЕС по конкурентоспособност, което се проведе на 26 и 27 септември в Брюксел. В частта „Вътрешен пазар и индустрия“ беше обсъдена визията за дългосрочна стратегия за устойчив растеж. Министрите изтъкнаха необходимостта от амбициозна индустриална политика, прилагане на правилата на ЕС, балансиран подход между конкурентоспособност и климатична неутралност, осигуряване на равнопоставени условия в търговските отношения с основни партньори, намаляване на административната тежест и др. По темата за дългосрочна стратегия за устойчив растеж се проведе дискусия и в частта „Научни изследвания“. Съветът постави акцент върху четири основни приоритета, които касаят бъдещето на Европа: необходимост от устойчив растеж, изграждане на единен пазар, благоприятен за иновациите, климатична неутралност и цифрова икономика.  Съветът на ЕС по околна среда проведе заседание на 4 октомври в Люксембург. Приети бяха заключения, изразяващи обща позиция на ЕС за предстоящата климатичната конференция в Сантяго де Чили на 2-13 декември 2019 г. (СОР25). Министрите обсъдиха също Стратегическата дългосрочна визия на ЕС за неутрална по отношение на климата икономика, като във фокуса на дискусията бяха основните условия, стимули и благоприятна рамка, които трябва да бъдат изготвени на европейско ниво с оглед постигане на климатична неутралност до 2050 г. Съветът прие и заключения по Осмата програма за действие за околната среда и бъдещите действия в областта на кръговата икономика.  На 7 и 8 октомври в Люксембург се проведе заседание на Съвета на ЕС „Правосъдие и вътрешни работи”. В част „Правосъдие“ беше обсъдена темата „Действия на Европейския съюз срещу корупцията“. Втората тема, включена в заседанието, беше посветена на агенцията Евроюст, в контекста на засилването на борбата с трансграничната престъпност. Министрите на правосъдието приеха Директивата относно защитата на лица, които подават сигнали за нарушения на правото на Европейския съюз, като държавите членки разполагат с две години да въведат новите правила в националните си законодателства. Европейската комисия запозна министрите на правосъдието с хода на преговорите по споразумението между ЕС и САЩ за трансграничен достъп до електронни доказателства и по Втория допълнителен протокол на Будапещенската конвенция. Освен това беше предоставена информация по институционализирането на Европейската прокуратура и направи оценка на прилагането на Кодекса на поведение относно речта на омразата онлайн. В част „Вътрешни работи“ бяха проведени дискусии относно борбата с крайнодесния екстремизъм и тероризъм; бъдещето на вътрешната сигурност и модерните технологии в ЕС; хибридните заплахи и вътрешната сигурност; актуалното състояние на миграцията; прилагането на оперативната съвместимост на информационните системи.         Правителството предлага на Президента на Република България да издаде указ за награждаване на Симеон Спиридонов с орден „Св. Св. Кирил и Методий” - огърлие за особено значимите му заслуги в областта на културата и изкуството.  Симеон Спиридонов е български художник, чиито произведения са познати на ценителите от цял свят и са експонирани в галерии и в частни колекции в редица страни, сред които Испания, Гърция, САЩ, Русия, Мексико, Португалия, Полша и други. Познат е и като автор и илюстратор на над 200 книги, както и на филми за деца.  Заради таланта и неповторимия му стил художникът е включен сред най- големите имена на съвременното изкуство в престижни световни класации и издания. Носител е на редица награди, сред които и най-високото отличие на Министерството на културата „Златен век“. Член е на Световната асоциация на художниците към International Federation of Photographic Art /FIAP/-UNESCO.  Благодарение на неговата обществена и дарителска дейност са създадени училищна галерия и художествена гимназия в с. Дрен, където художникът живее и работи през последните години.         Правителството предлага на Президента на Република България да издаде указ за награждаване на Кирил Маричков с орден „Стара планина“ - първа степен, за изключително големите му заслуги към развитието на българската култура и изкуство.  През дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи. Авторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти.  Освен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция.      Министерският съвет одобри проект на Меморандум за разбирателство за сътрудничество в областта на туризма между Министерството на туризма на Република България и Министерството на икономиката на Обединените арабски емирства като основа за водене на преговори между тях.  Документът отразява готовността на двете държави да създадат най- благоприятни условия за взаимноизгодно партньорство в сектора. Те ще насърчават инвестициите в него и ще участват в международни туристически и инвестиционни изложения, организирани на тяхна територия. Меморандумът поставя фокус и върху стимулиране на инициативите за популяризиране на културно-историческите паметници с цел двустранно развитие на културния туризъм.  България и ОАЕ ще обменят информация и опит също в администрирането на хотели и курорти, в организирането на учебни програми и техники за обучение на кадри в туризма, в сферата на събирането на туристическите данни и в статистиката, в лицензирането на туристически съоръжения, както и в развитието на здравния туризъм.  Двете страни ще задълбочат сътрудничеството си и в рамките на международни форуми и по линия на международни формации като Световната организация по туризъм към ООН и др.        Правителството одобри проект на Закон за изменение и допълнение на Закона за обществените поръчки, с който се прави прецизиране на разпоредби, свързани с поетапното въвеждане на електронно възлагане на обществените поръчки, като се отразяват спецификите на процеса чрез централизираната национална платформа и се осигуряват нормативни предпоставки за нейното използване.  С промените новият Регистър на обществените поръчки (РОП), който се намира на платформата, ще съдържа електронна преписка на всяка обществена поръчка, в която ще се публикуват всички документи, свързани с нея, вкл. договори, рамкови споразумения и анексите към тях, както и договори за подизпълнение.  Урежда се по-ранното въвеждане на профилите на купувача на платформата, считано от 01 януари 2020 г. за възложителите по график. С това се цели да се съкрати времето, респ. разходите на възложителите за поддържане на досегашните профили на купувача. За всички възложители остава задължението да поддържат тези профили до приключване на всички поръчки, открити преди 1 януари 2020 г.  Промените засягат и поръчките на ниски стойности, възлагани по реда на глава двадесет и шеста от закона. Предлага се освен обявите за събиране на оферти, в РОП да се публикуват и поканите до определени лица, с което се разширява публичността при този ред на възлагане. Друга важна промяна при тези поръчки е подаването на Единния европейски документ за обществени поръчки вместо декларации, изготвени от възложителя. Така се уеднаквяват правилата за деклариране на обстоятелствата за личното състояние и съответствието с критериите за подбор при възлагане на поръчки, независимо от прилагания ред.  В законопроекта са предложени промени в някои от действащите разпоредби с цел преодоляване на констатирани проблеми от практиката на възложителите. Предоставена е възможност на всички разпоредители с бюджет от по-висока степен, а не само първостепенните, да възлагат поръчките за нуждите на подчинените си разпоредители с бюджет. Направена е промяна, свързана с начина за изчисляване на прогнозната стойност на поръчките. Изискването за нейната актуалност се отнася към момента, в който възложителят решава да стартира възлагането на поръчка, а не към конкретна фиксирана дата. Доколкото в определени случаи е обективно невъзможно прогнозната стойност да се определи чрез пазарни проучвания или консултации, новата редакция на разпоредбата не предвижда задължение, а посочва начина, по който може да бъде определена актуалната пазарна стойност на обществената поръчка.  Съществени изменения са предложени в нормативната уредба на квалификационните системи, използвани от секторните възложители. Допълнени и прецизирани са правилата за създаване и действие на квалификационната система, както и за ползването на такава, създадена от друг възложител. Нов момент е регламентирането на начина за възлагане на конкретните поръчки чрез квалификационна система и динамична система за покупки - с решение на възложителя, което подлежи на обжалване.  Друга важна промяна е свързана с прецизиране на разпоредбите за вътрешното (inhouse) възлагане. Допълнено е едно от условията за неговото прилагане, свързано с наличието на пряко частно капиталово участие в контролираното юридическо лице. Освен останалите условия, за да е допустимо, то следва да произтича от разпоредби на националното законодателство, които са в съответствие с Договора за Европейския съюз и Договора за функционирането на Европейския съюз. В тази връзка, с преходна разпоредба, е предвидено в едномесечен срок от влизането в сила на закона прекратяване на договорите, които не отговарят на това условие.  Със законопроекта са предложени и редакционни промени, които са свързани с улесняване на прилагането и еднаквото разбиране, без да се засяга техният смисъл. Някои от предложенията са свързани с пренасяне на задължения, понастоящем уредени в Правилника за прилагане на закона, с оглед прецизиране на систематичното им място.  Приемането на законопроекта осигурява необходимите нормативни предпоставки за по-нататъшното развитие на процеса по въвеждане на изцяло електронно възлагане на обществени поръчки в страната. Същевременно прецизираната нормативна рамка ще улесни прилагането на закона от субектите на възлагателния процес и ще спомогне за установяване на правилна и непротиворечива практика.      Правителството прие Решение за одобряване на проекта на Закон за изменение и допълнение на Закона за защита на потребителите (ЗИД на ЗЗП).  Чрез проекта се създава правна рамка за прилагане на разпоредбите на Регламент (ЕС) 2017/2394 и съдържа някои от следните характеристики: определя компетентните органи за прилагане на законодателството за защита на потребителите, а Комисията за защита на потребителите (КЗП) е натоварена с функциите на единна служба за връзка и координатор между тях. Освен това КЗП ще има правомощията да издава решения за премахване на съдържание или ограничаване на достъп до онлайн интерфейс на търговци, които нарушават законодателството, свързани със защитата на потребителите. Предвижда също глоби и имуществени санкции при неизпълнение на разпоредбите на закона.  Проектът имат за цел още да гарантира, че потребителите на преносими услуги за онлайн съдържание, които се предоставят на територията на Република България по законосъобразен начин, имат право на достъп до тези услуги и могат да ги използват, когато временно се намират в друга държава-членка от ЕС.  Не на последно място този акт ще доведе до намаляване на административната тежест чрез премахване на изискването за предоставяне на хартиен носител на документи, които могат да бъдат проверени в Търговския регистър и в регистъра на юридическите лица с нестопанска цел.        Министерският съвет одобри проект на постановление за приемане на Методика за определяне на минималния размер на концесионното възнаграждение за морските плажове- обекти на концесия, по реда на чл. 8, ал. 2 и 3 от Закона за устройството на Черноморското крайбрежие.  Целта на приемането на новата Методика е от една страна да се синхронизира цялостно специалната уредба на концесиите за морските плажове и от друга, да се създаде възможност за оптимизиране началната база за формиране на минималното годишно концесионно възнаграждение в процеса на организиране на откритите процедури за възлагане на концесии на морски плажове.  Съобразени са основните изисквания и условия при експлоатацията на морските плажове, определящи възможностите за реализиране на приходи от морския плаж, като в същото време се предоставя възможност за балансиран подход при възлагането на концесии за морски плажове.  Чрез приемането й се цели усъвършенстване на критериите за определяне на концесионното възнаграждение за морските плажове, отговарящ в максимална степен на особеностите при управлението им и гарантиращ законосъобразното им отдаване на концесия и ползване, и защита на обществените интереси.  Отчетени са специфичните особености и характеристики на всеки морски плаж (местоположение, степен на ползване, вид на туристически поток и други), както и възможностите за формиране на приходи, при определяне на минималната стартова цена при откриване на процедурите за възлагане на концесия. Това следва да привлече инвестиционен интерес към по-слабо посещаемите досега плажове, разположени далече от населени места или курорти, като в последствие те да бъдат възложени на концесия.  Очакванията от приемането на новата Методика е тя да спомогне за формирането на трайна и устойчива бизнес среда, която от своя страна да допринесе за увеличаване на инвестициите в туризма.        Министерският съвет одобри Стратегията за управление на държавния дълг за периода 2020-2022 година. Документът е разработен в съответствие с предвидената бюджетна рамка за 2020 г. и макроикономическите прогнози за развитие за тригодишния период.  Чрез Стратегията се осигурява общата рамка на дълговото управление в средносрочен план. В нея са заложени водещите принципи и насоки на политиката по управление на държавния дълг през следващите три години, описани са индикативните мерки и използвания инструментариум за постигане на приоритетите.  Основната цел на политиката по управление на държавния дълг за периода е осигуряването на необходимия ресурс за рефинансиране на дълга в обращение, при необходимост - финансиране на държавния бюджет и обезпечаване стабилността на фискалния резерв при оптимално възможна цена и приемлива степен на риск.        Правителството утвърди нормативите за час програма на Българската национална телевизия (БНТ) и Българското национално радио (БНР) за 2020 г. за подготовка, създаване и разпространение на национални и регионални програми, съответно за БНТ в размер на 1 844 лв. и за БНР в размер на 443 лева. Размерите на нормативите за час програма са съобразени с достигнатия от БНТ и БНР обем /часове/, съответно телевизионна програма и радиопрограма, както и с основните политики и приоритети на проекта на бюджет за 2020 година.  Нормативите за час програма на БНР и БНТ са изготвени на база на издадените от Съвета за електронни медии лицензни за радио- и телевизионна дейност на обществените медии.  На база на утвърдените от Министерския съвет нормативи за час програма се определят проектите на трансфери (субсидия) от държавния бюджет на БНТ и БНР за изпълнението на функциите им като национални обществени доставчици, съответно на аудио-визуални медийни услуги и радиоуслуги.        Министерският съвет одобри законопроекта за държавния бюджет на Република България за 2020 година и актуализираната средносрочна бюджетна прогноза (АСБП) за периода 2020-2022 година, която представлява мотивите към законопроекта.  В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им.  Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС.  Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета.  Приходните и разходните политики в прогнозата са продължение на заложените в СБП за периода 2020-2022 г., като за надграждането с нови са взети предвид както макроикономическите аспекти, така и фискалните възможности за осигуряване на финансиране на приоритетните сектори и за реализиране на хоризонтални мерки, засягащи бюджетната сфера.  И при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година.  Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряване на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд.  Приоритетите на Бюджет 2020, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са: образованието, здравеопазването, отбраната, пенсионната политика и политиката по доходите.  Образование. През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Навлизането на млади и високообразовани хора в образователната система неминуемо ще се отрази положително върху качеството на придобитите знания и умения на учениците. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, реализирането на които ще позволи да се преодолее очакваният недостиг на педагогически специалисти. В сектор „Образование“ ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360,0 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти.  Здравеопазване. Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система с цел подобряване здравето на населението, повишаване и поддържане качеството на живот чрез намаляване на преждевременната смъртност и заболеваемостта, както и преодоляване на регионалните дисбаланси и осигуряване на функционално взаимодействие между отделните нива на медицинска помощ. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване.  Отбрана. През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година.  Пенсионна политика. Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2.  Политика по доходите. Освен вече предвиденото в СБП от пролетта на тази година увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала, нает по трудови и служебни правоотношения, включително и на средствата за осигурителни вноски, което ще има отражение върху заплащането на заетите в бюджетния сектор. С това се създава възможност, на база на увеличения размер на разходите за персонал, да се увеличат индивидуалните основни месечни заплати на заетите, въз основа на заеманата длъжност и оценките за постигнатите резултати. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева.  Основните бюджетни взаимоотношения между общините и централния бюджет в проекта на ЗДБРБ за 2020 г. са в общ размер 4,203 млрд. лева. Предвиденото увеличение, спрямо приетите със ЗДБРБ за 2019 г., е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13,0 млн. лв.; трансферите за зимно поддържане и снегопочистване - с 5,0 млн. лв.; целевата субсидия за капиталови разходи - с 20,0 млн. лева.  С Бюджет 2020 са предвидени промени в механизмите за разпределение на целевата субсидия за капиталови разходи и на трансфера за зимно поддържане и снегопочистване на общинските пътища. Премахва се изравнителният компонент, който осигурява достигнатия размер на целевата субсидия за капиталови разходи и на трансфера за зимно поддържане и снегопочистване през предходната година, с цел постигане на обективно съответствие между средствата и натуралните показатели за всяка конкретна община.  Приоритет за страната остава и успешното усвояване на средствата от европейските фондове и програми, чрез които да се постигне устойчив икономически растеж, по-висока заетост, социално включване, социално, икономическо и териториално сближаване и изграждане на конкурентоспособна и иновативна икономика.  Въз основа на допусканията, при прогнозно положително нетно дългово финансиране за периода 2020-2022 г., се запазва тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година. В контекста на провежданата бюджетна политика и прогнозите за темпа на растеж на БВП за периода 2020-2022 г., нивото на консолидирания дълг на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави - членки на ЕС по отношение на ниското ниво на дългова тежест.        Министерският съвет измени свое Решение № 208 от 2019 г., с което се приемат стандартите за делегираните от държавата дейности с натурални и стойностни показатели през 2020 година. Стандартите са съобразени е основните допускания на актуализираната средносрочна бюджетна прогноза за периода 2020 - 2022 г. и с възможностите на държавния бюджет за следващата година.  За всички държавни дейности са осигурени средства за увеличение с десет на сто на заплатите на заетия персонал и за съответните осигурителни вноски от работодател.  За 2020 г. за държавните дейности в сектор „Образование“ стандартите за финансиране на детските градини са завишени средно с 15 %, за неспециализираните училища, професионалните гимназии и паралелки за професионална подготовка - дневна форма на обучение и дуална система на обучение, на специалните училища и центровете за специална образователна подкрепа увеличението е с 16 %. Стандартите за ученик в други форми на обучение (вечерна, задочна, индивидуална и самостоятелна) са повишени средно е 18 %. Нормативите за дете/ученик са завишени средно е 15 %, като някои от тях запазват нивото си от 2019 г.  Допълващият стандарт за ученик в комбинирана форма на обучение е увеличен с 19%, а този за ученик в дневна форма на обучение и дуална система на обучение в първи и втори гимназиален етап - с 5 %. За 2020 г. се въвежда нов допълващ стандарт за ученик е разширено изучаване на музика. Допълващите стандарти за материална база и за поддръжка на автобуси запазват нивото си от 2019 г.  В сферата на социалните услуги стандартите са увеличени диференцирано. За специализираните институции за предоставяне на социални услуги нарастването е с 10 %, за социалните услуги, предоставяни в общността, е в границите от 8 до 20 %. Най- голямо е повишението за центровете за настаняване от семеен тип за деца/младежи с увреждания с потребност от постоянни медицински грижи - 20 %.  Стандартите за защитените жилища на лица с увреждания и за центровете за настаняване от семеен тип за деца/младежи с увреждания са завишени с 15 %, а тези за дневните центрове за деца и/или пълнолетни деца с увреждания - с 10 %. Увеличение с 8 % имат стандартите за центровете за временно настаняване и за обществена подкрепа, за наблюдавано и преходно жилище, дневни центрове за стари хора и центрове за социална рехабилитация и интеграция, звено „Майка и бебе“, центровете за работа с деца на улицата и приютите. За 2020 г. месечната помощ на ученик запазва нивото си от 2019 г. и е в размер на 35 лв.  В сферата на културата стандартът за финансиране на държавните музеи, художествени галерии, Центъра за подводна археология, Културен център „Двореца“ и Българската национална филмотека е увеличен с 8,2 %, а стандартът за Националната библиотека „Св. Св. Кирил и Методий“ - с 8,0 %, спрямо 2019 г.  За делегираните от държавата дейности в културата, финансирани чрез бюджетите на общините, стандартите за музеите, художествените галерии и библиотеките с регионален характер са завишени с 8,6 %, а за читалищата - с 10 %.  В област „Здравеопазване“ стандартите за медицинско обслужване в здравен кабинет са увеличени с 10 %, а тези за яслена група към детска градина, детска ясла, детска кухня и за здравните медиатори - е 11 %. Стандартът за финансиране на общинските съвети по наркотичните вещества и превантивните информационни центрове е повишен с 8,7 %.  За 2020 г. за делегираните от държавата дейности в областта на сигурността и защитата на населението при извънредни ситуации се въвеждат стандарти за финансиране на издръжката на районните полицейски инспектори и на детските педагогически стаи, както и допълващ стандарт за обслужвана площ за тези две дейности.  Стандартите за делегираните от държавата дейности с натурални и стойностни показатели през 2020 г. са съгласувани с Националното сдружение на общините в Република България.        Правителството одобри законопроекта за бюджета на държавното обществено осигуряване за 2020 г. Проектът предвижда от 1 юли догодина пенсиите, отпуснати до края на 2019 г., да се увеличат с 6,7%. Средният размер на пенсията ще достигне 412,28 лв., което е с 31 лв. повече в сравнение с 2019 г.  От 1 юли 2020 г. минималният размер на пенсията за осигурителен стаж и възраст ще се повиши от 219,43 лв. на 234,13 лв. От същата дата ще нарасне и социалната пенсия за старост, която ще стане 141,63 лв.  Максималният размер на получаваните една или повече пенсии се запазва на достигнатото през 2019 г. ниво от 1200лв. Тази стойност ще се прилага за всички пенсии, без оглед на момента на отпускането им.  Прогнозите са, че през 2020 г. средният осигурителен доход ще достигне 1063 лв., което е ръст от 7,8% в сравнение с очакваната му стойност през настоящата година. Средногодишният брой осигурени лица се очаква да се увеличи на 2,796 млн.  През 2020 г. за изплащане на пенсии са предвидени 10,576 млрд. лв. - със 729,1 млн. лв. повече в сравнение с очакваните разходи през настоящата година. Минималният осигурителен доход за самоосигуряващите се лица ще се повиши от 560 лв. на 610 лв., а за земеделските стопани от 400 лв. на 610 лв. Максималният размер на осигурителния доход се запазва 3000 лв.  Не се променят и размерите на осигурителните вноски за фондовете на държавното обществено осигуряване, а също и съотношенията между осигурителите и осигурените лица.  Със законопроекта се предлагат и промени в Кодекса за социално осигуряване, свързани с изпълнението на бюджета на държавното обществено осигуряване, както и някои изменения, с които се прецизират разпоредби относно правата на осигурените лица.        Министерският съвет прие Решение за одобряване на проект на Закон за бюджета на Националната здравноосигурителна каса за 2020 г.  Предвидени са 4 744 704,9 хил. лв. приходи и трансфери. Здравноосигурителните приходи са в размер на 4 640 733,7 хил. лв., от които 3 107 134,2 хил. лв. са приходи от здравноосигурителни вноски и 1 533 599,0 хил. лв. са трансфери за здравно осигуряване. Разчетените средства за здравноосигурителни вноски са в размер на 3 107 134,2 хил. лв., което представлява увеличение с 264 880,0 хил. лв. в сравнение със същите през 2019 г. Трансферите за здравно осигуряване за 2019 г. са разчетени с ръст от 139,0 млн. лв. спрямо 2019 г., който се дължи на промяна в размера на пенсиите, от увеличение на минималната работна заплата и ръста от 5 на сто от осигурителния доход, върху който държавата внася здравни вноски за безработните, децата, социално слабите и др.  За неданъчни приходи са предвидени 20 571,2 хил. лв., което е с 811,4 хил. лв. повече спрямо заложените през 2019 г.  Разходите и трансферите общо са в размер на 4 744 704,9 хил. лв., в т.ч. разходи в размер на 4 739 172,7 хил. лв., което е с 394 227,7 хил. лв. повече спрямо Закона за бюджета на Националната здравноосигурителна каса за 2019 г. Общо текущите разходи са в размер на 4 594 950,7 хил. лв., което представлява увеличение с 382 111,0 хил. лв. спрямо Закона за бюджета на Националната здравноосигурителна каса за 2019 г. Средствата за здравноосигурителни плащания са в размер на 4 453 976,8 хил. лв., което представлява увеличение с 337 580,6 хил. лв. спрямо Закона за бюджета на Националната здравноосигурителна каса за 2019 г.  Разпределението на средствата за здравноосигурителни плащания е следното:  1. За медицински дейности - 2 850 282,6 хил. лв., в т. ч: първична извънболнична медицинска помощ – 244 000,0 хил. лв.; специализирана извънболнична медицинска помощ (вкл. за комплексно диспансерно (амбулаторно) наблюдение) – 264 700,0 хил. лв.; медико-диагностична дейност – 94 300,0 хил. лв.; болнична медицинска помощ – 2 247 282,6 хил. лв.  2. За дентални дейности – 179 800 хил. лв.  3. За лекарствени продукти, медицински изделия и диетични храни за специални медицински цели – 1 243 800,0 хил. лв., като в това число се включват здравноосигурителните плащания за лекарствени продукти, медицински изделия и диетични храни за специални медицински цели за домашно лечение на територията на страната – 677 300,0 хил. лв., в т.ч. лекарствени продукти, назначени с протокол, за който се извършва експертиза – 365 156,0 хил. лв.; за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги – 466 600 хил. лв.; за лекарствени продукти по списък за базова терапия на онкологични и онкохематологични заболявания, коагулопатии и други редки заболявания - 99 900, 0 хил. лв.; медицински изделия, прилагани в болничната медицинска помощ – 110 000,0 хил. лв.  4. За здравноосигурителни плащания за медицинска помощ, оказана в съответствие с правилата за координация на системите за социална сигурност по проекта за 2020 г. са разчетени 70 094,2 хил. лв.  С преходните и заключителни разпоредби на законопроекта се предлагат промени в Закона за здравното осигуряване.  Проектът на Закон за бюджета на Националната здравноосигурителна каса за 2020 г. е съставен в съответствие с бюджетната рамка при запазване на размера на здравноосигурителната вноска в размер на 8 %. С проектобюджета се постига гарантиране на пакета здравноосигурителни дейности в обхвата на задължителното здравно осигуряване, като през 2020 г. за Националната здравноосигурителна каса са осигурени 394,7 млн. лв. допълнителни средства за разходи и трансфери – всичко спрямо закона за 2019 г.  Проектът на Закон за бюджета на НЗОК за 2020 г. предвижда публичните средства да бъдат изразходвани законосъобразно, прозрачно и ефективно.  Основната цел е да се осигури достъпна, качествена и своевременна медицинска помощ на здравноосигурените лица и равнопоставен достъп на лечебните заведения, отговарящи на условията за сключване на договори с НЗОК, за възможността да предоставят медицински и дентални дейности професионално и на високо ниво.        Министерският съвет одобри проект на Меморандум за разбирателство за сътрудничество в областта на културата между Правителството на Република България и Правителството на Обединените арабски емирства.  Проектът на Меморандум удовлетворява взаимните интереси на двете страни и съдържа необходимите текстове за развитие на отношенията между Република България и Обединените арабски емирства в областта на културата.  Предлаганият документи ще подкрепи бъдещото развитие на сътрудничество в различни области на културата като нематериално и материално културно наследство, литература, визуални и сценични изкуства, аудиовизуални медии, дизайн, културни и творчески индустрии, подкрепа за творците и др.  ", "date": "2019.10.31", "title": "Вижте решенията на Министерския съвет!"}
{"url": "http://epicenter.bg/article/Predlagat-Kiril-Marichkov-za-orden--Stara-planina----parva-stepen-/197546/2/0", "text": "Правителството предлага на Президента на Република България да издаде указ за награждаване на Кирил Маричков с орден „Стара планина“ - първа степен, за изключително големите му заслуги към развитието на българската култура и изкуство. Това съобщава Правителствената информационна служба.    През дългата професионална кариера с многобройни участия в страната и чужбина Кирил Маричков не само допринася за развитието и популяризирането на българската музика, но и за формирането на вкусовете, ценностите и стандартите на няколко поколения българи.    Авторските композиции и вечните рок хитове на Кирил Маричков и неговите групи са безспорни образци в съвременната ни рок музика, спечелили признанието на публиката и превърнали се във вдъхновение за младите български музиканти.    Освен като изпълнител, музикант и композитор, Кирил Маричков е познат и с активната си обществена дейност и ярко изявена гражданска позиция.    С уникално тричасово шоу музикантите от „Фондацията“ и други знакови изпълнители от българския рок  отпразнуваха рожден ден № 75 на Кирил Маричков в НДК. Доайенът в жанра подари на себе си и на феновете изумително преживяване.    4000 не само аплодираха звездите, но пяха и  танцуваха с тях от първата до последната песен. 4000 светлинки озариха залата в емоционален поздрав към рожденика, който е неизчерпаем извор на вдъхновение за поколения меломани и артисти в България.   В шоуто се включиха Наско от БТР, Васил Гюров, група JEREMY?, Валди Тотев и Георги Марков от „Щурците”, провокирани от  „Фондацията“ да забият любими парчета на „Щурците” и Кирил Маричков. Истинска еуфория предизвикаха „Две следи“, „Клетва“, „Среща“, „Бяла тишина“. За първи път прозвуча и една от най-новите песни на Маричков, която ще бъде включена в предстоящия му нов албум – „Светлина“. С три биса и гръмотевични аплаузи публиката изпрати своите любимци от „Фондацията“, а те обявиха часа и мястото на новата им среща – 26 май на Лятната сцена НДК.   ", "date": "2019.10.31", "title": "Правителството предлага Кирил Маричков за орден „Стара планина“ - първа степен "}
{"url": "http://epicenter.bg/article/Lili-Ivanova-i-Anzhel-Vagenshtayn-s-pozhiznena-darzhavna-parichna-nagrada-/197547/2/0", "text": "Лили Иванова и Анжел Вагенщайн да получават пожизнена държавна парична награда предлага Министерският съвет. Тази година примата на българската поп музика отбеляза юбилей, а наскоро именитият режисьор навърши 97 години.   Правителството предлага пожизнени държавни парични награди на осем творци за особени заслуги към българската държава и нацията, съобщи пресцентъра на правителството. Министерският съвет прие Решение за предложение до Народното събрание за предоставяне пожизнено на държавни парични награди на осем творци за изключителни постижения и цялостен принос в областта на културата. Предложението е внесено от министъра на културата на основание чл. 2, ал. 1, т. 1 и чл. 3, ал. 1, т. 1 от Закона за награждаване на лица за особени заслуги към българската държава и нацията. Държавни парични награди за изключителните им постижения и за цялостния им принос в областта на културата се предоставят на: Проф. Анатоли Кръстев - музикант и педагог; Анжел Вагенщайн - режисьор и сценарист; Андрей Дреников - композитор и музикант; Георги Дюлгеров - режисьор и сценарист; Иван Стайков - музикант и поет; Иван Иванов - поет; Лили Иванова - поп-изпълнител и артист; Христо Ганев - режисьор и сценарист.", "date": "2019.10.31", "title": "Кабинетът предлага Лили Иванова и Анжел Вагенщайн да получават пожизнена държавна парична награда!"}
{"url": "http://epicenter.bg/article/Pravitelstvoto-odobri-proekta-na-Zakon-za-darzhavniya-byudzhet-na-Republika-Balgariya-za-2020-g-/197548/2/0", "text": "Министерският съвет одобри законопроекта за държавния бюджет на Република България за 2020 година и актуализираната средносрочна бюджетна прогноза (АСБП) за периода 2020-2022 година, която представлява мотивите към законопроекта.    В актуализираната бюджетна прогноза са представени средносрочните икономически перспективи и приоритети на правителството, както и основните параметри на бюджетната рамка за следващата година. Запазва се въведеният с АСБП за периода 2019-2021 г. нов подход за включване в съдържанието на прогнозата на повече информация при представянето на разходните политики с акцент върху ключовите индикатори за измерване на степента на изпълнението им.    Ключови цели продължават да бъдат запазването на фискалната устойчивост и провеждането на последователна, прозрачна и предвидима фискална политика, която да допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС.    Запазват се целите за бюджетното салдо, заложени в средносрочната бюджетна прогноза (СБП) за периода 2020-2022 г. - достигане до балансирана бюджетна позиция през 2020 г. и запазването й през следващите години. Целта за постигане и поддържане на балансиран бюджет остава непроменена в продължение на няколко поредни цикъла на подготовка на бюджета.    Приходните и разходните политики в прогнозата са продължение на заложените в СБП за периода 2020-2022 г., като за надграждането с нови са взети предвид както макроикономическите аспекти, така и фискалните възможности за осигуряване на финансиране на приоритетните сектори и за реализиране на хоризонтални мерки, засягащи бюджетната сфера.    И при приходите, и при разходите за периода 2020-2022 г., изразени като процент от БВП, се наблюдава тенденция на спад от 36,9 % до 35,0 %, а в номинален размер стойностите на тези показатели се увеличават, като от 46,827 млрд. лв. за 2020 г. се очаква да достигнат 50,143 млрд. лв. през 2022 година.    Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряване на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица, което допринася за повишаване на икономическия растеж и има положително влияние върху търсенето и предлагането на труд.    Приоритетите на Бюджет 2020, които надграждат вече заложените в средносрочната бюджетна прогноза от пролетта приоритети и допускания за развитие на секторните и хоризонталните политики, са: образованието, здравеопазването, отбраната, пенсионната политика и политиката по доходите.        През 2020-2022 г. ще продължи реализирането на мерките, насочени към повишаване привлекателността на учителската професия и мотивацията на действащите учители. Навлизането на млади и високообразовани хора в образователната система неминуемо ще се отрази положително върху качеството на придобитите знания и умения на учениците. Насърчаването на зрелостниците с високи образователни резултати да получат педагогическо образование и да постъпват на работа в образователната система е сред приоритетните мерки, реализирането на които ще позволи да се преодолее очакваният недостиг на педагогически специалисти. В сектор „Образование“ ще продължи реализацията на мерките, целящи подобряване на социалния статус на учителите, като за тази цел ще бъдат предоставяни ежегодно допълнителни средства в размер на 360,0 млн. лв. за увеличение на възнагражденията на педагогическия персонал. Целта е през 2021 г. да бъде постигнато удвояване, спрямо 2017 г., на средствата за възнаграждения на педагогическите специалисти.        Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система с цел подобряване здравето на населението, повишаване и поддържане качеството на живот чрез намаляване на преждевременната смъртност и заболеваемостта, както и преодоляване на регионалните дисбаланси и осигуряване на функционално взаимодействие между отделните нива на медицинска помощ. Изграждането на Национална здравна информационна система, посредством използване на нови технологии в областта на електронното здравеопазване, е сред приоритетите, с които се цели подобряване на качеството и ефективността на процесите в системата на здравеопазване.   През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 година.     Предвижда се от 1 юли 2020 г. всички пенсии, отпуснати до 31 декември 2019 г., да се увеличават с 6,7 % (процент, определен по т.нар. „швейцарско правило” на чл. 100 от КСО), като от 1 юли през 2021 г. и 2022 г. пенсиите, отпуснати до 31 декември на предходната година, също се осъвременяват по „швейцарското правило”. За периода 2020-2022 г. тежестта на една година осигурителен стаж в пенсионната формула се запазва в размер на 1,2.        Освен вече предвиденото в СБП от пролетта на тази година увеличение на размера на минималната работна заплата (от 1 януари 2020 г. на 610 лв., от 1 януари 2021 г. на 650 лв., като размерът от 650 лв. ще се запази и през 2022 г.), в настоящата прогноза е заложена мярка за 2020 г. за увеличение с 10 % на средствата за заплати и възнаграждения на персонала, нает по трудови и служебни правоотношения, включително и на средствата за осигурителни вноски, което ще има отражение върху заплащането на заетите в бюджетния сектор. С това се създава възможност, на база на увеличения размер на разходите за персонал, да се увеличат индивидуалните основни месечни заплати на заетите, въз основа на заеманата длъжност и оценките за постигнатите резултати. За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 година. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лева. Максималният осигурителен доход за всички осигурени лица се запазва в размер на 3 000 лева.     в проекта на ЗДБРБ за 2020 г. са в общ размер 4,203 млрд. лева. Предвиденото увеличение, спрямо приетите със ЗДБРБ за 2019 г., е с 456,8 млн. лв., от тях за: общата субсидия за делегираните от държавата дейности - с 418,8 млн. лв.; изравнителната субсидия - с 13,0 млн. лв.; трансферите за зимно поддържане и снегопочистване - с 5,0 млн. лв.; целевата субсидия за капиталови разходи - с 20,0 млн. лева.    С Бюджет 2020 са предвидени промени в механизмите за разпределение на целевата субсидия за капиталови разходи и на трансфера за зимно поддържане и снегопочистване на общинските пътища. Премахва се изравнителният компонент, който осигурява достигнатия размер на целевата субсидия за капиталови разходи и на трансфера за зимно поддържане и снегопочистване през предходната година, с цел постигане на обективно съответствие между средствата и натуралните показатели за всяка конкретна община.    , чрез които да се постигне устойчив икономически растеж, по-висока заетост, социално включване, социално, икономическо и териториално сближаване и изграждане на конкурентоспособна и иновативна икономика.   Въз основа на допусканията, при прогнозно положително нетно дългово финансиране за периода 2020-2022 г., се запазва тенденцията за намаляване на съотношението на държавния дълг спрямо прогнозното ниво на БВП от 18,6 % към края на 2019 г. до 17 % в края на 2022 година.    В контекста на провежданата бюджетна политика и прогнозите за темпа на растеж на БВП за периода 2020-2022 г., нивото на консолидирания дълг на сектор „Държавно управление“ се очаква да продължи да спада, движейки се в диапазона от 19,8 % до 18,2 % от БВП или между 25,1-26,1 млрд. лева. Прогнозите за относителния дял на консолидирания дълг спрямо БВП остават значително под максимално допустимата референтна стойност на Маастрихтския критерий за конвергенция от 60 %, което ще гарантира запазване на равнището на държавна задлъжнялост в устойчиви граници, респ. водещата позиция на Република България сред 28-те държави - членки на ЕС по отношение на ниското ниво на дългова тежест.  ", "date": "2019.10.31", "title": "Правителството одобри проекта на Закон за държавния бюджет на Република България за 2020 г "}
{"url": "http://epicenter.bg/article/Chehiya-vazobnovyava-razsledvaneto-na-misterioznata-smart-na-Yan-Masarik-prez-1948-g-/197500/7/0", "text": "Чехия ще възобнови разследването на мистериозната смърт на чехословашкия външен министър Ян Масарик преди седем десетилетия, след като се появи неизвестна досега информация, съобщи държавният обвинител на Прага, цитиран от ДПА.    Според днешния брой на в.\"Право дейли\" държавният обвинител Михал Муравски е заявил, че неотдавна открит аудиозапис го е подтикнал да възобнови разследването на смъртта на Масарик на 10 март 1948 г., скоро след като комунистическата партия пое властта чрез преврат.    Тялото на Масарик бе открито на улицата, под прозореца на банята на апартамента му, намиращ се на втория етаж. До края на комунистическото управление през 1989 г. смъртта му се свързваше с нещастен случай или възможно самоубийство.    Но през последвалите години в Чехия се появиха други теории, включително че прозападният министър Масарик е бил убит, като е бил изхвърлен от прозореца, както се предполага по заповед на комунистите.    Полицейско разследване, извършено в началото на първото десетилетие на 21 век, не успя да разкрие нито убиеца, нито мотивите, но установи, че вероятно Масарик е бил убит.    По искане на Муравски полицията сега ще предприеме ново разследване.    Случаят отново привлече общественото внимание по-рано този месец, след появата на аудиозапис от 1968 г. На него е записано интервю на полицейският служител Вилибалд Хофман, който е един от първите, пристигнали на местопроизшествието през 1948 г.    В интервюто, според \"Право дейли\", Хофман изразява сериозни съмнения относно официалната версия за смъртта на Масарик. Той казва, че тялото на външния министър е било преместено преди заснемането на местопроизшествието, така че смъртта му да не събуди подозрения.    Масарик беше единственият министър от демократично избраното правителство на Чехословакия, останал в правителството след завземането на властта от комунистите. Той е син на първия президент на демократична Чехословакия Томаш Гариг Масарик. ", "date": "2019.10.31", "title": "Чехия възобновява разследването на мистериозната смърт на Ян Масарик през 1948 г."}
{"url": "http://epicenter.bg/article/Putin--Rabotata-po-Turski-potok-v-Balgariya-i-Sarbiya-shte-zavarshi-prez-2020-g/197501/7/0", "text": "Работата по Турски поток в България и Сърбия ще завърши през 2020 г., заяви руският президент Владимир Путин в Будапеща, предаде ТАСС, цитирана от Дарик радио.    Русия би приветствала, ако Унгария се присъедини към газопровода \"Турски поток\", каза още Путин. И е готова значително да понижи цената на газа за Украйна при преки доставки.    Путин заяви, че е обсъдил с Орбан перспективите за нормализиране на отношенията между Русия и ЕС, регулирането на ситуацията в Украйна и транзита на енергийни суровини.    Руският президент подчерта, че въпросът за сътрудничеството в енергетиката стои на първо място в дневния ред с Унгария, тъй като Русия покрива около 60% от нуждите на страната от петрол и 50% от необходимия й природен газ.    По думите му по този въпрос сътрудничеството с Унгария е установено на високо равнище и всичко върви без проблеми.", "date": "2019.10.31", "title": "Путин: Работата по Турски поток в България и Сърбия ще завърши през 2020 г"}
{"url": "http://epicenter.bg/article/Izgorya-dvoretsa-Syuri-v-Yaponiya--toy-e-chast-ot-svetovnoto-nasledstvo-na-YuNESKO-/197510/7/0", "text": "В Япония изгоря дворец, част от световното наследство на ЮНЕСКО. Пожарът е унищожил основната сграда, както и съседна постройка. Няма данни за пострадали. Засега не са известни причините за пожара, предаде БНТ.    С настъпването на деня пожарникарите продължаваха да се борят с пламъците в комплекса около двореца Сюри.    Сигналът за пожара на един от символите на японската префектура Окинава постъпва в 2:47 часа през нощта, местно време.    „Разбрах от колега, изпратен в самото начало, че пожарът идва от лявата страна на основната сграда“, каза пожарникар. В гасенето участват 20 пожарникарски екипа. Но въпреки усилията, основната сграда на двореца, построен преди 500 години, изгаря напълно.    „Правителството ще направи всичко възможно, за да го изгради отново“, каза Йошихиде Суга, говорител на правителството на Япония.  Това не е първото изпитание за двореца Сюри. По време на Втората Световна война той е сериозно засегнат от бомбардировки, но е реконструиран през 1992 г.", "date": "2019.10.31", "title": "Изгоря дворецът Сюри в Япония, той е част от световното наследство на ЮНЕСКО "}
{"url": "http://epicenter.bg/article/Udar-po-Tramp--Twitter-zabranyava-napalno-politicheskata-reklama-/197511/7/0", "text": "Любимата на американския президент Доналд Тръмп социална мрежа - Twitter - ще забрани напълно цялата политическа реклама по целия свят с мотива, че подобни послания \"трябва да бъдат заслужени, а не купени\".    \"Рекламата в интернет е изключително мощен и много ефективен инструмент за търговските реклами, но тази сила води до значителни рискове, когато се отнася до политиците\", заявява изпълнителният директор и създател на социалната мрежа Twitter Джак Дорси.    Съперникът на Twitter - Facebook наскоро спря забраната за политическа реклама.    Новината раздели представителите на политическите кампании за предстоящите президентски избори в САЩ през 2020 г.    Брад Паскал - мениджър на предизборната кампания на Тръмп - заяви, че забраната е \"още един опит от левите да заглушат Тръмп и консерваторите\".  На противоположното мнение е Бил Русо, говорител на кандидат-президента Джо Байдън. \"Когато сме изправени пред избора между долари за реклама и почтеността на демокрацията ни, е окуражаващо да видим, че веднъж път парите не печелят\", заяви той.    В отговор на действията на Twitter, основателят на Facebook Марк Зукърбърг защити политиката на компанията си. \"Не мисля, че е правилно в демократично управление частни компании да цензурират политиците в новините\", заяви той по време на телефонна пресконференция.    Забраната на Twitter влиза в сила на 22 ноември. Всички подробности за решението ще бъдат обявени на 15 ноември.    ", "date": "2019.10.31", "title": "Twitter забранява напълно политическата реклама "}
{"url": "http://epicenter.bg/article/Prezidentat-shte-prisastva-na-tseremoniyata-po-diplomirane-na-slushateli-i-studenti-na-Voenna-akademiya/197499/2/0", "text": "От 10.00 часа държавният глава Румен Радев ще участва в тържеството по случай завършването на випуск „Княз Александър I“ – II смяна на Военна академия „Георги Стойков Раковски”.  Това съобщиха от прессекретариата на държавния глава.   Дипломи ще получат слушатели и студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“. ", "date": "2019.10.31", "title": "Президентът ще присъства на церемонията по дипломиране на слушатели и студенти на Военна академия"}
{"url": "http://epicenter.bg/article/Elena-Poptodorova--Temata-za-shpionskiya-skandal-beshe-predpazlivo-zaobikalyana/197503/2/0", "text": "Досега темата за шпионския скандал беше предпазливо заобикаляна. Това мнение изрази Елена Поптодорова, вицепрезидент на Асоциацията на Атлантическия договор, в сутрешния блок на Нова телевизия.    „Може би най-сетне тази „срамежливост” да се говори по тази тема е преодоляна и ще можем да обсъждаме един проблем, който не е само в България. Той е и в много други държави. Най-яркият пример е Великобритания, обадиха се Германия, Франция. Австрия, Швейцария”, коментира Елена Поптодорова.   Русия третира НАТО като враг. Затова и България се приема от властите в Москва като вражеска държава, обясни Елена Поптодорова.    Тя влезе в студиото, за да коментира разразилия се скандал с руското посолство. „Страната ни принуди, предоставяйки нота на руския посланик да бъде отзован дипломат, разконспириран като шпионин. Държавата ни е отказала виза и на новия руски военен аташе“, припомни водещият Виктор Николаев.    „Това изглежда е скандал в нашите очи, защото е тема, която бе много предпазливо заобикаляна и всеки опит да се обсъжда носеше щети за тези, които посмеят да я повдигнат. Най-сетне тази „срамежливост“ е преодоляна и можем да обсъждаме подобен проблем, който не е само за България. Във Великобритания, Германия, Австрия, Швейцария се случват подобни неща“, заяви Поптодорова.    „В какъвто и да било документ на НАТО не съществува толкова остри реплики, както в руските бумаги. Гърция също прогони двама дипломати заради опита да влияят за договора с Македония. И от Северна Македония дори бяха експулсирани руснаци“, добави тя.    Тя коментира и скандала с прелетелият над България руският военно-транспортен самолет, на борда на който е имало зенитни ракети С-400.    Не може да пропускаш самолети без да знаеш какво има на борда, подчерта тя.„Да въоръжаваш Сърбия не е странно, но и Турция, която е в НАТО, си е чудо“, каза пък водещата Аделина Радева.    Може да се допусне прелитане над страната ни, но да е с ясни условия, да се знае какво има на борда, заяви бившият ни посланик в САЩ.    „В Ниш е явната военната руска база в Сърбия. Ако там бъде оставен тази установка, значи покрива България и целия Балкански полуостров“, обясни тя.    Турция обаче прави всичко, което иска в НАТО, коментира пък Виктор Николаев. ", "date": "2019.10.31", "title": "Елена Поптодорова: България е вражеска държава за властите в Москва, трябва ни  „чадър от НАТО“"}
{"url": "http://epicenter.bg/article/BSP---Plovdiv-ne-podkrepya-nikogo-ot-kandidatite-za-kmet-na-Obshtina-Plovdiv/197505/2/0", "text": "  БСП – Пловдив няма да подкрепи никого на балотажа за кмет на Община Пловдив. Това реши Градския съвет на социалистите на свое заседание тази вечер. Решението мотивира председателят на структурата Красимир Трифонов. Той изтъкна, че ГЕРБ и коалиция „НФСБ – ВМРО“ са основни политически опоненти на БСП.   „Имаме принципни и непреодолими различия по политики, идеология и начин на управление с тези формации и не можем да подкрепим техни кандидати“, допълни той. Пленумът единодушно прие аргументацията на председателя.  БСП – Пловдив се обръща към жителите на район \"Северен\" и район \"Западен\", които искат промяната, да подкрепят д-р Атанас Баташки и Десислава Йорданова на балотажите за районни кметове. „Трябва да се мобилизира актива от целия град и да се положат всички усилия за победата на „БСП за България“ в двата района“, каза областният лидер на партията Георги Гергов. Да се стигне до гражданите, които не са доволни от настоящото управление и да се потърси тяхното доверие, решиха още социалистите тази вечер.", "date": "2019.10.31", "title": "БСП - Пловдив не подкрепя никого от кандидатите за кмет на Пловдив"}
{"url": "http://epicenter.bg/article/Ministrite-obsazhdat-Byudzhet-2020-dnes/197507/2/0", "text": "Проектът за бюджет на държавата за 2020 г. се очаква да бъде обсъден на заседанието на кабинета в четвъртък, предаде БГНЕС.    Финансовият министър Владислав Горанов съобщи по време на заседанието на НСТС тази седмица, че бюджетът влиза още на следващият ден в МС. Социалните партньори вече обсъдиха основните му параметри.    За следващата година кабинетът залага на ръст на икономиката с 3,4%. Прогнозният Брутен вътрешен продукт се очаква да достигне 126,7 млрд. лева, през 2021 г. – 134,9 млрд., 2022 г. – 143,3 млрд. лв. Очакванията са в периода 2020-2022 година да намалява безработицата и да стигне до 4%. За сравнение с нивата през тази година около 4,4 на сто.    За следващата година е заложено увеличение на 10% разходите за персонал. По отношение на данъчната политика, запазват се данъчните ставки през целия мандат на кабинета. Ще продължат и данъчните облекчения за земеделските стопани. За 2020 година през бюджета ще към общините ще бъдат трансферирани над 4,2 млрд. лв. или с 460 млн. лева повече спрямо тази година.    „Смятам, че липсата на изненади в бюджета е добра новина. Чухме и такива критики. Запазваме данъчната тежест, държавният дълг намалява. Оптимисти сме, че всички управленски цели в мандата се изпълняват. Анонсираното намерение за средна заплата от 1400-1500 лева е постижимо и възможно, има достатъчно буфери“, коментира вече финансовият министър Владислав Горанов.", "date": "2019.10.31", "title": "Министрите обсъждат Бюджет 2020 днес"}
{"url": "http://epicenter.bg/article/Prof--Baykova-za-pochinaloto-dete-v-Kardam--Ne-mozhe-kombinatsiyata-ot-kolbas-i-vafli-da-e-fatalna/197509/2/0", "text": "Опасни храни по търговските обекти не трябва да бъдат предлагани и няма. Понякога се появяват храни с изтекъл срок на годност, с някакво бактериално замърсяване. Но принципно, опасни храни няма. Въпрос на количество, на вреден прием, на комбинация в един хранителен прием на много нездравословни храни. Това обясни в студиото на Сутрешния блок на БНТ проф. Донка Байкова, специалист по хранене и диететика.  Ако в един хранителен прием, даден потребител приеме няколко десетки Е-та, би могло да се очаква някакво стомашно неразположение. Въпрос на количество и комбинация, допълни проф. Байкова.    Тя коментира и случая с починалото 9-годишно дете в Кардам, при което първоначално се предполагаше, че причината е хранително отравяне.    „Това не може да бъде причина за смъртта. Аз мисля, че това е някакво натравяне - може да бъде препарат за растителна защита, пестициди или наистина някакви субстанции от страна на бързо действащи токсикологични агенти. Не може от каквато и да е комбинация от колбас или вафли да има фатален изход“, коментира проф. Байкова.", "date": "2019.10.31", "title": "Проф. Байкова за починалото дете в Кардам: Не може комбинацията от колбас и вафли да е фатална"}
{"url": "http://epicenter.bg/article/Prezidentat-prie-pochetniya-karaul-za-zavarshvaneto-na-vipusk-Knyaz-Aleksandar-I--na-Voenna-akademiya/197516/2/0", "text": "На випускниците на Военна академия се налага не само да въведат новите въоръжени системи, а да покажат, че модернизацията на армията не е еднократен акт. Това каза президентът Румен Радев по време на тържественото завършване на випуск „Княз Александър I“ – II смяна на Военна академия \"Г.С. Раковски, предаде  Агенция „Фокус“.    „За мен е огромно удоволствие да ви поздравя с успешното завършване и дипломиране на випуск „Княз Александър Първи“ във Военна академия „Г. С. Раковски“. Днес е вашият ден. Денят, който сте очаквали с нетърпение и вълнение. Денят, в който материализирате вашите усилия, всеотдайност, упоритост и амбиции. Днес вие прекрачвате в следващия важен етап от вашето кариерно развитие.   Убеден съм, че напълно осъзнавате огромните предизвикателства по пътя пред вас и то в динамиката на геополитическите процеси и комплексните заплахи“, заяви Радев.   „Тази обстановка, отстояването на националните и съюзните интереси е все по-трудна и все по-отговорна задача. Тя изисква високоподготвени специалисти, командири и лидери с широк спектър от съвременни знания и умения. С критично и творческо мислене, с високи нравствени качества и с отвореност към света и ясна визия за бъдещето.   На вашето поколение офицери, които днес завършват, се пада честта и отговорността не само да приемете и въведете на въоръжения новите въоръжени системи на видовете въоръжени сили, за които се изразходват огромни средства, вие трябва да покажете, че модернизацията на Българската армия не е еднократен акт, а сложен, дълбок, всеобхватен процес на трансформация. За нея вие ще трябва да разработите и внедрите нова нормативна база“, заяви Радев.    Разходите за отбрана непрекъснато ще растат, каза още президентът.   Според него, всички са задължени да търсят ефикасност и максимално оползотворяване на всичко, с което разполага страната ни.   „Да съхраните и развивате традициите на българската военна школа като гарант за запазване и укрепване на висок морален дух, без който и най-съвременното въоръжение губи смисъл. Убеден съм, че успехът ще съпътства тези от вас, които са усвоили най-важният урок на тази академия, че не е достатъчно да се успокоявате със солидната основа, с която напускате академията. Трябва непрекъснато да търсите нови знания“, заяви още Радев.   „Да служите предано на народа и Отечеството“, заяви още Радев и поздрави ръководството на Академията.   „Никога не забравяйте, че да си офицер от Българската армия не е просто професия, а признание и дълг към Отечеството. На добър час“, заяви още Радев.   Държавният глава Румен Радев връчи дипломите на първенците по успех на Военна академия \"Г. С. Раковски\".   Дипломи получават 146 офицери и 160 цивилни студенти студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“.   Президентът прие почетния караул по повод завършването на випуск \"Княз Александър I\" – II смяна на Военна академия \"Г.С. Раковски\".   В тържествения ритуал участват началникът на Академията ген. Груди Ангелов, академичното ръководство на първото висше военно училище. Във военния ритуал участва и гвардейския духов оркестър.   Събитието започна с посрещане на знамето на Военна академия \"Г.С. Раковски\". Прозвуча и химнът на Република България.   Дипломи ще получат слушатели и студенти, обучавали се в различните магистърски програми от професионално направление „Военно дело” на факултет „Командно-щабен” и „Национална сигурност” на факултет „Национална сигурност и отбрана“.", "date": "2019.10.31", "title": "Радев във Военната академия: Разходите за отбрана непрекъснато ще растат"}
{"url": "http://epicenter.bg/article/Zaev--Shte-izpalnim-Prespanskoto-sporazumenie-dokray--ochakvame-tova-i-ot-gratska-strana/197513/7/0", "text": "Ще изпълним Преспанското споразумение докрай, очакваме това и от гръцка страна, заяви премиерът на Северна Македония Зоран Заев, цитиран от \"Независен весник\".    Заев каза, че споразумението трябва да се изпълни, защото носи стратегическо партньорство, придобивки за Северна Македония, нов приятел - южната съседка Гърция, и разкрива много нови перспективи. Той припомни, че Преспанското споразумение бе решаващо за членството в НАТО и въпреки разочарованието от отлагането на разширяването на ЕС остава най-сериозната гаранция за получаване на дата за преговори със съюза.    Като \"неприлично предложение\" определя в. \"Слободен печат\" поканата на Русия към Северна Македония и Албания да се включат в Евразийския икономически съюз /ЕАИС/. Според експерти обаче предложението на Русия страните от Западните Балкани да си помислят за такова членство не трябва да се гледа толкова негативно, защото то може да повлияе на френския президент Еманюел Макрон да оттегли ветото си за членство на двете страни в ЕС, смятат експерти. Предложението за членство в ЕАИС бе отправено от постоянния представител на Русия в ЕС Владимир Чижов само няколко дни, след като Северна Македония и Албания получиха студен душ от Брюксел.    Той изтъкна, че ЕАИС е много по-хуманна и по-демократична организация от ЕС. Премиерът Зоран Заев категорично заяви, че страната досега не е получила официална покана за ЕАИС, и подчерта, че дори и да получи, със сигурност няма да я приеме.    Македонските политически експерти смятат, че евентуалното приемане на руското предложение може да има вредни последици, но от друга страна, може и да ускори процеса на размразяване на преговорите с ЕС, тъй като сега Европа ще се притесни още повече от руското ухажване на Балканите.    Намаляване на глобите, признаване на тротинетката за превозно средство и повишаване на възрастовата граница за шофьорска книжка от 70 на 75 години са новостите в закона за безопасност на движението, приети на последното заседание на правителството, пише в. \"Вечер\".    Измененията в закона предвиждат още временно отнемане на превозно средство, което вдига голям шум и нарушава обществения ред и спокойствието на гражданите. Тротинетката се признава за превозно средство, което може да се движи по велоалеите със скорост до 25 километра в час, а на пешеходна пътека - до 6 километра в час. Глобата за превишаване на тази скорост е 120 евро.   Източник: Новини.бг", "date": "2019.10.31", "title": "Заев: Ще изпълним Преспанското споразумение докрай, очакваме това и от гръцка страна"}
{"url": "http://epicenter.bg/article/-65-dushi-zaginaha-pri-pozhar-v-patnicheski-vlak-v-Pakistan/197515/7/0", "text": "Най-малко 65 души загинаха тази сутрин при пожара, избухнал в пътнически влак в Пакистан, заяви за Франс прес Ясмин Рашид, която оглавява здравните власти в централната провинция Пенджаб.    Има и над 40 ранени, които се извозват до болници от региона, съобщава БТА.  До момента са разпознати останките само на 18 от загиналите пътници.    Според ДПА, влакът бил на път от Карачи за Лахор, когато се подпалил. Причина за пожара била газова бутилка, която пътници качили във влака, за да си приготвят закуска, но тя експлодирала.    Най-малко три вагона били обхванати от пламъци и хората започнали да скачат в движение. Започнало е разследване как се е озовала в композицията газовата бутилка, тъй като качването на подобни предмети във влакове е забранено.    Железопътните инциденти не са рядкост в Пакистан, наследил от британските колониални власти развита жп мрежа. Зле поддържана обаче, днес тя е съсипана от десетилетия корупция, неадекватно ръководство и недостиг на инвестиции, допълва АФП.", "date": "2019.10.31", "title": " 65 души загинаха при пожар в пътнически влак в Пакистан"}
{"url": "http://epicenter.bg/article/Nyu-York-zabranyava-prodazhbite-na-gashi-drob-ot-2022-g--/197517/7/0", "text": "Общинският съвет на Ню Йорк прие решение за забрана на продажбите на гъши дроб, предадоха световните агенции. Забраната влиза в сила през 2022 г., уточнява Канал 3.   Считано от края на октомври 2022 г., тоест три години след одобрението на забраната, ще бъде забранено на всички магазини за хранителни стоки да продават гъши дроб, а на заведенията ще бъде забранено да го сервират. На нарушителите ще се налага глоба между 500 и 2000 долара, която може да бъде подновявана всеки ден.    Така Ню Йорк се присъединява към щата Калифорния, където продажбата на гъши дроб е забранена от януари, въпреки че заради това решение все още се води съдебна битка.    В забраната, одобрена от общинския съвет на Ню Йорк, се казва, че тя е в сила за продукти, придобити от угояването на животни - практика, критикувана както от народните избраници, така и от редица организации за защита на животните, които твърдят, че животните страдат от угояването.    Мярката ще засегне освен магазините и ресторантите, така и два големи производителя, установили се северно от Ню Йорк - Хъдзън Вали Фоа Гра и Ла Бел Фарм, както и френските производители.  ", "date": "2019.10.31", "title": "Ню Йорк забранява продажбите на гъши дроб от 2022 г. "}
{"url": "http://epicenter.bg/article/Petar-Mandzhukov-shte-e-pocheten-konsul-na-Uzbekistan/197550/2/0", "text": "Петър Манджуков ще е почетен консул на Узбекистан, става ясно от решенията на кабинета днес.   Министерският съвет прие решение за откриване на почетно консулство на Република Узбекистан в Република България, ръководено от почетен (нещатен) консул, съобщи пресслужбата на Министерския съвет. Новооткритото почетно консулство на Узбекистан ще бъде със седалище в гр. София и консулски окръг, обхващащ територията на областите Пловдив и София (столица). Петър Манджуков ще изпълнява функциите на почетно (нещатно) консулско длъжностно лице на Узбекистан в България. Той е председател на Съвета на директорите и изпълнителен директор на „Манджуков” ООД.  Откриването на почетно консулство на Узбекистан в София ще допринесе за задълбочаване и разширяване на двустранното сътрудничество в дългосрочен политически и икономически аспект.  Към момента Узбекистан няма свое дипломатическо представителство в София. За връзките с България отговаря посланикът й в Турция.  ", "date": "2019.10.31", "title": "Петър Манджуков ще е почетен консул на Узбекистан"}
{"url": "http://epicenter.bg/article/Delyan-Georgiev--Siguren-sam--che-sagrazhdanite-mi-ot--Izgrev--iskat-promyana/197553/2/0", "text": "  Винаги съм бил обществено-ангажиран човек. Гледайки какво се случва с моя район \"Изгрев\" се амбицирах да се включа в политическата надпревара. Това сподели кандидатът на БСП за кмет на \"Изгрев\" доктор Делян Георгиев в ефира на телевизия България Он Ер. Той е сигурен, че съгражданите му, също като него, искат промяна.   \"На тези избори в \"Изгрев\" се случиха много важни неща, които трябва да са сигнал към гражданите от цяла София. Много хора гласуваха за промяната\", добави кандидатът за кмет. Георгиев коментира, че е кандидат с широка подкрепа - освен от БСП, така и от АБВ, Георги Кадиев, МИР и други. “При тези избори няма толкова ляво и дясно, всички застават заедно за промяна срещу статуквото\", каза Делян Георгиев.    \"Аз съм перфекционист, затова лекарската ми практика ще остане на заден план, ако стана кмет. Но аз съм си лекар за цял живот\", добави доктор Георгиев. Той е категоричен, че има мениджърски опит, като е началник смяна в \"Спешна помощ\" за София и Софийска област. \"Има достатъчно качествени хора в общината, които си разбират от работата. Не бива хората, които са добри в работата си, да бъдат подлагани на политически натиск. Чистките не са полезни”, коментира кандитът за кмет на район \"Изгрев\" от БСП.    Делян Георгиев посочи, че в район \"Изгрев\" има проблем с презастрояването. \"Смятам, че като кмет ще мога да осъществя местен референдум за въвеждане на мораториум върху жилищното строителство. Това е нещо, което районният кмет може да инициира\", добави той.    \"Паркирането е един от основните проблеми, но той е в следствие на презастрояването, което не е съобразено с инфраструктурата на района\", категоричен е доктор Георгиев. Относно темата за претенциите на собственици на реституирани имоти, Делян Георгиев припомни, че общинската администрация има възможност за обещетяване на хората с такива имоти. \"Основен принцип на демокрацията е, че не може малцинството да налага на мнозинството как да живее\", добави кандидатът за кмет.    Делян Георгиев напомни, че в квартал \"Изгрев\" няма нито една детска градина. \"Там живеят няколко хиляди души, ако се направи детска градина тя ще може да обслужва целия квартал, както и част от \"Дианабад\". Място има, просто трябва да се използва. В последните 2 години в нашия район се построиха около 7500 нови жилища, очаква се населението до края на другата година да се удвои\", коментира той.    Делян Геориев е сигурен, че дори кметът на София да бъде с различни политически предпочитания, това няма да е проблем за него. \"Местната власт е избрана от хората, за да работи за хората. Кметът на София не би трябвало и няма как умишлено да саботира добро решение дадено от районния\", допълни той.    Доктор Георигев добави, че ако бъде избран ще настоява за построяването на детско крило към 15-а поликлиника. Относно състоянието и бъдещото на Борисовата градина, Делян Георгиев е убеден, че трябва всички да работят заедно. Кметът на София трябва да има визия за Борисовата градина. \"Трябва да има цялостна стратегия, да има единна обща визия\", убеден е Делян Георгиев. \"Гласоподавателите в район \"Изгрев\" са интелигентни хора. Ако не бях стигнал до балотаж, щях да подкрепя кандидат, който е срещу статуквото. Това щеше да е кандидатът на Демократична България Филип Симеонов. Статуквото тряба да бъде преборено в \"Изгрев\" и в София\", категоричен е Делян Георгиев.  ", "date": "2019.10.31", "title": "Делян Георгиев: Сигурен съм, че съгражданите ми от \"Изгрев\" искат промяна!"}
{"url": "http://epicenter.bg/article/VMRO---Sofiya-podkrepya-Yordanka-Fandakova-za-kmet-/197555/2/0", "text": "Подобряване на сигурността в града, благоустройство на кварталите и развиване на северните райони са част от ключовите моменти от програмата на ВМРО, които Фандъкова и екипът ѝ се ангажират да развиват в следващия мандат.    Областният комитет на ВМРО – Българско национално движение в София е взел решение на балотажа на 3 ноември да бъде подкрепена Йорданка Фандъкова за кмет на София.    Проведени са срещи с г-жа Фандъкова и екипа ѝ, като е постигнато съгласие за съвместна работа в следващия мандат на Столичния общински съвет по теми като подобряване на сигурността в града, благоустройство на кварталите и развиване на северните райони.    Позицията на ВМРО – София е, че в следващите четири години усилията на кмета на общината и Общинския съвет трябва да се насочат по тези теми. Логично е ангажиментите да бъдат потвърдени преди балотажа, каквато е била и позицията на представителите на ГЕРБ.    Председателят на областния комитет на ВМРО в София Владимир Митов потвърждава, че с екипа на Йорданка Фандъкова е постигнато съгласие по водещи за ВМРО теми, което е добра основа за споразумение, след като Фандъкова бъде избрана за кмет.    Общинският съветник от ВМРО и член на Националния изпълнителен комитет на Организацията Карлос Контрера смята, че подкрепата за Йорданка Фандъкова е логична. Според него с другия кандидат на балотажа в София – Мая Манолова, няма как да се постигне никакво съгласие. Тя обещава всичко на всички, подчерта Контрера. Също така няма как ВМРО да работи в Общинския съвет с групата на Мая Манолова – съветниците от БСП.    Карлос Контрера е категоричен, че на балотажа ще подкрепи кандидата Йорданка Фандъкова.", "date": "2019.10.31", "title": "ВМРО – София подкрепя Йорданка Фандъкова за кмет "}
{"url": "http://epicenter.bg/article/zagotovka/197557/2/0", "text": "  Радина Банкова, кандидат за кмет на Ловеч от БСП, излезе с обръщение към своите съграждани, съобщиха от пресцентъра на социалистическата партия. Не обещавам чудеса, ако ме изберете, но гарантирам неуморна работа за доброто на ловчанлии, се казва в нейния призив.                  ", "date": "2019.10.31", "title": "Радина Банкова: Не обещавам чудеса, но гарантирам неуморна работа за доброто на ловчанлии!"}
{"url": "http://epicenter.bg/article/Natsionalniyat-flag-shte-bade-izdignat-pred-prezidentsvoto-za-Denya-na-narodnite-buditeli/197561/2/0", "text": "В Деня на народните будители, 1 ноември, ще се проведе традиционната церемония по издигане на националния флаг пред президентската институция.    В 09.30 часа президентът и върховен главнокомандващ на Въоръжените сили Румен Радев ще приеме почетния строй на Националната гвардейска част.    След церемонията държавният глава ще проведе среща от 09.45 часа на „Дондуков“ 2 с ръководители на културни институции, общественици и дейци в областта на науката, образованието, културата и изкуството.    От 10.30 до 16.30 часа президентската институция отваря врати за граждани.    Държавният глава Румен Радев и вицепрезидентът Илияна Йотова ще приемат лично първите гости на „Дондуков“ 2.    Посетителите на президентската институция ще имат възможност да разгледат Гербовата зала на „Дондуков“ 2, кабинетите на президента Румен Радев и на вицепрезидента Илияна Йотова, Огледалната зала и президентската библиотека.    Специален акцент в празничния ден ще бъде експонираният в Гербовата зала първи препис на „История славянобългарска“, направен от Софроний Врачански само три години след завършването на оригинала от Паисий Хилендарски през 1762 г.", "date": "2019.10.31", "title": "Издигат националния флаг за Деня на народните будители пред президентството"}
{"url": "http://epicenter.bg/article/Krasimir-Valchev--Nyamame-dostatachno-rabotni-i-uchebni-dni--za-da-obezpechim-uchebniya-plan/197562/2/0", "text": "\"Есенната ваканция на учениците сме я направили съзнателно, факт е, че нямаме достатъчно работни и учебни дни, за да обезпечим учебния план\", каза пред журналисти министърът на образованието и науката Красимир Вълчев в отговор на въпрос за есенната ваканция на учениците, която е от 1 до 3 ноември, включително.    За нея директори на училища са заявили, че \"това не е ваканция, защото всички тези дни по Кодекса на труда са почивни\". 1 ноември е Денят на будителите, а след това - 2 и 3 ноември са почивни дни. На въпрос не е ли могло да има още 1 ден за почивка на учениците, министър Вълчев каза, че са били предложени няколко варианта за обсъждане на графика за учебното време и този се е оказал най-приемлив.    \"Факт е, че имаме най-много почивни и неучебни дни, беше гласувана и промяна в Кодекса на труда, преди години, да се отпочиват празничните дни, когато са в събота и неделя. Учебната година у нас започва сравнително късно в сравнение с останалите европейски страни, има и държави, които започват като нас - на 15 септември, но в повечето страни се започва училище в края на август или в началото на септември\", каза образователният министър.    Той добави, че имаме и почивни дни през май, когато са и държавните зрелостни изпити, а и повече са празничните дни. \"И нямаме достатъчно дни да обезпечим учебната програма, като \"сложим\" и грипните ваканции, и другите извънредни дни, в които се почива, не можем да направим учебна година от 150 дни\", коментира министър Вълчев.    За понеделника след местните избори, министър Вълчев каза, че по график този ден е определен като учебен. Възможност на директорите е, там където има изборни секции в училищата, денят да е учебен или неучебен, но присъствен. Това ще зависи от времето за почистване и подреждане на класните стаи след изборите.    \"Учебен ден означава, че ще има учебни часове, а образователен ден е този, свързан с различни образователни дейности - дейности по интереси, посещения на обекти с образователно и културно значение. Ако се създаде добра организация, един такъв ден може да бъде по-полезен за свързването на знания и умения, за надграждането на знания и за провокирането на интереса на учениците за учене\", каза министър Красимир Вълчев.    Той отбеляза, че има училища с една-две изборни секции, и в тях може бързо да се почистят и подредят класните стаи, но има и училища с по 20 и повече секции и ако има учебен процес в тях, той ще е формален.", "date": "2019.10.31", "title": "Красимир Вълчев: Нямаме достатъчно дни, за да обезпечим учебния план"}
{"url": "http://epicenter.bg/article/Parviyat-Mautay-tsentar-be-predstaven-na-iziskano-parti-v-Sofiya/197605/9/0", "text": "В столичния Резиденс клуб бе представен новият Маутай Център. Гости и официални лица, представители на Китайско посолство, Китайски културен институт, Българо-китайската търговска камара и Институт Конфуций в София се насладиха на екзотични коктейли, приготвени с дипломатическата напитка на Китай, Маутай.   „ ” подчерта в поздравителното си обръщение официалният представител на Маутай за България, Влад Гицоайка, управител на J&M България.   Той припомни някои от събитията на 2019-а година, с които бе отбелязана годишнината от  дипломатическите отношения между двете държави.   Официален гост на събитието бе г-жа Чинчин Лю – Маркетинг директор на Куейчоу Маутай Експорт Ко. Тя приветства гостите на китайски, като запозна присъстващите с историята на Маутай. От г-н Гицойка, тя получи автентична българска роза, хербаризирана, чрез потапяне в злато – символ на традиционните български гостопремство и приятелство.   Огнената напитка на дипломацията Маутай е символ на качество и престиж в Китай и се разпространява в над 100 страни по света, а от скоро вече и в България. Високо-градусовият алкохол се произвежда от сорго – вид житна култура, която издържа на засушавания и горещини, може да се отглежда в бедни почви и не съдържа глутен.   Маутай е продукт превърнал се в национален символ за Китай и е най-известната марка байджу. Течният огън е резултат от традиционно производство с вековни традиции. Специалистите откриват над 1 200 аромата в огнения еликсир. В световен мащаб китайското байджу предизвика истински пазарен бум.   Призната като „напитката на дипломацията” в Китай, Маутай е свежото откритие в България. В края на 2018-а година представителите на най-мистериозната азиатска напитка – Маутай се завърнаха от Китай с престижно признание. J&M получиха наградата „Най-активен дистрибутор”.   Елегантното представяне уважиха проф. Любомир Стойков, носителката на короната Мисис България – Милена Шаркова, Дони Чачова, певицата Рут Колева, избраната за лице на Маутай – Моника Цветанова, основателят на най-дългогодишния музикален фестивал Банско Джаз Фест, д-р Емил Илиев, партньори и дистрибутори на най-мистериозната напитка в света. Те дегустираха трите вида Маутай, предлаган на българския пазар – Moutai Yingbin, Moutai Prince и Moutai Kweichow, поднесени в компанията на тематични китайски блюда.   Водещ на събитието бе Ива Екимова, а преводач от китайски на български и от български на китайски бе изтъкнатият китаист и асистент в катедра „Езици и култури на източна Азия” в СУ, д-р Ивелина Хайн.   Миксолозите от Nomad Barman, Нели Димитрова и Александър Стайков, отново изненадаха с екзотинни коктейли, подчертавайки, че освен огнения елексир и всичките  му коктейлни превъплъщения, посетителите на Маутай Център на бул. Витоша 164 в София, ще открият изящен китайски порцелан, красиви предмети на китайското изкуство, амулети и аксесоари за дома и много други символи на китайския дух и култура. ", "date": "2019.10.31", "title": "Първият Маутай център бе представен на изискано парти в София"}
{"url": "http://epicenter.bg/article/Zapadniyat-svyat-chestva-denya-na-Vse-Vsetii/197523/10/99", "text": "Все светии или Хелоуин е празник, който се чества на 31 Октомври и е най-популярен в англоговорящите страни. Води началото си от келтски вярвания за началото на зимата, а през VIII век католическата църква въвежда празника на всички светци и мъченици на 1 Ноември, който включва част от старите келтски обичаи. В днешно време това е забавен празник, в който всеки има възможност да се облече със забавен костюм, да похапне лакомства и да се потопи в страшния свят на духовете и привиденията. Смята се, че празника води корените си от келтския празник Сауин (Samhain). За келтите живели преди 2000 години 1 Ноември е бил началото на новата година, бележейки края на лятото и началото на студената и тежка зима. Вярвали са, че в нощта преди новата година границата между света на живите и света на сенките се размива и духовете се завръщат за да бродят по земята. За празника са се палели големи огньове, извършвали са се жертвоприношения за умилостивяване на боговете, а хората се се обличали в костюми - най-често животински кожи. През VIII век папа Григорий III утвърждава 1 Ноември като празник на всички светци и мъченици и в честването на този празник са вплетени част традициите за честване на келтската нова година - голям пир с големи огньове, а хората са се обличали с костюми.   Предполага се, че това е бил начина на църквата да изтрие старите вярвания и да ги замени с християнски обичаи. В католическия свят се е вярвало, че душите на умрелите не напускат земята до деня на Вси светии, а в нощта преди него, на 31 Октомври, имат последен шанс да се върнат и да отмъстят за несправедливостите срещу тях. За да не бъдат разпознати от злонамерени духове хората са носили маски и са обличали костюми. Името на празника идва от името на Вси светии на английски - The All Saints Day, още наричан All-hallows или All-hallowmas и нощта преди него е All-hallows Eve, трансформирало се в Halloween - Хелоуин. Издълбаването на зеленчуци и използването им като фенери има интересна история. Стара Ирландска приказка разказва за Стиснатия Джак - пияница и мошеник. Една вечер историите за хитрините на Джак стигнали до ушите на Дявола, който решил да провери дали има за какво да завижда на този злосторник. Както обикновено Джак бил пиян и се оглеждал за лесна жертва, която да обере или измами, за да може да плати следващото си питие. В този момент срещнал Дявола и осъзнал, че той е дошъл да прибере грешната му душа в ада. Като последно желание той поискал още алкохол и Дяволът го завел в селската кръчма. След солиден запой, дошло време за плащане - Джак убедил Дявола да се превърне в сребърна монета, с която да плати. Хитрецът, обаче, веднага прибрал монетата в джоба си - където вече имал разпятие и по този начин Джак пленил Дявола. Така успял да принуди Дявола да му подари още 10 години живот срещу свободата на Дявола. Точно след 10 години на същият ден Дяволът отново посетил Джак - готов да прибере душата му. Джак отново измолил последно желание - този път да похапне малко ябълки, защото бил много гладен. Така накарал Дявола да се качи на дърво, което веднага оградил с кръстове - отново пленявайки Дявола. Този път цената на свободата за Дявола била по-висока - трябвало да обещае, че никога няма да прибере душата на Джак в ада. След време, Джак починал. Душата му се запътила към Рая, но Св. Петър го спрял на входа - Джак не бил водил праведен живот и заради всичките злини, които бил сторил, не бил допуснат в Рая. Тогава се запътил към Ада - но там Дяволът го спрял, като му напомнил за сключената сделка - никога да не прибира душата му в Ада. За да се подиграе с него, Дяволът дал на Джак и горящ въглен от Ада. Джак издълбал една ряпа и поставил въглена в нея, като с този фенер бил обречен да броди до края на света, търсейки покой. , включително и правенето на фенери за Хелоуин. Там обаче, бързо осъзнали, че тиквите са много по-удобни за издълбаване от репите и от тогава традиционните фенери са тиквени, но все още носят името Светещият Джак (Jack-o'-lantern). Хелоуин от много години е по-скоро забавление за малки и големи, отколкото празник на мъртвите. Изключително популярна част от празника е украсата - на дома, двора, храната. Прилепи от черна хартия, изкуствени паяжини (понякога с огромни паяци), черепи и всякакви други страшни декоративни елементи са част от съвременния облик на Хелоуин. Някои хора превръщат дворовете си в истински сцени от филми на ужасите с фалшиви надгробни камъни и зомбита, но най-малкото, което присъства във всеки дом е тиквен фенер. Хелоуин Костюмите също са неотменна част от празника. Деца и възрастни се радват на възможността за една вечер да бъдат пременени като вампири, духове, зомбита, вещици и прочее страшилища, а защо не и като супергерои, принцеси, феи. Със сигурност любимата част на децата е \"номер или лакомство\" (trick-or-treating). На групички малките \"чудовища\" нападат къщите в квартала и всеки съсед е поставен пред ултиматум - или дава лакомство на децата, или ще му бъде скроен номер. Родителите често съпровождат малките деца или най-малкото ги наглеждат от разстояние, а всеки \"заплашен\" съсед пълни кошничките на децата с предварително подготвени бонбони, близалки, бисквити, шоколадчета, кексчета и т.н. Естествено след тази обиколка малките лакомници преяждат със събраните вкусотии - истински празник. Традиционните игри свързани с празника са изваждане на ябълки от леген с вода само с използване на уста и улавяне на лакомства (обикновено захаросани и лепкави), овесени на конец от тавана - отново само с уста. Днес те са заменени с гледане на филми на ужасите и разказване на истории за призраци - всичко след залез слънце, на тъмно или само на свещ.   Всеки, който напуска дома си, трябва да носи такъв фенер, както и да окачи един пред къщата си, за да не влизат злите сили вътре. Ако все пак някоя влезе, идва ред на подкупването й със сладкиши.", "date": "2019.10.31", "title": "Западният свят чества деня на Вси Всетии"}
{"url": "http://epicenter.bg/article/Balgariya-se-zavrashta-na-Evroviziya/197526/10/99", "text": "\r\n След едногодишен пропуск, България отново ще се включи в най-големия песенен конкурс на Стария континент - Евровизия. \r\n \r\n \r\n Новината бе съобщена официално и от Българската национална телевизия. Наш представител ще се бори за първото място в Евровизия още следващия месец май. След оспорвана надпревара между няколко нидерландски града, домакин на събитието ще бъде Ротердам. \r\n   \r\n Тепърва предстои да бъдат обявени подробности около родното участие в конкурса. Вестта за завръщането ни пък бе прието радостно, както от българските меломани, така и от чуждестранни фенове на изпълнителите, които ни представяха в Евровизия през последните години. \r\n   \r\n Заваляха и предложенията за това кой наш певец трябва да брани честта ни догодина, като най-често се срещат имената на Михаела Маринова, Крисия и Кристиан Костов, който завоюва рекордното второ място на страната ни през 2017 г. \r\n   \r\n В средата на октомври 2018 г. БНТ обяви, че след 12 участия на конкурса ще пропусне изданието през 2019 г. Като причина бяха посочени разходите за подготовката на българския участник, които значително надхвърлят разумните разходи, които обществената телевизия би могла да си позволи, а освен това държавите участнички си поделят и част от разходите за самото провеждане на конкурса. \r\n   \r\n Източник: Монитор \r\n", "date": "2019.10.31", "title": "България се завръща на Евровизия"}
{"url": "http://epicenter.bg/article/Megan-Markal-blagodari-na-britanski-deputatki-za-podkrepata-im-sreshtu-mediite/197534/10/99", "text": "\r\n Херцогинята на Съсекс Меган Маркъл и съпруга на принц Хари, благодари по телефона на британската депутатка Холи Линч, която организира отворено писмо в нейна подкрепа срещу любопитството на медиите. \r\n \r\n \r\n \r\n Повече от 70 жени, избрани в Камарата на общините, подписаха отвореното писмо, изразявайки солидарност с херцогиня Меган срещу \"често безвкусните и подвеждащи новини, отпечатани в редица национални вестници\" за нея и семейството ѝ, съобщи ДПА. \r\n   \r\n Линч каза по телевизия Ай Ти Ви, че Меган ѝ е благодарила за подкрепата и отвореното писмо, в което пише, че жените на обществена длъжност разбират през какво преминава тя, макар и ролите им да са различни. \r\n   \r\n  - каза Линч. \r\n Писмото посочва, че някои от твърденията за Меган могат да бъдат описани като \"остарели и колониални\". \r\n   \r\n , пише също в него. \r\n   \r\n Меган често се оплаква от прекалено силния интерес на медиите към нея. Принц Хари също е казвал, че те злоупотребяват и я тормозят. \r\n   \r\n Източник: Дир.бг \r\n", "date": "2019.10.31", "title": "Меган Маркъл благодари на британски депутатки за подкрепата им срещу медиите"}
{"url": "http://epicenter.bg/article/Kola-blasna-i-ubi-bratovched-na-Nikol-Shertsinger/197564/10/100", "text": "Кола блъсна и уби братовчед на Никол Шерцингер. За трагедията съобщи самата тя в профила й в Instagram. Джон Бой е загинал на 26 октомври. Шерцингер сподели с феновете си снимка на Джон и написа следното: „Това е като кошмар, от който никога няма да успеем да се събудим. С огромна болка казвам сбогом на моя красив братовчед Джон Бой. Миналата събота, на 26 октомври в 03.00 часа сутринта го е блъснала кола. Шофьорът е избягал. Моля този, който направи това, да има достойнството и силата да се покаже. Нашият Бог е любящ и прощаващ, но аз се моля за справедливост за Джон Бой и за закрила за семейството ми”. Моделът отправи последни думи към починалия й братовчед.   „Мили мой братовчеде, много те обичам. Този свят беше по-добро място с теб и твоето добро, творческо сърце в него. Никога няма да те забравим и ще те носи със себе си завинаги. Моето семейство и аз се молим за всяка информация, която би могла да помогне в разследването на трагичната смърт на този невероятен човек.   Източник: Нова.тв", "date": "2019.10.31", "title": "Кола блъсна и уби братовчед на Никол Шерцингер"}
{"url": "http://epicenter.bg/article/Ringo-Star-sazdade-kavar-na-edna-ot-poslednite-pesni-na-Dzhon-Lenan/197593/10/100", "text": "Бившият член на \"Бийтълс\" Ринго Стар създаде кавър на една от последните песни, написани от Джон Ленън.   За китарните изпълнения той, разбира се, е поканил колегата си Пол Маккартни. А продуцентът Джак Дъглас съживява и част от Джордж Харисън, като добавя мотиви от негова песен в кавъра на \"Grow Old With Me\".   Ленън пише песента за своя албум от 1980-а \"Double Fantasy\", но тя така и не е включена в колекцията.   \"Grow Old With Me\" е сингълът в новия албум на Стар, който излезе в продажба миналата седмица.   Източник: бТВ  ", "date": "2019.10.31", "title": "Ринго Стар създаде кавър на една от последните песни на Джон Ленън"}
{"url": "http://epicenter.bg/article/Code-Fashion-Awards-obyaviha-nominatsiite-si-za-2019-ta/197599/10/0", "text": "След бляскавата първа церемония през 2018-та Code Fashion Awards се завръщат с второ издание на 28 ноември 2019, в зала Sofia Grand на хотел Маринела. ВИП гости, бизнес и моден елит, дизайнери, модели, инфлуенсъри и блогъри се събират с дрескод Black&Diamonds, за да разберат кой ще си тръгне с бляскавата статуетка на Code Fashion Awards.   Номинациите в над 20 категории са селектирани от редакторския екип на българската модна телевизия Code Fashion TV на база проучване на модните събития, активностите в социалните медии, участията в модни форуми , рекламни и социални кампании и успехите и постиженията на номинираните през 2019-та.   Ето и кои са те:   Гласуването стартира на: 1.11.2019 г в и ще приключи на 25.11.2019 г.         Лайфстайл и модни медии в страната, редица звездни гости, мода, музика и атрактивно шоу очакват гостите и победителите във второто издание на Code Fashion Awards.   Следете всичко на:     Събитието е само с покани. Цялата церемония зрителите могат да гледат само в ефира на Code Fashion TV на 1.12.2019 г. от 20.00 часа.   Единствената модна и лайфстайл телевизия на България има национално покритие и може да гледате в мрежата на: Vivacom SAT, A1, NET 1, Bulsatcom Fusion, Neterra TV и още над 60 кабелни оператора в мрежата на Виора Интерактив и Вържин груп др. Каналът може да следите и 24/7 в сайтът на медията:    Снимки архив 2018: Иван Йорданов и Хайлайф ", "date": "2019.10.31", "title": "Code Fashion Awards обявиха номинациите си за 2019-та"}
{"url": "http://epicenter.bg/article/Veneta-Stoilova-s-nova-pesen---poslanie-za-svarzanostta-na-horata/197602/10/0", "text": "Спомняте ли си  - четирите момичета, които създадоха първата, успешна дамска поп група?! Преди години българските „Spice girls” взеха награда в конкурса „Златният Орфей“, категория „Млад изпълнител“, а в последствие грабнаха сърцата на феновете с хитове като „Мраморна жена“ и „Всичко отначало“.   Кариерата на сцена продължи за  , която въпреки сериозната си професия в областта на психологията, избира да прави своеобразна терапия и чрез музика.   „ ” е четвъртият й самостоятелен проект, в който работи с композитора Стамен Янев, а темата за любовта - онази истинската, чистата, старомодно романтичната, но и модерно реалистичната - е заложена в текста, писан от самата изпълнителка:       Видеото е заснето преди две години, под режисурата на Радослав Гизгинджиев. Венета работи с него и по предишните си проекти „Истински ли си“ и „Вечна любов“. И докато предишните песни много бързо намират датата на своята премиера и място в музикалния ефир, „Connected” трябва да извърви дълъг път до финалния си вариант.   „ - споделя Венета Стоилова -      Видеото е микс между специалните снимки за клипа и кадри от Космоса, с което се създава усещането за безграничността на любовта и за свързаността на мисълта и душите ни.   „Connected” излиза в канала на певицата, с  публикация на текста на български и на английски език, а рефренът: „  е послание за надежда към всички, които очакват да срещнат сродните си души.  ", "date": "2019.10.31", "title": "Венета Стоилова с нова песен – послание за свързаността на хората"}
{"url": "http://epicenter.bg/article/Nay-krasivata-lekarka-vladee-taynite-na-unikalen-plastichen-masazh-s-lifting/197606/10/0", "text": "Красавицата се завърна от Англия, където бе част от гостите на престижен форум, събрал в Лондон лекари и пластични хирурзи от цял свят.   Като един от най-добрите специалисти в областта на естетичната медицина у нас д-р Паньова, заедно с колегите си се включи в интензивното обучение и живи демонстрации в сферата на последните новости в естетичната медицина.   Д-р Паньова се похвали със сертификат, който й дава право да прилага всички нови методики в тази област. Скоро тя ще представи пред българските си колеги най-новия хит в областта на неоперативната пластика, а именно пластичен масаж с лифтинг и моделиращи авторски техники по европейски и световни тенденции, както и всички техники свързани с проблемната кожа.   Д-р Полина Паньова има впечатляваща професионална биография. Завършила е медицина с медал и пълно отличие Виницкия национален медицински университет „Николай Пирогов“ в Украйна. Завършва клинична ординатура, ендокринология и специализира дерматология.   Специализирала е пластична хирургия, в продължение на пет години, в Никозия Кипър.", "date": "2019.10.31", "title": "Най-красивата лекарка владее тайните на уникален пластичен масаж с лифтинг"}
{"url": "http://epicenter.bg/article/Ministar-Kralev-otkri-renoviranata-trenirovachna-zala-na-Zimniya-dvorets-na-sporta-/197569/8/0", "text": "Министърът на младежта и спорта Красен Кралев откри реновираната тренировъчна зала в Зимния дворец на спорта. Инвестицията е на стойност 1 150 000 лв. без ДДС по ЕСКО договор. Залата се ползва от клубове по фигурно пързаляне, хокей на лед и шорттрек, в които тренират близо 700 състезатели, съобщиха от ММС.    Ремонтът беше направен с цел по-добра енергоефективност на съоръжението. Изградена е нова климатична и вентилационна централа, направена е цялостна топлоизолация, изградена е нова електроинсталация, подменено е осветлението. “Радвам се, че днес откриваме поредното реконструирано съоръжение, този път в София и свързано със зимните спортове. Много съм доволен от качественото изпълнение на ремонта. Разговарях с част от състезателите, които ще тренират тук и те споделиха, че условията са отлични. След всяко реконструирано съоръжение се забелязва повишен интерес на децата към спортовете, които се практикуват в него. Зимните спортове не правят изключение”, заяви министър Кралев.    Той допълни, че страната ни има нужда от повече зали за практикуване на зимни спортове на закрито. “Имаме планове за подобряване на инфраструктурата, които са свързани с евентуалната ни кандидатура за домакин на Младежките зимни олимпийски игри през 2024 г. Ако тръгнем в тази посока ще има нови съоръжения”, добави Красен Кралев.    Спортният министър подчерта, че ММС ще продължи да подпомага развитието на т. нар. ледени спортове. През миналата година беше извършен цялостен ремонт на стойност 4 милиона лв. без ДДС на основната зала на Зимния дворец.    “Наблюдавам много внимателно какво се случва във всички зимни спортове. Имаме таланти в шорттрека, във фигурното пързаляне и трябва да им помагаме с каквото може. Въпреки че нямаме успехи в хокея на лед, се вижда, че в школите се работи добре с подрастващите”, каза още министърът на младежта и спорта.    Красен Кралев обяви, че и през този зимен сезон столичани ще могат да се докоснат до магията на кънките на ледената пързалка, която ще бъде изградена на стадион “Юнак”.    Тя беше закупена през миналата година, но през тази ще бъде използван целия й капацитет от 1200 кв. м. поради големия интерес. Съоръжението, което ще бъде с олимпийски размери, ще отвори врати в средата на ноември, ако атмосферните условия позволяват. Пързалката ще може да се ползва безплатно от деца и ученици по определен график. Ще бъдат осигурени треньори, които ще работят с начинаещите. За новия сезон са закупени 300 броя нови кънки. Пързалката ще функционира до средата на месец февруари.    При откриването на тренировъчната зала в Зимния дворец присъстваха още изп. директор на “Национална спортна база” ЕАД Пламен Манолов, изп. директор на “Академика 2011” Елиана Шипковенска, членът на Борда на директорите на “Академика 2011” Гошо Гинчев, състезателката по фигурно пързаляне Александра Фейгин и представители на клубовете, които ще ползват съоръжението.   ", "date": "2019.10.31", "title": "Министър Кралев откри реновираната тренировъчна зала на Зимния дворец на спорта "}
{"url": "http://epicenter.bg/article/Grigor-Dimitrov-razgromi-Dominik-Tiym-v-Parizh/197578/8/18", "text": "Григор Димитров разгроми световния № 5, австриецът Доминик Тийм с 2:0 сета след 1 час и 12 минути игра в парижката зала \"Берси\".   Григор Димитров се класира за четвъртфиналите на силния тенис турнир от сериите Мастърс 1000 в Париж, след като надигра убедително Доминик Тийм с 6-3, 6-2 за около час и 15 минути игра, предаде БГНЕС.   Първата ни ракета започна уверено и при първата си възможност за пробив, я реализира и дръпна с 3-1. До края на сета той нямаше затруднения и при втория си мачбол поведе в резултата. Във втората част 28-годишният българин продължи да натиска австриеца и след дълъг трети гейм, в крайна сметка, успя да пробие и да направи още една голяма крачка към четвъртфиналите. \r\n \r\n \r\n \r\n Шампионът във Виена изглеждаше уморен и безидеен на корта, а Димитров играеше все по-вдъхновено, и след нов пробив сломи съпротивата на съперника. Григор поведе с 3-2 успеха в съперничеството между двамата, като бе спечелил и последният двубой помежду им във финалите на „ATP” в Лондон.   В спор за място на полуфиналите полуфиналистът от „Ю Ес Оупън” ще се изправи срещу чилиеца Кристиан Гарин, който елиминира след страхотна драма представителя на домакините Жереми Шарди в три сета. Това ще бъде първи сблъсък между двамата.   Турнирът е последният, девети, от сериите \"Мастърс\", както и последният мъжки турнир преди финалите на ATP.", "date": "2019.10.31", "title": "Григор Димитров разгроми Доминик Тийм в Париж"}
{"url": "http://epicenter.bg/article/Bivshiyat-shef-na-TsRU--Operatsiya-na-rusnatsite-povliya-varhu-izborite-v-SASht/197519/7/0", "text": "Бившият директор на Централното разузнавателно управление на САЩ Джон Бренън заяви, че дезинформационна кампания на Москва е повлияла на американските избиратели по време на президентските избори през 2016 г.    \"Не мога да кажа, дали са променили гласа на едни милион души или само на един човек. Но съм сигурен, че руските опити се отразиха на нашия избирател\", каза той по време на среща с медии във Вашингтон, пише Евронюз.    Джон Бренън, който ръководи ЦРУ от 2013 до 2017 г. по време на управлението на Барак Обама казва, че споделя личното си мнение и убеждение.  \"Отражението върху изборите не е нещо, на което ЦРУ е правило оценка.\", допълва Бренън.    Джон Бренън е изявен критик на Доналд Тръмп. Миналата година милиардерът му отне достъпа до секретна информация, заради \"неоснователни, възмутителни обвинения\" към администрацията на Тръмп.  Мнението на Бренън се различава от позициите в официалните доклади на американските служби, които говорят за опити на Русия да повлияе на вота, но избягват да ги определят като успешни.   Източник: БГНЕС", "date": "2019.10.31", "title": "Бившият шеф на ЦРУ: Операция на руснаците повлия върху изборите в САЩ"}
{"url": "http://epicenter.bg/article/Kamarata-na-lordovete-odobri-predlozhenieto-za-predsrochni-izbori-na-12-dekemvri-/197525/7/0", "text": "Предизборната кампания в Обединеното кралство е в пълен ход, след като късно снощи и горната камара на британския парламент – Камарата на лордовете – одобри проектозакона на премиера Борис Джонсън за провеждането на извънредни общи избори на 12 декември. Във вторник това предложение беше одобрено от долната парламентарна камара, припомня БНР.    Борис Джонсън днес ще посети училище, болница и полицейски участък, а Джеръми Корбин – лидерът на най-голямата опозиционна Лейбъристка партия, ще държи реч в културен център в южен Лондон. Днес за последент път в Камарата на общините ще се появи колоритният ѝ председател Джон Бъркоу, който се оттегля след 10 години на поста.    След като проектозаконът на правителството бе одобрен и от двете камари на паламента сега се очаква и благословията на кралицата, за да се превърне в закон.    Британските вестници, и най-вече таблоидите, пишат за възможността от предизборен пакт между Найджъл Фарадж и Борис Джонсън. „Сън“ твърди, че Фарадж е дал ултиматум на Джонсън да реши до петък дали иска такъв пакт с партията \"Брекзит\". В петък Фарадж ще обяви колко кандидати планира да има за изборите, като ръководството на Консервативната партия предупреди, че партията \"Брекзит\" може да докара Джеръми Кобрин на власт, като разцепи про-Брекзит вота.    Фарадж първоначално бе заявил, че ще има представители за всички 650 места в Камарата на общините, но ако се договори с Борис Джонсън, може да не участва в райони, в които може да повлияе на кандидатите на торите и да засили участието в райони, където лейбъристите се представят традиционно силно.  ", "date": "2019.10.31", "title": "Камарата на лордовете одобри предложението за предсрочни избори на 12 декември "}
{"url": "http://epicenter.bg/article/Putin-v-Ungariya--Rabotata-po--quot-Turski-potok-quot--s-Balgariya-i-Sarbiya-shte-priklyuchi-dogodina/197530/7/0", "text": "Русия би приветствала, ако Унгария се присъедини към газопровода \"Турски поток\", заяви днес в Будапеща руският президент Владимир Путин, цитиран от ТАСС и БНР.    Путин посочи, че работата по \"Турски поток\" с България и Сърбия ще приключи до края на следващата година. Той заяви, че е обсъдил с Орбан перспективите за нормализиране на отношенията между Русия и ЕС, регулирането на ситуацията в Украйна и транзита на енергийни суровини.    Руският президент подчерта, че въпросът за сътрудничеството в енергетиката стои на първо място в дневния ред с Унгария, тъй като Русия покрива около 60 процента от нуждите на Будапеща от петрол и 50 процента от необходимия й природен газ. По думите му по този въпрос сътрудничеството с Унгария е установено на високо равнище и всичко върви без проблеми    Унгария разчита на Русия за по-голямата част от своя газ - зависимост, която вероятно ще се увеличи, когато руската държавна газова компания „Газпром” завърши тръбопровода „Турски поток“, който минава под Черно море до Турция, с разклонение, което планира да обслужва Унгария.    След преговорите руските компании \"Лукойл\", \"Транснефт\" и унгарската \"МОЛ\" подписаха документи за удължаване на дългосрочния договор за доставка на петрол за Унгария и Словакия до юли 2025 година, предаде ТАСС.    Подписите си под споразумението поставиха ръководителят на \"Лукойл\" Вагит Алекперов, на \"Транснефт\" Николай Токарев и на \"МОЛ\" Жолт Хернади. Алекперов съобщи по-рано, че \"Лукойл\" ще подпише с МОЛ договор за доставка на петрол на стойност 10 милиарда долара за 5 години. По думите му контрактът предвижда доставки на 4 милиона тона петрол годишно.    Путин посещава Унгария по покана на премиера Виктор Орбан. Това е петото му посещение в страната. Последното се проведе през август 2017 г. Двамата лидери, които споделят общо пренебрежение към западните либерални ценности, поддържат и засилват своите специални отношения през годините, дори когато ЕС наложи санкции срещу Москва заради анексирането на Крим от Русия.    В рамките на ЕС Унгария е един от най-силните защитници за отказ от санкции, наложени от блока срещу Москва.    С посещението си в Будапеща Путин може да демонстрира на руската общественост, че Русия не се възприема по един и същи начин във всички държави-членки на ЕС и може да покаже, че въпреки кризата от 2014 г., той все още е добре дошъл в ЕС, твърдят анализатори.    Другата точка, която вероятно ще бъде на дневен ред, е договор за модернизиране на единствената унгарска атомна електроцентрала - проект до голяма степен финансиран от руска кредитна линия.  ", "date": "2019.10.31", "title": "Путин в Унгария: Работата по \"Турски поток\" с България и Сърбия ще приключи догодина"}
{"url": "http://epicenter.bg/article/Kitayskoto-ministerstvo-na-otbranata--Nyama-voenen-sayuz-mezhdu-Pekin-i-Moskva-/197533/7/0", "text": "Стратегическото партньорство между Русия и Китай не е насочено срещу трети страни и не е военен съюз. Това заяви на брифинг официалният представител на китайското министерство на отбраната старши полковник У Цан в отговор на въпрос за възможно формиране на алианс между Пекин и Москва, предава ТАСС, цитирана от \"Фокус\".    „Отношенията между Русия и Китай са всеобхватно стратегическо партньорство и координация в новата епоха, които не са насочени срещу трети страни и не са съюз“, заяви представителят на китайското военно ведомство.    Той подчерта, че сътрудничеството между Пекин и Москва е „пример за новия модел на международните отношения, включващи взаимно уважение, равноправие и взаимоизгодно сътрудничество“.    „Това категорично се различава от съюзите, в които се намират някои други страни“, добави У Цан.  ", "date": "2019.10.31", "title": "Китайското министерство на отбраната: Няма военен съюз между Пекин и Москва "}
{"url": "http://epicenter.bg/article/Kvebek-vavezhda--test-za-tsennosti--za-imigranti/197539/7/0", "text": "Канадската провинция Квебек скоро ще изисква от икономическите имигранти да преминат през „тест за ценности“, според нова промяна в правилата, предаде Би Би Си, цитирана от БНР.    Премиерът на провинцията Франсоа Лего заяви, че потенциалните имигранти в провинцията трябва да осъзнават ценности като равните права на мъжете и жените.    Правителството на провинцията обяви, че въпросите в теста ще бъдат базирани на хартата за правата в Канада.    Нововъведението влиза в сила от 1 януари 2020 г.    Ако се провалят, кандидатите за имиграция могат да вземат онлайн теста отново. За успех са нужни 75%.    Ще има възможност и за курс, който покрива темите в своеобразния изпит.    Лего заяви, че новодошлите трябва да знаят и за светския закон на провинцията, който забранява на държавни служители като съдии, полицаи и учители да носят религиозни символи – кипa, тюрбан или хиджаб, кръстче, докато са на работа.    Оценката от 20 въпроса ще се съсредоточи върху въпроси около демокрацията, френскоговорящото общество в Квебек, светския характер на държавата и равнопоставеността между мъже и жени.    Целта е да се обезпечи, че новодошлите „се интегрират в обществото и се придържат към ценностите на Кебек“, заяви провинциалният министър на имиграцията Симон Барет.    Примерни въпроси са: „В Квебек мъжете и жените имат еднакви права и са смятани за равни от закона, правилно или неправилно?“ и „Посочете който от следните примери е дискриминация: отказ от назначаване на жена, която е бременна, на мъж, който няма необходимата диплома, или на човек заради неговия етнически произход“.    Ценностите са част от реформа на имиграционната система на дясноцентристката партия КАК (Коалиция за бъдещето на Квебек), по чиято оценка 26 300 новодошли икономически имигранти и членовете на техните семейства ще бъдат подложени на тест през следващата година.    Политиката на провинцията едва ли ще бъде оспорена от федералното правителство. Наскоро премиерът либерал Джъстин Трюдо заяви, че този критерий е в рамките на правомощията на Квебек.", "date": "2019.10.31", "title": "Квебек въвежда „тест за ценности“ за имигранти"}
{"url": "http://epicenter.bg/article/Gartsiya-vavezhda-merki-za-kontrol-na-vlizashtite-v-stranata-chuzhdentsi/197543/7/0", "text": "Гръцкият парламент въвежда конкретни мерки по контрол на влизащите в страната чужденци, съобщава БНР.   Само мигранти, които отговарят на изискванията ще получават закрила и ще се настаняват в приемни лагери. Подаването на документи на пристигащите ще става само след разрешение на отговорните за това служби. Разделят се на две категории \"бежанци\" и \"мигранти\".    Лицата, които пристигат в Гърция с цел икономическа миграция, ще се настаняват в затворени центрове до връщането им обратно.    Юристи информират, че се очаква промяна в Дъблинското споразумение и гръцкото правителството е съгласувало законопроекта с Берлин.    На островите вече се включиха европейски специалисти по антитероризъм, които проверяват всички пристигащи в Гърция.    Вчера в Атина протестираха анархисти, днес активисти на комунистическата партия също подготвят демонстрации с искане всички мигранти да получат убежище.    Срещу проектозакона се очаква да гласуват левите опозиционни партии. За приемане на закона са достатъчни само гласовете на депутатите от управляващата \"Нова Демокрация\"", "date": "2019.10.31", "title": "Гърция въвежда мерки за контрол на влизащите в страната чужденци"}
{"url": "http://epicenter.bg/article/Razsekretiha-harakteristika-na-Putin-ot-vremeto-na-sluzhbata-mu-v-KGB-/197556/7/97", "text": "Пресекретарят на Кремъл Дмитрий Песков обясни, че е закономерен интересът, предизвикан към разсекретените факти и документи, свързани с миналото на президента Владимир Путин.   Говорителят на държавния глава коментира пред ТАСС появилата се в експозицията на Централния държавен архив на Санкт Петербург непоказвана досега характеристика на Владимир Путин, дадена му преди много години по линия на КГБ.    \"Да, ние смятаме този интерес за закономерен\", отговори той на въпрос дали в Кремъл считат за закономерен интереса на руснаците към факти от биографията на Путин.    Изложбата \"Изтъкнати деятели на родната история от XX-XXI век\" е посветена на 90 личности, постигнали значителни успехи в сферите на политиката, военното дело, науката, изкуството и културата.    В експозицията влизат документи, посветени на 75 г. от Победата във Великата отечествена война, 170 г. рождението на академик Иван Павлов, 155 г. от рождението на инженера, строител на първите хидроелектростанции Хенрих Графтио.    В изложбата е представена и анкета на комсомолеца Владимир Путин, анкетите на Валентина Матвиенко (председател на Съвета на федерацията) и Георгий Полтавченко (доскорошен губернатор на Санкт Петербург), писма, фотографии, документи с резолюции от Михаил Горбачов, Юрий Гагарина, Игор Курчатов, Максим Горки и др.    Владимир Путин започва работа в КГБ след завършването на юридическия факултет на Ленинградския университет през 1975 г. В периода 1985-1990 г. служи в ГДР по линия на външното разузнаване. През 1991 г. Путин се уволнява от органите на държавната сигурност.    В анкетата на Путин пише, че от 1975 г. той \"е член на комсомолското бюро, отговаря за организационната и спортната работа. С тези си комсомолски поръчения се справя успешно, проявявайки добросъвестност и инициатива\".    В документа се отбелязва също, че \"др. В. В. Путин постоянно повишава своето идейно-политическо равнище\", а също така \"постоянно усъвършенства своите професионални умения\". \r\n \r\n  В характеристиката се представят данни и за неговите занимания в свободното време, в частност за това, че е майстор на спорта на СССР и шампион на Ленинград (1976 г.) по джудо, както и майстор на спорта на СССР по самбо.    \"По време на работата си в органите на държавната сигурност той се проявява като изпълнителен, дисциплиниран и добросъвестен служител. Морално устойчив. Ползва се със заслужен авторитет сред другарите по работа\", пише в заключителната част на документа.     ", "date": "2019.10.31", "title": "Разсекретиха характеристика на Путин от времето на службата му в КГБ: Морално устойчив! "}
{"url": "http://epicenter.bg/article/Evropeyskata-komisiya-ot-utre-preminava-v-rezhim-na-ogranicheni-pravomoshtiya/197558/7/0", "text": "Европейската комисия под председателството на Жан-Клод Юнкер преминава от утре в режим на ограничени правомощия с изтичането на мандата ѝ, припомни говорител на комисията.    Той поясни, че целта остава от 1 декември в длъжност да встъпи комисията под председателството на Урсула фон дер Лайен. За да се случи това, ще бъде необходимо съставът на новата комисия да бъде утвърден от Европейския парламент.    Все още Фон дер Лайен преговаря с Великобритания и Румъния да представят кандидати за еврокомисари.    От утре действащата комисия ще има правото да решава само неотложни задачи, но няма да се произнася по чувствителни и политически въпроси, които ще засягат работата на екипа на Фон дер Лайен. Комисията временно няма да може да представя законодателни предложения.    През ноември ЕК ще се занимава само с обикновени всекидневни административни задачи. Представители на комисията ще продължат да участват в междуинституционалните преговори за ново законодателство, поясни говорителят.  ", "date": "2019.10.31", "title": "Европейската комисия от утре преминава в режим на ограничени правомощия"}
{"url": "http://epicenter.bg/article/Lavrov--Rusiya-nyama-informatsiya-za-seriozni-stalknoveniya-mezhdu-armiite-na-Turtsiya-i-Siriya-/197560/7/0", "text": "Русия не разполага с потвърждение на информацията за директни сериозни стълкновения между военните на Турция и Сирия в района на реализацията на руско-турския меморандум от 22 октомври. Това заяви на пресконференция министърът на външните работи на Руската Федерация Сергей Лавров, цитиран от ТАСС и \"Фокус\".    „Когато прилагаме големи споразумения „на място“, определни търкания са неизбежни. Не съм чувал за потвърждаване на директни сериозни сблъсъци между сирийската и турската армия в определена област, където се прилагат споразуменията от руско-турския меморандум от 22 октомври“, каза той.    Коментирайки думите на турския президент Тайип Ердоган относно възможността за разширяване на зоната за сигурност в северната част на Сирия, Лавров подчерта, че Ердоган „не декларира категорично това“: „Доколкото разбирам, той каза, че очаква споразуменията от 22 октомври да бъдат изпълнени“.    Както министърът отбеляза, след 150 часа, които бяха дадени за движението на кюрдските единици за самоотбрана на 30 км от сирийско-турската граница, Руският център за помирение на враждуващите страни заяви, че това условие е изпълнено.    „Изхождаме от това. Както разбирам, нашите турски колеги не направиха други изявления. Въпросите се решават доста ефективно „на място“, каза руският външен министър и добави, че руските военни са в контакт със сирийските и турските си колеги.  ", "date": "2019.10.31", "title": "Лавров: Русия няма информация за сериозни стълкновения между армиите на Турция и Сирия "}
{"url": "http://epicenter.bg/article/Moskva-demonstrira--quot-moshten-yadren-yumruk-quot----izstrelya-nay-novata-si-raketa--quot-Bulava-quot---VIDEO--/197565/7/97", "text": "Руските стратегически ядрени сили получиха мощен ядрен юмрук, заяви в ефира на радио Sputnik военният експерт Виктор Баранец, който коментира изстрелването на ракети \"Булава\" от ядрената подводница \"Княз Владимир\".    В хода на изпитанията си най-новият стратегически ракетоносец \"Княз Владимир\" произведе пуск на балистична ракета \"Булава\" от подводно положение в района на Бяло море (в Северния ледовит океан) по цели на полигона Кура в Камчатка. Целите са били поразени успешно.    По думите на Баранец, новата подводница има значителни подобрения. Тя е с понижени шумови показатели на гребните винтове, оборудвана е и със звукопоглъщащо покритие.    Експертът отбелязва, че \"Княз Владимир\" се движи със скорост над 30 възела, а на борда си има 16 ракети тип \"Булава\". Те могат да достигнат до цели на противница на разстояние над 8000 километра.    \"Можем да отбележим най-главното - успешната стрелба на \"Княз Владимир\" с \"Булава\" говори за това, че нашите стратегически ядрени сили вече имат достатъчно мощен ядрен юмрук, който поставя на ново ниво бойните възможности на руския атомен подводен флот\", подчертава Баранецподчеркнул Баранец.      \"Булава\", (на руски: Булава, „боздуган“; РСМ-56) e балистична ракета за изстрелване от подводници, разработена за Военноморския флот на Русия и инсталирана от 2013 година на новоразработения клас подводници „Борей“.    „Булава“ е ключов елемент в съвременна руска ядрена триада и е най-скъпият оръжеен проект в историята на страната.    ", "date": "2019.10.31", "title": "Москва демонстрира \"мощен ядрен юмрук\" - изстреля най-новата си ракета \"Булава\" (ВИДЕО) "}
{"url": "http://epicenter.bg/article/Seks-skandal-v-Ukrayna--hvanaha-deputat-da-si-pishe-s-prostituka-na-plenarna-sesiya/197575/7/0", "text": "Жените-депутати във Върховната Рада на Украйна заявиха, че ще настояват за оставката на замесения в секс скандал председател на комисията по външна политика Богдан Яременко, съобщава БГНЕС.   Той беше изловен от журналисти да си пише с проститука по време на пленарно заседание. На снимката се вижда текста на разменените съобщения, в които се уточняват мястото и часа на срещата, тарифата и вида услуги, които жрицата на любовта предлага.   Първоначално Яременко публикува в социалните мрежи съобщение, че това е била подготвена от него провокация, след като медиите започнали да публикуват попаднали под фотообективите им преписки на депутатите.   „Това сработи. Ловците на измислени факти снимаха нещо, което не съществува. Не трябва да се вярва на всичко, което публикуват медиите”, написа Яременко. Малко по-късно обаче беше принуден да признае грешката си. Той обясни, че седял в „защитен ъгъл”, като си е мислел, че журналистите няма да успеят да заснемат екрана на телефона му.   Инициативата за отстраняването му от поста е на депутата от фракцията „Опозиционна платформа – За живот” Антонина Славицкая. Според нея поведението на Яременко е непрофесионално и позорно. Тя подчертава, че до голяма степен възмущение предизвиква не самиятскандал, а „поредицата от лъжи, които се изговориха и оправданието за това поведение”. Славицкая заяви още, че в комисията по външна политика „има много достойни жени, готови да поемат длъжността председател”. \r\n   \r\n В подкрепа на това искане се изказа Ирина Геращенко от фракцията „Европейска солидарност”. Тя се възмущава, че с постъпката си Яременко подхранва най-лошите митове за Украйна, че \"тук за 100 долара може да се купи жена\". ", "date": "2019.10.31", "title": "Секс скандал в Украйна, хванаха депутат да си пише с проститука на пленарна сесия (Видео)"}
{"url": "http://epicenter.bg/article/Moskva-ne-komentira-otkaza-na-Balgariya-da-predostavi-viza-na-ruskiya-voenen-atashe-/197576/7/97", "text": "Руското външно министерство не коментира въпроса за отказа на България да предостави виза за военния аташе на руското посолство в София, но изхожда от дипломатическия принцип на реципрочност. Това заяви говорителят на руското външно министерство Мария Захарова, съобщават РИА Новости и Агенция \"Фокус\".    По-рано беше съобщено, че българските власти отказват да издадат виза на военния аташе в руското посолство в София. Дипломатът, на когото беше отказана виза, все още е в Москва. Русия е информирана за това решение, което в никакъв случай не е процедура за обявяване на персона нон грата, отбелязва българското външно министерство.    \"Няма да коментирам конкретно този случай сега. Мога да кажа, че се прилага принципът на реципрочност, от който изхождаме\", каза Захарова, отговаряйки на въпроса дали Москва ще предприеме мерки в отговор на действията на София.    „Никой не е отменил принципа на реципрочност“, добави тя.    В понеделник стана известно, че българските власти са поискали руски дипломат да бъде отзован от страната, подозирайки го в разузнавателна дейност.  ", "date": "2019.10.31", "title": "Москва не коментира отказа на България да предостави виза на руския военен аташе "}
{"url": "http://epicenter.bg/article/NATO-prizova-Rusiya-da-varne-Krim-na-Ukrayna-/197582/7/0", "text": "НАТО заяви, че невъзможно да работи нормално с Москва, докато Кремъл не започне да се съобразява с международното право, пише руският вестник ”Известия“, като се позовава на официалния сайт на Алианса, предава Агенция \"Фокус\".    „Не може да работим, както обикновено, докато не настъпи ясна, конструктивна промяна в действията на Русия, демонстрираща спазването на международното право и нейните международни задължения и отговорности“, се казва в съобщението за печата след заседанието на Комисията НАТО-Украйна, проведено на 31 октомври в Киев.    Алиансът отново посочи, че осъжда и не признава присъединяването на полуостров Крим към Русия.    „Ние категорично осъждаме и не признаваме незаконната анексия на Крим от Русия. Крим е територия на Украйна. Призоваваме Русия да върне контрола над Крим на Украйна“, се казва още в съобщението.    Освен това НАТО съобщи, че е загрижена за нарушенията на правата на човека от страна на властите в Крим, по-специално по отношение на кримските татари, и затова призовава Русия да предостави достъп до полуострова на международни организации.    Крим стана част от Русия след референдум, проведен на полуострова през пролетта на 2014 г. Повечето жители на региона подкрепят присъединяването към Русия, според официалните власти в Москва. В Киев и на Запад обаче резултатите от гласуването не бяха признати. Русия смята, че референдумът е бил проведен в съответствие с международните стандарти и е бил легитимен.    Полуостровът се посещава често от чуждестранни делегации. Така през март 2019 г. в Крим се проведоха тържества в чест на петата годишнина от обединението с Русия.    Представители на пристигналата германска делегация заявиха, че идеите за Крим, разпространени от Запада, не съответстват на реалността.    Делегация, водена от бившия френски депутат Тиери Мариани, също пристигна на празненствата, отбелязващи петата годишнина от анексирането на Крим.    На 3 октомври ръководителят на делегация на западните държави в Крим и член на норвежкия парламент Хендрик Вебер, след посещение в Крим заяви, че публикациите в чуждестранната преса за потисничеството на народа не са верни.  ", "date": "2019.10.31", "title": "НАТО призова Русия да върне Крим на Украйна "}
{"url": "http://epicenter.bg/article/Tramp-posreshta-kucheto-geroy--raneno-v-operatsiyata-sreshtu-lidera-na--Islyamska-darzhava--/197585/7/0", "text": "Кучето герой, ранено в операцията срещу лидера на „Ислямска държава“ Абу Бакр ал-Багдади ще получи официално посрещане в Белия дом. Това заяви президентът на САЩ Доналд Тръмп, предават AFP и Агенция \"Фокус\".    Тръмп разкри, че белгийската овчарка, участвала в акцията се нарича Конан. Това обаче може би е било грешка от страна на президента, понеже името на кучето може да бъде свързано с отряда на спецчастите, извършил операцията, което е конфиденциална информация.    Президентът публикува фотомонтаж на Daily Wire в социалната мрежа „Туитър“, който показва как Тръмп връчва на кучето „Медал на честта“, най-високото военно отличие в американската армия, а отстрани на снимката пише „Американски герой“.    „Много сладък монтаж, но „истинският“ Конан ще напусне Близкия изток и ще дойде в Белият дом през следващата седмица!“, заяви Тръмп в съобщение в „Туитър“.  \r\n \r\n Не е ясно какво още очаква Конан в САЩ, но AFP отбелязва, че Тръмп е първият американски президент от повече от сто години, който не притежава куче.    Конан беше ранен по време на преследването на Багдади в базата, където той се укриваше в Северна Сирия. Според информацията кучето е било ранено, когато лидерът на „Ислямска държава“ се е взривил, след като преследването го е отвело в задънена улица.    Според американския генерал Марк Майли, кучето герой ще се възстанови напълно от нараняванията.  ", "date": "2019.10.31", "title": "Тръмп посреща кучето герой, ранено в операцията срещу лидера на „Ислямска държава“ "}
{"url": "http://epicenter.bg/article/SASht-i-Siriyskite-demokratichni-sili-patrulirat-petrolniya-region-v-Severoiztochna-Siriya/197586/7/0", "text": "Американските военни и коалицията на кюрдските „Сирийските демократични сили“, съвместно патрулират петролния регион в Североизточна Сирия, предава TACC, цитирана от Агенция \"Фокус\", като се позовават на кюрдски медии. Според информацията \"съвместен конвой от американски сили и СДС патрулира петролни находища в селските райони в североизточна Сирия\". Американската част от конвоя се състои от пет бойни машини. Това е първата подобна мисия, проведена в тази област от американските сили съвместно с частите на СДС, след като Вашингтон обяви изтеглянето на войските си от североизточната част на Сирия преди началото на турската военна операция в региона. На 9 октомври Турция започна военна операция в Северна Сирия, наречена „Извор на мира“, насочена срещу кюрдските сили в региона. Според плана на Анкара, в Северна Сирия трябва да бъде създадена зона за сигурност, от която кюрдските сили да се изтеглят и там да бъдат заселени бежанците, намиращи се в Турция в момента. На 28 октомври министърът на отбраната на САЩ Марк Еспер заяви, че Съединените щати възнамеряват да разположат допълнителни наземни механизирани сили в Северна Сирия, за да защитят нефтените находища от членовете на терористичната групировка „Ислямска държава“.", "date": "2019.10.31", "title": "САЩ и Сирийските демократични сили патрулират петролния регион в Североизточна Сирия"}
{"url": "http://epicenter.bg/article/Germanski-fermeri-sadyat-pravitelstvoto-zaradi-promenite-v-klimata-/197587/7/0", "text": "Съд в Берлин започна днес слушане по дело, заведено от трима фермери срещу правителството на канцлерката Ангела Меркел заради липсата на мерки срещу климатичните промени в първата по рода си правна битка в Германия, предават АФП и БНР.    Делото е заведено от производител на плодове и двама животновъди заради стрес при добитъка от горещите вълни и загубата на реколта заради екстремни климатични явления – от продължителни суши до проливни дъждове. Тримата са подкрепени от екоорганизацията „Грийнпийс“ в искането им за мерки от страна на властите.    „Съдим правителството, за да си изпълни целите и да си приложи мерките“, заяви Франциска Блом, чието семейство има ферма за плодове край Хамбург, която е един от тримата фермери.    Целта е не да се получат обезщетения или нещо подобно, подчерта тя.    Миналата година правителството на Меркел призна обаче, че няма да успее с климатичните цели за намаляване на вредните емисии в Германия с 40% до 2020 г. в сравнение с нивата от 1990 г.    На фона на климатични протести на младежи Берлин подготви нов пакет от мерки, като Меркел обеща Германия да бъде климатично неутрална до 2050 г.    Но планът на стойност поне 100 млрд. евро до 2030 г. бе незабавно определен като неамбициозен от учени и екоактивисти.  ", "date": "2019.10.31", "title": "Германски фермери съдят правителството заради промените в климата "}
{"url": "http://epicenter.bg/article/Islyamska-darzhava-opredeli-nov-lider---Abi-Ibrahim-al-Hashimi-al-Kurashi/197591/7/0", "text": "Терористичната организация „Ислямска държава“ потвърди в аудиозапис в сайта си „Амак“ смъртта на лидера си Абу Бакр ал Багдади, предаде АФП, цитирана от БНР.    За негов наследник начело на джихадистката групировка е посочен Аби Ибрахим ал Хашими ал Кураши.    В съобщението се посочва и че говорителят на „Ислямска държава“ Абу ал Хасан ал Мухаджир също е мъртъв.   ", "date": "2019.10.31", "title": "„Ислямска държава“ обяви нов лидер, потвърди, че Абу Бакр ал Багдади е мъртъв "}
{"url": "http://epicenter.bg/article/Opit-za-impiychmant-na-Donald-Tramp-shte-ima/197594/7/0", "text": "Опит за импийчмънт на Доналд Тръмп ще има. Депутатите в долната камара на Конгреса гласуваха за официалния старт на процедурата, съобщи Нова.тв   Това не е същинският вот за свалянето на Тръмп от поста, но беше важна първа крачка, за да се разбере дали депутатите имат достатъчно гласове за старт на целия процес.   Днес конгресмените гласуваха как ще протече от процедурна гледна точка разследването на поведението на Тръмп. Той е обвиняван, че е притискал президента на Украйна да разследва семейството на политическия му опонент Джо Байдън.   Гласуването беше спечелено от демократите с 232 на 196 гласа.", "date": "2019.10.31", "title": "Опит за импийчмънт на Доналд Тръмп ще има"}
{"url": "http://epicenter.bg/article/Dnes-shte-bade-predstaven-proektat--quot-Buditelkite-quot-/197531/6/0", "text": "Проектът \"Будителките\" ще бъде представен днес, 31.10., от 19.00 в галерия \"+Това\" на улица \"Марин Дринов\" 30.   За него пред БНР разказа една от авторките - Елица Павлович. \"Това е много личен проект за инициаторките му\", сподели тя. \"Всичко започна с един материал, посветен на Мара Белчева, тъй като аз живея на улицата, кръстена на нейния съпруг. Видях, че никъде не е написано коя е тя, кой е Христо Белчев. Реших, че това е добро начало да разкажем за някои позабравени жени в историята\".   \"Будителките\" включва личните истории на 15 българки, между които Екатерина Каравелова, Евдокия Филова, Люба Кутинчева, Елисавета Консулова-Вазова, Мара Белчева, и е дело на независимия женски сайт \"Момичетата от града\".    15-те имена са разпределени в различни категории - изкуство, наука, общество, красота и литература, обясни Попович и уточни: \"Нашият проект е да намерим тези жени днес. Тези, които отговарят на тези профили, на тези професии и да разкажем за тях в един бъдещ проект\".   Част от целите, които си поставя проектът, е създаването на обща памет за ролята на тези жени в изграждането не само на тяхната епоха, но и на съвременното българско общество. Друга, не по- маловажна цел е подбуждането на един откровен диалог за мястото на жената в историята въобще.   Това е едва първият етап на проекта, в следващата 2020г. той ще продължи с издаването на книга и с учредяване на годишна награда за съвременна будителка.", "date": "2019.10.31", "title": "Днес ще бъде представен проектът \"Будителките\""}
{"url": "http://epicenter.bg/article/-Sazertsanie-i-dialog--13-hudozhnitsi-ot-Kitay-i-Balgariya/197536/6/0", "text": "13 художници от Китай и България ще покажат творби в Китайския културен център.    На 5 ноември т.г. в 18.00 ч. там ще бъде открита съвместната българо-китайска изложба „Съзерцание и диалог”.    Експозицията е съвместна инициатива с Националната художествена академия. Тя ще представи новия етап от двустранното сътрудничество между България и Китай във взаимното опознаване на културното им наследство.    Посетителите ще се запознаят с творби на 13 известни български и китайски художници, които взеха участие в организирания от Китайския културен център съвместно с Националната художествена академия международен пленер в двете страни.    Надсловът му бе „Културното наследство на България и Китай”.  120 картини, свързани с културното наследство на двете страни ще покажат забележителности от България и Китай и събития, свързани с традиции, култура, обичаи и съвременност.    Изложбата е посветена на 70-ата годишнина на българо-китайските дипломатически отношения и неотдавна бе поставена в Народното събрание.     Изложбата „Съзерцание и диалог” ще покаже на столичани и гостите им, че в основата на добрите взаимни контакти и обмен е диалогът    Подробности за „различната експозиция” споделя Директорът на Китайския културен център в София Ту Сюесон.      „Изложените картини представят общото и различното в творческите похвати и начина на творческо изразяване на художниците от България и Китай, които взеха участие в организирания от Китайския културен център съвместно с Националната художествена академия международен пленер в двете страни, под надслов „Културното наследство на България и Китай“.    Това бе един интересен и вълнуващ художествен обмен, който породи съвсем нови усещания и мисли.  Творците осъзнаха, че макар и творческата философия на художниците и очарованието на културите на двете страни да са различни, те съществуват в хармония, и усетиха дълбокия смисъл на обмена на мисли и чувства”.       В годината, в която отбелязваме 70-та годишнина от установяването на дипломатически отношения между България и Китай, седем български и шестима китайски художници се отправиха на творческо пътешествие за откриване, опознаване и отразяване на естеството на културите на двете страни.    В това пътешествие от земите на тракийската цивилизация до земите, обитавани от представители на културата Хъмуду, от крепостта Царевец до Лунното езеро, от Рилския манастир до храма Тиентун …    Благодарение на историческите разкази пред тях постепенно се разкриха точните отговори.   В хода на своето формиране всяка една култура заимства елементи от други цивилизации, като културният обмен и взаимстването несъмнено допринасят изключително много за нейното развитие.      Единствено чрез съзерцание съумяваме да се съсредоточим и вникнем в същността на нещата.    Това съзерцание е не само уединение и взор към миналото, но и размишление над настоящето и бъдещето.   Чрез съзерцание художниците, опознавайки традициите, намират съвременен подход, чрез който да отразят историческото наследство на едно място, като въплъщават своите познания и виждания за света и отделните култури в творбите си.     Диалогът е в основата на установяването на взаимни контакти и обмен. Творците се събраха заедно и рамо до рамо проучваха хода на историята, наблюдаваха се един друг и по този начин те преоткриваха себе си.    Със своя лиричен подход те преобърнаха хода на времето и визуализираха силата на отделните цивилизации, като по време на транскултурния обмен на идеи насърчиха задълбочаването на взаимното разбирателство.”   ", "date": "2019.10.31", "title": "„Съзерцание и диалог”- 13 художници от Китай и България"}
{"url": "http://epicenter.bg/article/Plovdiv-v-kapki-poeziya/197559/6/0", "text": "Пловдив осъмна с текстове от песните на „Бийтълс“, АББА, Тото Котуньо, Лара Фабиан, Рамщайн и Лили Иванова, съобщи БНР.   Инициативата, част от проекта „Европа в капки поезия“,  включва стихове от песните на изпълнители, емблематични за страните от Европейския съюз. Българските участници, с изключение на Паша Христова с „Една българска роза“, са избрани чрез допитване до зрителите на Фейсбук страницата на музикалната медия ММ и включват Лили Иванова със „За тебе бях“, Васил Найденов с „Всичко ми е наред“ и Стефан Вълдобрев с „По-полека“.    Надписите са 32 на брой, намират се на различни места в града и са изработени по специална технология. За полагането им на тротоара е използван революционен спрей. Той е създаден от 20-годишен американец, който поставя първия подобен надпис в Сиатъл. До момента с тази технология са осъществени проекти в Америка и Австралия. За първи път се прилага и в Централна и Източна Европа.    Капките поезия в Пловдив очакват да бъдат намерени. Те се виждат само когато завали дъжд или се намокрят. Надписите изчезват от само себе си до 8 седмици. Или до следващите капки дъжд. Методът е екологичен и не замърсява околната среда. Той цели да усмихне забързаните хора по улиците и да провокира любопитството им.    Всички включени в проекта песни и изпълнители са придружени с история, която може да бъде открита от всеки. От 1 до 15 ноември екипът на проекта „Европа в капки поезия“ въвлича жителите и гостите на Пловдив в търсене на стихове, което ще им донесе и награди.    Графичното изпълнение на проекта е поверено на художничката Симона Кожухаров.", "date": "2019.10.31", "title": "Пловдив в капки поезия"}
{"url": "http://epicenter.bg/article/Predstaviha-istoriyata-za-spasenieto-na-balgarskite-evrei-v-Parizh-/197573/6/0", "text": "Историята за спасението на българските евреи по време на Втората световна война беше представена за първи път пред парижката еврейска общност на събитие в Голямата парижка синагога, построена от Наполеон през 1808 година. Мероприятието се проведе от френската ционистка федерация с подкрепата на Главния равин на Голямата парижка синагога Моше Сабаг и Робърт Ейнес от „Криф“ - Съвет на представителите на еврейските институции във Франция. Това е най-голямата еврейска общност в Европа съставена от 500 000 души. Почетен гост беше Яков Джераси, председател на Ционистката федерация в България.  Присъстваха Областният управител на Софийска област Илиан Тодоров и Графиня Естер де Помери, дългогодишен приятел на България.", "date": "2019.10.31", "title": "Представиха историята за спасението на българските евреи в Париж "}
{"url": "http://epicenter.bg/article/Psihotrilarat--Izborat--izleze-na-balgarski/197583/6/0", "text": "Какво ще се случи, ако трябва да направиш ужасяващ избор между двете си деца? Завладяващият психологически трилър на   „ “, който за първи път излиза на български пазар от „ “, предлага на читателите оригинална и интелигентна история и напрегнат сюжет, изпълнен с изкусни и неочаквани обрати.   Британската писателка Саманта Кинг е бивш редактор и лицензиран психотерапевт, а дебютният ѝ роман „Изборът“ излиза през 2017 г. Оттогава книгата е преведена на над шестнайсет езикаи е сред десетте най-продавани електронни книги на Amazon.   Този вълнуващ психологически съспенс започва на десетия рожден ден на близнаците на Мадлин – грижовна майка, която обожава своите деца и искрено вярва, че би умряла за всяко от тях. Внезапно любовта ѝ е поставена на изпитание. В дома им нахълтва убиец и я принуждава да направи невъзможен избор – кое от децата ѝ да живее и кое – да умре. Кого ще избере тя – дъщеря си или сина си? И възможно ли е една майка да вземе подобно решение?   Сега Мадлин стои мълчаливо в периферията на разрушеното си семейство и отчаяно се опитва да разбере защо светът ѝ се е разпаднал толкова внезапно. Но докато животът продължава да тече, я връхлитат мъчителни проблясъци от миналото, довели до онзи трагичен ден. И до осъзнаването на реалната опасност, която все още стои пред семейството ѝ.", "date": "2019.10.31", "title": "Психотрилърът „Изборът“ излезе на български език"}
{"url": "http://epicenter.bg/article/Der-Spiegel--Vizitata-na-Putin-v-Ungariya-e-proshtavaneto-na-Orban-sas-Zapada/197552/11/0", "text": "Виктор Орбан никога не е крил разбиранията си за политиката. Ето, вече изминаха пет години, откакто премиерът на Унгария провъзгласи своята концепция за „нелибералната държава“. Тогава, през юли 2014 година, той обяви за свои образци за подражание Русия, Китай, Турция и Сингапур, пише германското списание Der Spiegel в материал, представен без редакторска намеса от Агенция \"Фокус\".    Оттогава Орбан не е пропуснал възможност да доразвие отношенията си с лидерите на тези страни, като по този начин изостря своя дипломатически конфронтационен курс спрямо външната политика на  Тази сряда, по покана на Орбан, руският президент Владимир Путин отново бе на посещение в Будапеща. През последните години унгарският премиер не се е срещал с никой друг чуждестранен лидер по-често, отколкото с него: това ще бъде тяхната девета среща от 2013 г. и четвъртото посещение на руския президент в Будапеща от 2015 г.    Външната политика е въпрос на интереси, а не на ценности    Официалната причина за посещението според унгарското външно министерство са икономическите преговори и сключването на няколко споразумения в сектора на търговията, енергетиката и транспорта. От страна на Орбан обаче това е и демонстративен политически жест.  Въпреки че той е далеч не единственият европейски политик на високо равнище, който се стреми към сближаване с Путин, особено сред представители на не-източната част на ЕС, никой друг не се държи по същия начин като Орбан. От няколко години той настоява ръководството на ЕС да премахне антируските санкции и се застъпва за отношения с държави като Русия, Китай или автократични републики в Централна Азия, основани на взаимни интереси, а не на ценности. „Отвореност към Изтока” - както унгарската дипломация нарече тази политика, след като Орбан дойде на власт през 2010 г. Така според нея Унгария щеше да развива местните пазари. Унгарският премиер отхвърля критиките например от Германия, използвайки аргумента за „двойните стандарти“ - и това не е необосновано, като се има предвид икономическата политика на Германия.    Орбан с удоволствие позира с популисти, диктатори и крайно десни    В същото време политиката на Орбан вече няколко години надхвърля чисто икономическия прагматизъм. Никой друг високопоставен политик в ЕС не работи толкова активно по създаването на нелиберални съюзи. И никой друг не позира с такова удоволствие с популисти, диктатори и крайната десница.  -Орбан е основният привърженик на авторитарните президенти на Западните Балкани Александър Вучич (Сърбия), Мило Джуканович (Черна гора) и Милорад Додик (Република Сръбска в Босна и Херцеговина), както и на бившия македонски премиер Никола Груевски, осъден в родината си, но получил политическо убежище в Унгария.  - Наред със Сърбия Унгария е сред най-активните в промотирането на идеята за сътрудничество с Китай във формат „17 + 1“.  - Освен това премиерът поддържа тесни контакти с израелския премиер Бенямин Нетаняху и турския президент Реджеп Тайип Ердоган.  - Той стана първият от всички политици на високо равнище в ЕС, който поздрави президента Доналд Тръмп за победата му на изборите през 2017 г., а през 2019 г. - единственият европеец, който присъства на встъпването в длъжност на бразилския президент Жаир Болсонаро.  Освен това от няколко години Орбан пречи на ЕС и НАТО при вземането на важни външнополитически решения: през 2016 г. Унгария блокира резолюцията на ЕС, критикуваща Китай, а тази година няколко резолюции на ЕС, осъждащи окупационната политика на Израел на Западния бряг, както и скорошното турско нашествие в Сирия.    „Орбан изгражда романтичен национализъм“    Политологът Петер Креко от будапещенския ляволиберален институт „Политически капитал“ счита, че Унгария е направила избор в полза на „специален път на външната политика“. „Орбан е все по-близо до авторитарните държави, не само защото ги смята за модел, а и защото обкражението му понякога не преследва най-очевидните икономически интереси там, но и защото се вижда като един вид „строител на мостове“ и посредник между Изтока и Запада“ - предположи Креко. Бившият опозиционер, борец с комунизма с леви възгледи, философът Гаспар Миклош, когото някога Орбан уважавал толкова много, че кръстил в негова чест най-големия си син, вижда в днешната политика на Будапеща признаци за „прощаване със Запада“. „Обран изгражда романтичен национализъм, който включва такива луди елементи като например изявлението, че унгарците, като тюркски народ, се чувстват самотни в Европа“, каза Тамаш. „Под Орбан Унгария във всеки смисъл все повече и повече обръща гръб на Запада и Европа“.   ", "date": "2019.10.31", "title": "Der Spiegel: Визитата на Путин в Унгария е прощаването на Орбан със Запада"}
{"url": "http://epicenter.bg/article/Dimitar-Nedkov--Nyama-po-zloveshta-tishina-ot-zaspalite-budilnitsi-na-buditelite-/197596/11/0", "text": "  Техният будилник бил с най-обикновенна пружина от неблагороден метал. Класически часовников механизъм без грам електроника. Всеки ден трябва да го навиваш, за да не спре времето. Онова време, което било в тях и те били във времето. Сверявали своето време с ударите на манастирското клепало и поставеното начало от заклинанието, плъзнало по земята българска от монашеската килия: О, неразумни юроде! Защо се срамуваш да се наречеш българин и не четеш, и не говориш своя език?    Те нямали удобното грантовото битие на обилно финансирани от чуждоземци, така наречени днешни неправителствени организации с някаква дълбоко законспирирана, уж идеална цел. Нито били загърнати в помпозните академични тоги на някаква еразъмска общоевропейска програма, прикриваща коварен план за колонизиране на националния суверенитет на образователните системи на отделните народи.    Уникалната им читалищна самобитност палела искрата на саможертвата срещу ятагана по кърищата и гръчкото песнопеене в храмовете. Мечтаели за държава - затова първо възраждали национален идеал за свобода и независим дух на род и Отечество. Но преди пушките, най-напред се хванали за калема. Вярата им в Святото дело търпеливо плетяла паяжината на първообраза на съвременните социални мрежи с посланието: прочети, препиши, препредай. Живот срещу слово – бихме определили мисията на тогавашните безсребърни книжовници, търкали многократно занданите – предавани и заклеймявани пред поробителите от властоугодно пресметливи безкнижни родоотстъпници.    Идея нямали, че ще бъдат наречени с непреводимото на чужд език – Будители. Мъглява била представата им - до какво ще довeде пробуждането на цял народ от кошмарния сън на едното оцеляване. Но упорито, саморъчно стъкмявали декорациите за поредната самодейна сценка на “Многострадална Геновева”, за да изяснят социологията на публиката – кой нашенец в кой персонаж ще се припознае и дали залата ще запее в последния акт онова революционно призоваване: Пламни, пламни ти в нас, любов гореща... Толкова силно да запее, че местният Кириак Стефчов да запелтечи в конака обясненията си пред бея за комитаджийската песен.    Сбъдналото се Освобождението ги преименувало в – строителите на съвременна България. Едва се побрали имената и перипетиите им в едноименните симеонрадеви три мемоарни тома. Повечето нетърпеливо завърнали се с тапии от европейските университети родолюбци, обладани от мечтата за европейско самочувствие и достойнство на българина.    Не ги отчаяло дори царедворното пресметливо задкулисие на привнесения монарх, довело страната до разорителна национална катастрофа след първата световна война. Съблекли окаляните шинели запявайки: Българийо за тебе те умряха... и започнали отначало. Защото победителите си чакали контрибуциите и репарациите, а вдовиците коматчето хляб, за да отгледат поредното осиротяло поколение българчета.    И така... до следващите национални катастрофи, чак до наши дни – оцветени в цялата палитра на стисналата за гърлото цял един народ зараза на политическия партизанлък в обществените нрави. Смъртоносната за духа хватка с палец върху сънната артерия, успиваща личността човешка в летаргията на самооцеляващия, дистанциран вече и от самия себе си индивид.    Днес будилниците на едновремешните будители са заспали безмълвни по прашясалите рафтове в антиквариата на националната памет. Никой не навива пружината на събуждането, за да гарантира навременното отваряне на очите. Неоновите лъчи на дисплеите омагьосаха с многопикселови проблясъци и сънищата - прогонвайки божествената светлина на свещите.    Никой вече не сънува революцията в съзнанието като път към свободата. Никой не изразява високогласно подозрението, че безконтролната технологична вакханалия постепенно се превръща в контрареволюция водеща към най-страшното робство – премълчаното зло от приспаната мисъл. Дигитализацията на трупана хилядолетия книжнина тихомълком пренаписва смисъла на живототворни понятия и исконни ценности, неугодни на все по-безпросветно и безнравствено управляващи елити. Растат лишени от историческа памет обезродени поколения, заспиващи единствено с мечтата за безметежно битие с несметни богатства и бляскави дрънкулки.    Няма по-зловеща тишина от заспалите будилници на будителите... Най-сигурният мълчалив знак за настъпило безвремие, превръщащо всеки първи ноемврийски ден от празник в панихида. Безмълвието на мислещите хора неусетно насажда нихилизма дълбоко в душите, изкоренявайки от тях смисъла на фундаментални ценности и най-вече идеята за саможертвена борба за тяхното съхраняване.    Заспалите будилници на будителите пропуснаха пробуждането на разрушителните сили на бесовете-достоевски, изпепеляващи мостовете между минало и бъдеще по пътя към Храма.    Новите Кириак Стефчовци режисирано заслухтяха в телевизионните студия, крещейки в слушалките на водещите – да прекъснат случайно промъкналия се на екрана, поставящ под съмнение догмата еретик. Слелите се в едно политици и търговци превърнаха властта в самоцел, а словото, в разменна монета в сделката – съвест срещу имане.   Подхвърлени грошове усмиряват радините вълнения на даскалиците срещу оджендъряването на невинното детско въображение. Безпомощни пред интернационално бюрократизирания образователен диктат родители тръпнат от мисълта, че роденото по божията воля момче може да се завърне след училище край бащиното огнище като самоосъзнало се момиче.    Замлъкналите будилници на будителите преназначиха разказвачите на орисията българска в пропагандатори и пиари на холивудската, манипулативна представа за историята – възраждаща войната и насилието върху ближния като свещенно право на по-силния над по-слабия. Отхвърлилите съблазанта на новата оферта мислители обявиха за празнодумци. Своеобразна ребрандирана фанариотщина, заличаваща българската иконостасна духовна категория – Будител.    Защото събуденият тик-такащ Будилник на Будителите е опасен часовников механизъм, възвестяващ “терора” на мисълта над властващата войнстваща посредственост. Когато му настъпи времето, би взривил задрямалите чувства на един побиращ се вече само в олющен читалищен салон, някога горд с Възраждането си народ. И тогава - в последния акт на самодейната модернистична версия на “Многострадална Геновева” може и да зазвучи някъде от населените с обикновенни люде задни редове отново: Пламни, пламни ти в нас, любов гореща...    Разбира се, ако все още времето е в нас и ние все още сме във времето -както го е изрекъл Оня, отрязалият косите си йеродякон – тръгнал по друмищата български да навива пружината на Будилниците по залостените, дори пред ботевите четници, къщя на смирената рая.", "date": "2019.10.31", "title": "Димитър Недков: Няма по-зловеща тишина от заспалите будилници на будителите..."}
{"url": "http://epicenter.bg/article/Prof--Ivan-Ilchev--Ot-vekove-Frantsiya-podkrepya-Sarbiya-na-Balkanite-v-unison-s-Rusiya--VIDEO--/197607/11/0", "text": "България не е малка държава и има значение в европейската политика. Това заяви специално пред БГНЕС историкът проф. Иван Илчев, който е и член на Смесената българо-македонска комисия по историческите въпроси.    Той е един от най-големите специалисти по история на Балканите и техните отношения с Великите сили, автор на монографиите „България и Антантата през Първата световна война“ и „Уинстън Чърчил и Балканите“. С него разговаряме за позицията на Франция и наложеното вето за разширяване на Европейския съюз с Македония и Албания на последната среща на върха в Брюксел, която се състоя в средата на октомври.    Проф. Илчев намира прилики между френската политика днес и преди 100 години.    „Франция действа в съгласие с вековната си политика на Балканите да подкрепя Сърбия и да действа в унисон с Русия“, категоричен е той, коментирайки решението на президента Еманюел Макрон да спре разширяването на ЕС, което беше осъдено от всички страни-членки.    Проф. Илчев смята, че българският отговор на тази политика за момента е адекватен, но друг е въпросът доколко ще продължим твърдо да защитаваме позицията си. Според него причината да ни липсва твърдост и последователност се дължи на определени комплекси, които ни пречат правилно да оценим мястото на България в Европа.    „Причината да ни липсва твърдост е, че все още страдаме от комплекса, че България е малка държава. Всъщност България не е чак толкова малка държава, за колкото я смятаме. Страдаме и от комплекс, че сме бедна държава, но не сме толкова бедна, за колкото я смятаме. Смятаме, че нямаме значение в европейската политика, а всъщност имаме, макар и не толкова голямо“, заяви проф. Иван Илчев.  ", "date": "2019.10.31", "title": "Проф. Иван Илчев: От векове Франция подкрепя Сърбия на Балканите в унисон с Русия (ВИДЕО) "}
{"url": "http://epicenter.bg/article/Prof--Boyan-Durankev--Zalozheniyat-rastezh-nyama-da-bade-dostignat--a-prognoziraniyat-e-nerealistichen/197522/4/0", "text": "Бюджет 2020 следва световните тенденции, които прогнозират спад на БВП като темпове на растеж, каза в интервю за Радио „Фокус“ икономистът проф. Боян Дуранкев.    Според него обаче заложените 3,4% растеж за тази година няма да бъдат достигнати, а прогнозираните 3,3% за следващата година са нереалистични.    „Това, което се предвижда за следващата година – 3,3% е доста оптимистично, може би нереалистично, тъй като се очаква Брекзит по един или друг начин да се отрази неминуемо върху европейската икономика. Търговската война между САЩ и Китай и САЩ и ЕС, която е очевидна, също ще доведе до спад на икономическия растеж. И последно - централните страни в ЕС, или т.нар. Велики сили, със сигурност ще ориентират към себе си производствата и ще ги насърчават, отколкото за периферията на ЕС“, каза още икономистът.    Макрорамката на бюджета носи оптимистичен характер, но е много възможно да се наложи още в началото на следващата година да се реагира с план „Б“ при прогноза за по-ниски темпове на икономически растеж, допълни проф. Боян Дуранкев. Той коментира още, че е необходимо качество в сферите, към които се насочват допълнителни средства. По думите му, увеличение на заплатите на учителите не означава по-добро качество на образованието, подобна е ситуацията и по отношение на здравеопазването.    Тази година България няма да изпълни един от критериите за влизане в чакалнята на Еврозоната, каза още проф. Дуранкев. Той отбеляза, че покупката на самолетите F -16 ще увеличи дефицита в бюджета.   „Отдавна се правят сметки, отдавна се гледа какво ще се проверява в България. Имаме някои диспропорции, дисбаланси, проблеми с две – три банки, но това се изчиства. Тъй като ЕС има полза да бъдем в Еврозоната, очевидно е, че ще получим покана. Тази година единият от критериите няма да бъде спазен, но ако отговаряме последователно на критериите, това може да ни се прости и 2022 година най-рано да влезем в Еврозоната“, обясни икономистът.  За да получи страната ни покана за влизане в чакалнята на Еврозоната, догодина не трябва да се допуска отново по-висок дефицит в бюджета, допълни проф. Боян Дуранкев. Обещаният от страната ни дефицит е 2%, каза още икономистът.    Не само държавата, но и частният бизнес трябва да бъде генератор на икономическия растеж, каза професорът още. По думите му, 1% прираст на БВП на Германия не се компенсира с 5% ръст на БВП на България, т.е. ножицата между България и другите европейски страни продължава да е силно разтворена и растеж от 3,3% не е догонващ. Достигането на средното ниво на ЕС изисква доста десетилетия, допълни Дуранкев.   „Това означава и друго – в България бизнесът не успя да надскочи ниското си ниво, а работата, която се предлага е на почти 55% минимална работна заплата навсякъде. Тези оферти на бизнеса подсказват, че българите, които искат по-добър живот и бъдеще, ще потърсят пристан далеч от България“, каза икономистът. Частният бизнес трябва да потърси иновативни решения с високи доходи и заплащане, каза още той.  ", "date": "2019.10.31", "title": "Проф. Боян Дуранкев: Заложеният растеж няма да бъде достигнат, а прогнозираният е нереалистичен"}
{"url": "http://epicenter.bg/article/-quot-Toplofikatsiya-Vratsa-quot--Osiguryavaneto-na-kachestvena-i-nadezhdna-usluga-e-klyuchat-kam-uspeha/197541/4/0", "text": "    -  Смятам, че осигуряването на качествена и надеждна услуга е ключът към успеха. Доверието, което ни гласуват клиентите, е доказателство, че са доволни от услугата. - Дружеството е създадено през 1968 година, като приемник на индустриалната котелна централа “Градска”. По това време топлоцентралата е снабдявала с промишлена пара текстилния комбинат “Вратица” и другите предприятия в Източно индустриалната зона на града. През следващите години предприятието е развивало своята топлофикационна мрежа, обхващайки 60% от сградите в града. В средата на 90-те години е извършена подмяна на горивната база от мазут на природен газ на отоплителните централи „Градска” и „Младост”, които се превръщат в основни топлоизточници. През 2004г. дружеството е приватизирано и тогава се разработва и прилага проект за повишаване на енергийната му и икономическата ефективност. През 2013г. заработи инсталация за изгаряне на биомаса с топлинна мощност 5 мв. - Сериозна работа. Целим да сме по-бързи, по-точни и по-гъвкави, за да отговорим на променящите се условия в сектора ни. Обещахме на жителите на град Враца, че ще положим максимални усилия за подобряване и модернизиране на предлаганите от нас услуги и стриктно го спазваме. - Подобряване на комуникацията с тях. Стартирахме единен национален телефонен номер 0700 89 032, за да сме по-гъвкави и полезни на нашите клиенти. Наскоро пуснахме анкета, за да научим какви са очаквания на нашите битови абонати към услугите ни. Искаме да разберем какви са потребностите им и да се опитаме да ги задоволим в максимална степен. - Добър въпрос, но който смята, че може да даде верния отговор, заслужава награда. Според мен всичко се корени в организацията на работата, в доброто функциониране на всички звена, следването на общи цели от всички и добрата вътрешна и външна комуникация. „Топлофикация Враца“ ЕАД ще продължи да работи усърдно всеки ден, за да осигури качествена и достатъчно евтина услуга на своите абонати.", "date": "2019.10.31", "title": "\"Топлофикация Враца\": Осигуряването на качествена и надеждна услуга е ключът към успеха"}
{"url": "http://epicenter.bg/article/Kitay-pusna-uslugi-ot-peto-pokolenie---5G-e-veche-tuk-/197551/4/0", "text": "Най-големите мобилни оператори в Китай днес пуснаха услуги от пето поколение - т.нар. 5G, предоха ТАСС и БТА, цитирайки агенция \"Синхуа\".    Съвместното изявление бе направено на церемония по откриването на международно изложение за телекомуникации в Китай. Планът бе това да се случи догодина, но заради напрежението със Съединените щати и бойкота на китайско оборудване, както и заради открития конфликт с гиганта в бранша \"Хуауей\", процесът бе ускорен и Пекин реши да направи по-бързо скока към технологията, която се очаква да промени индустрията и начина на живот на милиони по света в следващите години.   \"Макар някои други държави вече да пуснаха 5G услуги по-рано тази година, Китай ще има най-голямата действаща търговска 5G мрежа в света\", отбелязва  Крис Лейн от консултантската компания \"Сандфорд Си Бърнстайн\".   Трите държавни компании в сектора направиха дебют с мобилни телефонни услуги от пето поколение - преломен момент в усилията на страната да стане технологична сила, макар да е в търговска война със САЩ.    Най-големият оператор \"Чайна мобайл\" (China Mobile Ltd.) представи мрежата си в 50 града, сред които Пекин, Шанхай и Шънджън, с пакет от 128 юана (18 долара) на месец. Конкурентните \"Чайна телеком\" (China Telecom Corp.) и \"Чайна юником Хонконг\" (China Unicom Hong Kong Ltd.) също въведоха услугите си при подобни тарифи, посочва \"Блумбърг\".        ", "date": "2019.10.31", "title": "Китай пусна услуги от пето поколение - 5G е вече тук!"}
{"url": "http://epicenter.bg/article/S-15-leva-se-uvelichava-liniyata-na-bednost-za-sledvashtata-godina/197584/4/0", "text": "С 15 лева се увеличава линията на бедност за 2020 година в сравнение с тази. Нейният размер се определя ежегодно в зависимост от промяната на доходите в цялото общество. Догодина той ще е 363 лева, реши правителството.    По този начин ще се увеличи и размерът на месечните помощи за хората с увреждания.    С 4,3 на сто се увеличават размерите на месечните помощи на 650 хил. хора с увреждания. Те са обвързани процентно към линията на бедност и са диференцирани според степента на увреждане.    За хората с 50% до 70,99% увреждане сумата ще бъде 25,41 лв. на месец. За тези с над 90% увреждане и с право на чужда помощ, които получават и социална пенсия, месечното подпомагане ще достигне 206,91 лв.    При определен размер на линията на бедност от 363 лева под прага на бедност са 1 милион и 663 хиляди от българите, или 23,6% от населението на страната.    Този праг обикновено се използва и при определянето на нуждаещите се пенсионери, които получават добавки към пенсиите си по Великден и Коледа.", "date": "2019.10.31", "title": "С 15 лева се увеличава линията на бедност за следващата година"}
{"url": "http://epicenter.bg/article/Bankite-ni-s-pechalba-ot-1-3-mlrd--lv--kam-30-septemvri-/197589/4/0", "text": "Към 30 септември 2019 г. печалбата на банковата система е 1.3 млрд. лв., или с 4.2 на сто (51 млн. лв.) повече от тази за същия период на 2018 г., съобщава Българската народна банка.    Показателите за възвръщаемост на активите (ROA) и за възвръщаемост на капитала (ROE) към края на отчетния период са съответно 1.52 на сто и 11.82 на сто.    Собственият капитал в баланса на банковата система в края на септември възлиза на 14.3 млрд. лв. През третото тримесечие той нараства със 188 млн. лв. (1.3 на сто), като прирастът се дължи предимно на увеличения размер на печалбата, посочват от БНБ.    През третото тримесечие на 2019 г. активите на банковата система нарастват общо с 2.7 на сто (2.9 млрд. лв.) и към края на септември достигат 111.5 млрд. лв.    Брутният кредитен портфейл на банковата система нараства за третото тримесечие с 1.4 млрд. лв. (2.3 на сто) до 64.6 млрд. лв. В това число кредитите за домакинства се увеличават с 672 млн. лв. (2.9 на сто), за нефинансови предприятия с 580 млн. лв. (1.6%), за други финансови предприятия със 166 млн. лв. (4.7 на сто) и за сектор държавно управление - с 26 млн. лв. (3.3 на сто).    Брутният размер на необслужваните кредити и аванси в края на септември възлиза на 6 873 млн. лв. (при 6 478 млн. лв. в края на юни 2019 г.), а делът им в общата сума на брутните кредити и аванси е 7.4 на сто (при 7.2 на сто в края на юни).    Нетната стойност на необслужваните кредити и аванси (след приспадане на присъщата за тази класификационна категория обезценка) е 3 515 млн. лв. (при 3199 млн. лв. към края на юни), а делът й в общата нетна стойност на кредитите и авансите възлиза на 3.9 на сто (при 3.7 на сто в края на юни).    Депозитите в банковата система през третото тримесечие на 2019 г. нарастват с 3.0 процента (2.7 млрд. лв.) до 94.5 млрд. лв. Увеличение има при депозитите на нефинансови предприятия (с 8.3 на сто или 2.1 млрд. лв.), на домакинства (с 1.6 на сто или 896 млн. лв.) и на кредитни институции (със 7.2 на сто или 383 млн. лв.).    Намаление е отчетено при депозитите на секторите държавно управление (с 13.4 на сто или 355 млн. лв.) и други финансови предприятия (с 8.0 на сто или 299 млн. лв.).", "date": "2019.10.31", "title": "Банките ни с печалба от 1.3 млрд. лв. към 30 септември "}
{"url": "http://epicenter.bg/article/Lachezar-Bogdanov--Byudzhet-2020-e-malka-stapka-kam-izlizane-ot-bednostta-/197597/4/0", "text": "Освен пари, в бюджет 2020 личат и някои реформи. Като например, че вече средства ще се дават, за да се привличат по-мотивирани и млади учители в сферата на образованието. Виждаме, че в това отношение се отпускат пари за постигнати резултати и като цяло вече се поставят някакви цели в образованието. ТОЛ системата също е вид промяна, защото реално погледнато потребителите ще финансират бъдещите пътища, така че определено има стъпки към промяна.   Такъв коментар направи в предаването ''Лице в лице'' по bTV Лъчезар Богданов, главен икономист в Института за пазарна икономика относно Проектобюджет 2020.    ,,Ще се променят разходите, с които ще се финансират социалните услуги и по този начин хората ще имат възможност да се измъкнат от бедността. Много деца, например, не ходят на училище не защото не искат, а защото родителите им са бедни. Точно такива насочени политики са нужни. Досега социалната ни политика беше подчинена на схващането, че на всеки се полага по нещо, което не беше правилно. Така че тези промени са за да се промени това и да излезем от бедността'', допълни още експертът за бъдещия бюджет и сподели, че след икономическата криза през 2009 г. бюджетното мислене у нас е било как да оцелеем, за да не последваме съдбата на Гърция.    ,,Както изглежда по бюджета, доходите ще растат, пенсиите също малко ще се вдигнат... но е и важно какво ще се случи в реалния сектор, какво ще се случи в индустриалното ядро на Западна Европа, като в една Германия, например. Но най-важното в крайна сметка е бюджетът да удържи на един евентуален външен шок'', посочи в заключение Богданов.", "date": "2019.10.31", "title": "Лъчезар Богданов: Бюджет 2020 е малка стъпка към излизане от бедността "}
{"url": "http://epicenter.bg/article/Vasil-Velev--Danachnata-politika-na-pravitelstvoto-e-dobra-/197598/4/0", "text": "Макрорамката, която е заложена в бюджета, на този етап е амбициозна. Надяваме се да на създаде проблем. Това каза в предаването \"Плюс-минус\" по Нова телевизия председателят на Управителния съвет на Асоциацията на индустриалния капитал в България Васил Велев по повод приетия днес от Министерски съвет проект на бюджет за 2020 година.    Според главния икономист на КНСБ Любен Томев рамката на бюджета е реалистична на базата на брутния вътрешен продукт. Това дава добра перспектива и за политика за доходите в следващите години, добави той.    Важен елемент от този бюджет е вътрешното потребление, което е основният двигател на растежа, посочи синдикалистът.    По думите му тревога буди състоянието на пазара на труда. Виждаме, че за следващата година прогнозата е да има отрицателен тренд и заетите да почнат да намаляват. На фона на демографската криза това очевидно ще бъде един от рисковете за икономическия растеж, коментира Томев.    Васил Велев отбеляза, че при заложен икономически ръст от 3,3% за всяка от следващите три години би било добре да се заложи определен излишък в Бюджет 2020.    Един дефицит до 1,5-2% би дали стимул за икономически арстеж, който после ще се върне обратно в бюджета, посочи Любен Томев.    С дефицит на прага на криза няма да спазим Маастрихтските критерии ще се отдалечим от Еврозоната, опонира Васил Велев.    Според главния икономист на КНСБ трябва да има повече заложени пари в бюджета за заплатите на учителите.    Данъчната политика е добра. Правителството дойде на власт с обещанието, че до края на мандата си няма да променя данъците. Тази предвидимост и предсказуемост е добра за развитието на доходите. Политиката за доходите е прекалено амбициозна, особено що се отнася до това, че не се предвиждат реформи в администрацията. Заплатите се повишават механично с 10%, повишава се и минималната заплата. Хората, които ще трябва да изработят това увеличение за бюджетния сектор, реално ще имат по-малка увеличение на заплатите от това за бюджетния сектор, коментира още Васил Велев. ", "date": "2019.10.31", "title": "Васил Велев: Данъчната политика на правителството е добра "}
{"url": "http://epicenter.bg/article/Krazhbite-v-ES-sa-namaleli-s-24--otchita-Evrostat/197512/3/0", "text": "Между 2011 и 2017 г. регистрираните от полицията кражби в ЕС са намалели с 24% от 522 000 на 396 000, сочат публикувани днес данни на статистическата служба Евростат, съобщава БНР.   За сравнение между 2008 и 2011 г. е отбелязан ръст от 4 на сто.    През 2017 г. най-голям брой от този вид престъпления е имало в Белгия – 167 на 100 000 души население. Следват Франция – 150, Испания – 144 и Англия и Уелс със 132.    Най-ниско е нивото в Словакия и Унгария – по 9, следвана от Словения с 12    В България през 2017 г. са регистрирани 22 кражби на 100 000 души население.    Статистиката е за престъпления, при които някой използва физическа сила, оръжие или заплаха, за да открадне от друг, включително в банка, магазин и др., уточняват от Евростат.    Кражби, при които не е използвано насилие, принуда и заплаха, не са включени в тази статистика.", "date": "2019.10.31", "title": "Кражбите в ЕС са намалели с 24%, отчита Евростат"}
{"url": "http://epicenter.bg/article/Aktsiya--quot-Zima-quot--Zapochvat-proverki-na-shofyori--velosipedisti-i-peshehodtsi/197528/3/0", "text": "„Пътна полиция” започва масови проверки на автомобилите по пътищата от 1 ноември. По време на нея от КАТ ще проверяват изправността на фаровете, чистачките и устройствата за почистване на стъкла на автомобилите, съобщи Нова телевизия.   Ще се следи и за качеството на гумите на колите - дали имат достатъчно грайфер. Освен това ще има засилен контрол над велосипедистите и пешеходците. Полицаите ще следят дали те пресичат правилно и на обозначените за това места.", "date": "2019.10.31", "title": "Акция \"Зима\"! Започват проверки на шофьори, велосипедисти и пешеходци"}
{"url": "http://epicenter.bg/article/VAS-potvardi-uvolnenieto-na-Rumyana-Chenalova-po-predlozhenie-na-Hristo-Ivanov-/197535/3/0", "text": "Тричленен състав на Върховния административен съд (ВАС) с председател Румяна Папазова и членове Николай Гунчев и Десислава Стоева потвърди решението на Висшия съдебен съвет (ВСС) от 19 ноември 2015 г., с което бившата съдийка в Софийския градски съд (СГС) Румяна Ченалова бе дисциплинарно уволнена по предложение на тогавашния правосъден министър Христо Иванов,      Казусът \"Ченалова\" е особено интересен, тъй като на заседанието си през 2015 година кадровият орган, който все още не бе разделен на две отделни колегии, напълно единодушно гласува уволнението на съдийката. Решението на ВСС дойде заради дисциплинарно производство, в което бяха обединени три предложения за налагане на наказания. Първото бе по предложение на кадровиците Галя Георгиева, Даниела Костова, Соня Найденова, Димитър Узунов и Каролина Неделчева заради казуса \"Белведере\", а второто – на Георги Колев, Румен Боев, Димитър Узунов, Юлиана Колева и Михаил Кожарев заради неспазване на сроковете за произнасянето по 50 дела. Третото предложение за дисциплинарно наказание бе на тогавашния правосъден министър Христо Иванов.    След увлонението на Румяна Ченалова, тя атакува решението на съвета пред ВАС, а тричленен състав реши, че в процедурата има съществени нарушения, тъй като според Тълкувателно решение №7 от юни 2017 г. на Първа и Втора колегия на ВАС, членовете на ВСС, които са вносители на предложението за дисциплинарно наказание не могат да бъдат участници и в дисциплинарния състав, който се произнася по него. В случая се оказа, че двама от кадровиците предложили Ченалова за наказание влязоха и в състава на дисиплинарната комисия.    Предложението на Христо Иванов бе обявено от тричленния състав на ВАС за изрядно и точно заради него потвърди уволнението на съдийката. Според бившия правосъден министър, Ченалова е извършила нарушения, изразяващи се в забавяне на производство, нарушение на Етичния кодекс, накърняване престижа на съдебната власт и неизпълнение на други служебни задължения. По-късно обаче петчленен състав на ВАС сметна, че в решението на тричленния състав няма правни изводи за материалната законосъобразност на решението на ВСС, заради което делото стартира отначало.    Сега върховните съдии от новия тричленен състав решават, че оспореното решение на ВСС е постановено от материално компетентен орган, спазени са критериите по чл. 309 от Закона за съдебната власт, мотивирано е изчерпателно, подробно са изложени фактическите и правни основания за постановяването му. Решението е взето при наличие на необходимия кворум и с изискуемо мнозинство.    \"В оспореното решение на ВСС е посочена коректно правната квалификация на извършените дисциплинарни нарушения, описани са надлежно фактите и обстоятелствата във връзка с извършването им и доказателствата, които ги установяват. Налице са основанията за реализиране на дисциплинарната отговорност на магистрата, като вид юридическа отговорност, която се реализира при доказано дисциплинарно нарушение, обусловено от установено деяние - действие или бездействие, обективно несъответстващо между правно дължимото и фактически осъщественото поведение; вредоносен резултат; причинна връзка между деянието и резултата; противоправност на деянието от обективна страна и вина на дееца от субективна страна. В случая се установяват по безспорен начин посочените елементи на визираните в решението на ВСС нарушения, установени с решението на дисциплинарния състав, въз основа на предложението на министъра на правосъдието, както и наличието на субективния елемент на виновно поведение (действие или бездействие) на магистрата.    За установяване на нарушенията са събрани множество писмени и гласни доказателства, приложени в дисциплинарната преписка и обосноваващи извършените нарушения, от министъра на правосъдието са представяни и в хода на производството актове от проверки и становища от Инспектората към ВСС, както и копия на търговските дела, по които са извършени нарушенията, визирани в предложението му. Извършена е задълбочена проверка въз основа на обширен доказателствен материал. В дисциплинарното производство е спазено изискването по чл. 309 от ЗСВ, според който при определяне на дисциплинарното наказание се вземат предвид тежестта на нарушението, формата на вината, обстоятелствата, при които е извършено нарушението, и поведението на нарушителя\", пише в решението на върховните съдии.    \"В предложението на министъра на правосъдието, и в предложението на дисциплинарния състав до ВСС, редом с подробното и изчерпателно описание на фактите и обстоятелствата във връзка с дисциплинарните нарушения, са цитирани конкретните текстове от Търговския закон и ГПК, визиращи служебните задължения на съдията при воденето на делата, които са нарушени или не са били изпълнени от дисциплинарно наказаното лице, имащи отношение към приетите от фактическа и правна страна нарушения. Дисциплинарните нарушения са юридически формулирани от фактическа страна, като са посочени конкретните действия или бездействия и последиците от тях и причинната връзка между тях. От правна страна са били изведени изводи на основание фактическите констатации от обективна и субективна страна за съставомерност на нарушенията. Установено и посочено е конкретното отношение на нарушителя към извършеното от него и настъпилите последици\", смята още тричленният състав на ВАС.    Решението подлежи на обжалване пред петчленен състав на ВАС.  ", "date": "2019.10.31", "title": "ВАС потвърди уволнението на Румяна Ченалова по предложение на Христо Иванов "}
{"url": "http://epicenter.bg/article/Dve-momicheta-ot-Harmanli-instseniraha-otvlichane--otkriha-gi-v-haskovski-hotel-s-momcheta-/197540/3/0", "text": "Две момичета инсценираха отвличане, откриха ги в хасковски хотел с момчета, съобщиха от полицията в Хасково, предава Дарикнюз.    Две приятелки на 17 и 22 г. вдигнаха на крак полицейското управление в Харманли. В рамките на 2 дни - от 27 октомври, те поддържали заблудата, че са отвлечени от непознати лица. Чрез съобщения до родителите си, те отстоявали версията, че се намират заключени в Първомай и Чирпан.    Веднага са сформирани оперативни групи, които обявили момичетата за издирване и започнали действия за установяване на местонахождението им.    В хода на оперативно-издирвателните действия, на 29 октомври, момичетата заедно с 1-годишното дете на по-голямата, са намерени в хасковски хотел в компанията на двама свои приятели, в добро физическо и психично здраве.    От разговорите с тях станало известно, че са напуснали домовете си по собствено желание, за да се видят с момчетата, с които поддържали интернет комуникации и с които желаели да прекарат няколко дни в Хасково.    Инсценираното отвличане е било с цел да нямат конфликт с родителите си. Материалите за поведението на непълнолетната харманлийка, ще бъдат предадени на Местната комисия за борба срещу противообществените прояви на малолетни и непълнолетни -Харманли.  ", "date": "2019.10.31", "title": "Две момичета от Харманли инсценираха отвличане, откриха ги в хасковски хотел с момчета "}
{"url": "http://epicenter.bg/article/Verizhna-katastrofa-mezhdu-tri-TIR-a-kray-Montana--po-chudo-nyama-postradali/197549/3/0", "text": "В 10.54 часа е получен сигнал за пътен инцидент между тежкотоварни автомобили на път Е-79, в района на село Долна Вереница, община Монтана. Това съобщиха от пресцентъра на МВР.   При пристигането си на местопроизшествието дежурният автопатрул е установил, че е настъпила верижна катастрофа между три ТИР-а. Произшествието е станало при разминаване на два от тях, при което единият е препречил пътното платно. При произшествието няма пострадали.   Движението се регулира от екип на \"Пътна полиция\" при ОДМВР-Монтана, като обходният маршрут е по път III-112, през село Доктор Йосифово.", "date": "2019.10.31", "title": "Три ТИР-а се удариха верижно край Монтана, по чудо няма пострадали"}
{"url": "http://epicenter.bg/article/Prokuraturata-za-tragediyata-v-Kardam--Ne-se-kasae-za-sklonyavane-kam-samoubiystvo-/197581/3/0", "text": "„В никакъв случай не се касае за склоняване към самоубийство на пострадалите деца”. Това каза районният прокурор на Генерал Тошево Йорданка Чанева по казуса със смъртта на 9-годишното дете от Кардам, съобщи Нова телевизия.    В сряда от държавното обвинение съобщиха, че работят по такава версия и, ако тя се докаже, майката на детето може да стане обвиняема. Причината – сипала на сина си вечерята, от която се предполага, че момченцето може да се е отровило.    „Не са установени нито такива вещества, нито опаковки, които да насочат разследването в някаква посока. А съдебно-медицинската експертиза за аутопсия на труп не показа никаква видима причина за смъртта”, поясни прокурор Чанева.    По-рано днес стана ясно, че животът на сестрите на починалото момче, които бяха хоспитализирани също със симптоми за отравяне, е вън от опасност. Момичетата са на възраст 7 и 11 години.    Социалните тепърва ще решават дали да изведат всички пет деца от почерненото семейство.", "date": "2019.10.31", "title": "Прокуратурата за трагедията в Кардам: Не се касае за склоняване към самоубийство "}
{"url": "http://epicenter.bg/article/Generalniyat-advokat-na-Sada-na-ES-podkrepi-KPKONPI-za-konfiskatsiya-na-imushtestvoto-na-Tsv--Vasilev-/197592/3/0", "text": "Излезе ключово становище на Генералния адвокат на Съда на Европейския съюз (СЕС) Eleanor V. E. Sharpston по преюдициалното запитване на съдия Катерина Енчева от Софийския градски съд (СГС) по делото на Комисията за противодействие на корупцията и за отнемане на незаконно придобитото имущество (КПКОНПИ) за конфискация на активите на банкера беглец Цветан Василев. Това съобщава      Генералният адвокат Sharpston в голяма степен застъпва тезата на Антикорупционната комисия и заключава, че веднъж започнато гражданското производство по конфискация на престъпно имущество се води независимо от наказателното производство, образувано срещу разследваното лице.    \"Гражданското производство се фокусира върху имуществото, а не върху лицето, което е разследвано\", пише още в становището.    Според Sharpston произходът и начинът на придобиване на активите се разследват с оглед определяне дали те трябва да бъдат запорирани или конфискувани.    \"Гражданската конфискация не е обвързана с резултата от наказателното производство\", смята още Eleanor V. E. Sharpston.    Същата теза многократно застъпваше и вече бившият председател на КПКОНПИ Пламен Георгиев, който остро възрази срещу преюдициалното запитване на съдия Катерина Енчева от СГС до Съда в Люксембург.    През пролетта на 2018 г. Георгиев изрази опасения, че питането има за цел блокиране на делото, което КПКОНПИ води срещу укриващия се в Сърбия Цветан Василев. \"Смущаващото в преюдициалното запитване на СГС е, че то възпроизвежда обстоятелства, посочени от страна на Цветан Василев\", каза в интервю за \"Правен свят\" Георгиев.    Думите му станаха повод за масирана кампания срещу него, в която основни действащи лица бяха ръководствата на Съюза на съдиите в България (ССБ) и на Върховния касационен съд (ВКС) Лозан Панов, както и медиите, собственост или финансирани от подсъдимите Иво Прокопиев и Цветан Василев.    По-късно Пламен Георгиев изрази очаквания, че СЕС ще се произнесе в полза на Комисията по запитването на Катерина Енчева. Според него множество от страните членки на Общността са застъпили тезата, че гражданската конфискация следва да продължи, без значение какво е решението по хода на наказателното производство, защото то е само повод за искането за запор или конфискация на имуществото, за което се твърди, че е придобито по престъпен начин.    Същото мнение сега се застъпва и от Генералния адвокат на СЕС, но това не означава, че Съдът ще вземе това решение. Все пак практиката на Съда в Люксембург сочи, че в повечето случаи произнасянето съвпада със становището на Генералния адвокат.    Ако и СЕС се произнесе в полза на КПКОНПИ, то решението ще има правни последици за гражданската конфискация не само у нас, но и в целия Европейски съюз.    За момента е ясно, че становището на Генералния адвокат Eleanor V. E. Sharpston дава много ясна оценка и за скандалното тълкувателно решение на ВКС, прието точно преди година, с което върховните магистрати направиха неуспешен опит за саботаж на гражданската конфискация. Със спешна промяна в законодателството този маньовър на противниците на Антикорупционната комисия бе предотвратен.    Към днешна дата Пламен Георгиев е генерален консул на България във Валенсия, а малко след като прати запитването до СЕС съдия Катерина Енчева бе командирована като експерт на България в Европейската комисия. Последното стана с любезното съдействие на председателя на ВКС Лозан Панов. Заради запитването на СГС обаче много от делата по конфискация на престъпно имущество, които КПКОНПИ води са във фаза изчакване на произнасянето на Съда на Европейския съюз, което се очаква да се случи до броени седмици.", "date": "2019.10.31", "title": "Генералният адвокат на Съда на ЕС подкрепи КПКОНПИ за конфискация на имуществото на Цвeтан Василев"}
{"url": "http://epicenter.bg/article/zagotovka-3/197572/2/0", "text": "  Новоизбраният кмет на Будапеща Гергей Карачон изпрати видео-обръщение до независимия кандидат за кмет на София Мая Манолова, в което изразява подкрепата си за предстоящия балотаж тази неделя.   Проевропейски настроеният градоначалник нанесе първа изборна загуба на Виктор Орбан за последните десет години. „Сигурен съм, че това, което гражданите на Будапеща успяха да постигнат, ще постигнат и гражданите на София.  Затова призовавам в неделя да излязат и да гласуват за опозиционния кандидат Мая Манолова, за да може и София да бъде по-свободна, по-солидарна, по-зелена и по-европейска.“, казва Карачон във видеото си.   „Благодаря на новоизбрания кмет на свободна Будапеща Гергей Карачон за подкрепата. Приятелите на Бойко Борисов Виктор Орбан и Ердоган едва ли са щастливи, но кметовете на вече свободните градове Будапеща и Варшава се подкрепят и вярвам, че София в неделя ще бъде също толкова свободна и толкова горда, колкото Будапеща\", каза Мая Манолова. \"На всички езици думата \"свобода\" означава едно и също - отхвърляне на едноличната власт. Преди три седмици гражданите и партиите, които искаха промяна в Будапеща се обединиха. Обединиха се леви, десни, центристи, зелени и победиха едноличното управление на Орбан\", каза още тя.  Тя подчерта, че София е пред същия избор и „за да победим, за да постигнем победа, трябва да изоставим партийните си пристрастия, да се изправим и заедно да защитим свободата, върховенството на закона, демокрацията и правата на българските граждани\". \"Тази победа на партиите, които искат промяна и на гражданите в Будапеща е знакова. Знакова е и подкрепата, която получавам от Гергей точно в този момент. Тя е изключителна ценна, защото 38 хил. гласа са абсолютно преодолима разлика Трябва да се изправим, да излезем и да гласуваме в неделя, за да постигнем морална победа над контролирания, над купения, над корпоративния вот\", допълни Манолова.       ", "date": "2019.10.31", "title": "Кметът на Будапеща: Гласувайте за Мая Манолова, за да може и София да бъде по-свободна! (ВИДЕО)"}
{"url": "http://epicenter.bg/article/zagotovka-2/197571/2/0", "text": "  “Призовавам президента на България Румен Радев да чуе гласа на гражданите и да не подписва указа за назначаване на Иван Гешев за нов главен прокурор.“   Това заяви независимият кандидат за кмет  на София Мая Манолова по време на пресконференция днес в предизборния й щаб. \"Позицията ми по отношение на избора на новия главен прокурор не е от вчера, не е заявена в края на кампанията, не е чак сега, а е пак сега\", уточни Манолова и допълни, че за първи път в рамките на предизборната кампания е заявила становището си на 3 октомври в интервю за в. \"Капитал\", което е публикувано седмица по-късно.   \"Казвам го за тези, които се крият и нямат позиция по този изключително важен за българските граждани избор. Казвам го за Йорданка Фандъкова и за Бойко Борисов, които умират от страх\", заяви още Манолова.  \"Призовавам Борисов да слезе от джипа и да внесе в парламента обещаните предложения за довършване на съдебната реформа\", допълни гражданският кандидат.   Манолова отново заяви, че е готова за дебат с настоящия кмет на София и кандидат за четвърти мандат от ГЕРБ Йорданка Фандъкова.  \"Потвърдих три покани за дебат в рамките на тази седмица - на бТВ, на БНТ, на \"Спаси София. Човекът, който се крие и бяга от дебат е Фандъкова. Честно, справедливо и редно е това да се знае от столичани\", категорична бе тя.      ", "date": "2019.10.31", "title": "Мая Манолова призова президента Радев да не подписва указа за главния прокурор (ВИДЕО)"}
{"url": "http://epicenter.bg/article/zagotovka-1/197570/2/0", "text": "  Днес, в 17:30 ч. в РПУ Благоевград са извикани двама от досегашните кандидати за кмет на община Благоевград , които обявиха публично подкрепата си  Румен Томов на втори тур, съобщават от пресцентъра на БСП.     В цялата страна кампанията бе белязана от многобройни полицейски акции, насочени основно срещу кандидатите на БСП. Дни преди балотажа вниманието вече е насочено към БСП и отделно към формациите и партиите, които я подкрепят. Стоим зад всички наши кандидати и хората, които ни глacувaт доверие. Призоваваме медиите да огласят случая в Благоевград в интерес на обществото.  ", "date": "2019.10.31", "title": "БСП алармира: МВР мачка най-силно преди балотаж!"}
{"url": "http://epicenter.bg/article/Deputatite-ne-sabraha-kvorum--za-da-chuyat-SEM-za-spiraneto-na--Horizont-/197588/2/0", "text": "\r\n \r\n Днес десетимат депутатите, членове на комисията, трябваше да изслушат представителите на Съвета за електронни медии и ръководството на Комисията за регулиране на съобщенията. \r\n \r\n \r\n   \r\n Последното заседание на тази комисията  беше на 10 октомври, когато изслуша главният прокурор Сотир Цацаров, който за сега е единствения говорил пред депутатите по казуса със спрения национален ефир и политическия натиск в медията. \r\n   \r\n Предстои да бъдат поканени на изслушване бившият генерален директор на БНР Светослав Костов и журналисти от радиото. Очаква се комисията да бъде направен и анализ на действащото медийно законодателство, и по-специално в частта за финансирането на БНР и БНТ. \r\n   \r\n Предложението за създаване на временната комисия беше направено от БСП. От ГЕРБ обявиха, че ще подкрепят създаването на такава комисия и направиха и допълнително предложение, а именно - парламентът да възложи на Сметната палата да извърши одит в БНР за периода 1 януари 2017 г. – 30 септември 2019 г. \r\n   \r\n Комисията трябва да работи два месеца. Вероятно след провала на днешното заседание ще работи по-дълго. Неин председател е Тома Биков от ГЕРБ, а зам.-председател е Александър Симов от БСП. \r\n   \r\n Източник: Фрогнюз \r\n", "date": "2019.10.31", "title": "Депутатите не събраха кворум, за да чуят СЕМ за спирането на ”Хоризонт”"}
{"url": "http://epicenter.bg/article/Predizborniyat-shtab-na-BSP-Varna--Iskame-izklyuchvane-na-predatelite-ot-partiyata--Te-rabotiha-sreshtu-Ani-/197590/2/0", "text": "Ще настояваме за изключване от партията на членовете, които работиха срещу кандидатурата на проф. Анелия Клисарова, обяви на пресконференция шефът на предизборния щаб на БСП във Варна депутатът Иван Иванов, цитиран от \"Труд\".    \"Ани стана жертва на така наречената вътрешнопартийна опозиция, на мръсни вътрешно партийни войни и удари под кръста, с които бяха отклонени между 1000-1500 гласа\", каза Иванов.    Според него партийни \"функционери\" са оказвали в секциите натиск върху възрастни партийни членове и избиратели да гласуват за Костадинов, когото посочвали за автентичния кандидат на БСП. Други представители на левицата открито призовавали в социалните мрежи да не се гласува за Клисарова, а членове на градската конференция дори били кандидати в други листи за общински съветници.    Ще се вземат мерки срещу всички предатели, които работиха срещу БСП-нарушенията с факти и доказателства, които ще бъдат изпратени на Контролната комисия на\"Позитано\", заяви Иванов.    Кандидатът за кмет на БСП проф.Анелия Клисарова призова нейните избиратели да гласуват на предстоящия балотаж по съвест.    Изключено е партията да подкрепи единия или другия кандидат, БСП няма да плаща сметката за едно или друго личностно облагодетелстване, каза тя.    \"Няма как да подкрепим кандидат, който е участвал в Луков марш и има екстремистки изяви в миналото като нахлувания в Областна администрация, в циганската махала или размахва оръжие в клип по време на кампанията за евроизборите. Аз ги отдавам на грешки на растежа и на младостта. Много ми напомня на ранните изяви на един лидер на националистическа партия, за когото вече добро или нищо\", допълни Иван Иванов.    Според него градският председател на БСП Борислав Гуцанов е извадил от джоба си като факир кандидатурата на Костадинов, която е отхвърлена от висшия орган на партията. А обявеното решение за подкрепата му на втори тур според Иванов е нелигитимно. Борислав Гуцанов е юридически председател на градското ръководство, но е със снето доверие от Националния съвет на БСП, каза още депутатът.    Вчера от пресцентъра на БСП във Варна разпространиха позиция, според която местната партийна организация призовава за подкрепа на Костадинов. На балотажа в неделя БСП ще подкрепи кандидата за кмет на Варна Костадин Костадинов от партия Възраждане, се казва в разпространеното прессъобщение на Градския съвет на червената партия в крайморския град.    В него е посочено, че на свое заседание, проведено на 29 октомври, Градският съвет е отчел високата активност на членовете и симпатизантите на БСП и изказва своята благодарност към всички членове, симпатизанти и варненци, които са дали своя глас на изборите в неделя за общински съветници и за кандидата на социалистите за кмет на Варна.    \"Те се включиха активно в предизборната кампания и направиха много за доброто представяне на нашия кандидат проф. Анелия Клисарова. Ръководният орган на БСП във Варна отчете необходимостта от решителна промяна в управлението на страната. Поради това и съобразявайки се с позицията на националното ръководство на партията и на нейния лидер Корнелия Нинова, ГС на БСП - Варна единодушно прие да подкрепи кандидатурата на Костадин Костадинов за кмет на морската столица на предстоящия балотаж. Като призовава членовете и симпатизантите на партията, левите, лявоцентристките политически организации и движения, всички демократични политически партии и техните избиратели, гражданските сдружения на 3 ноември да подкрепят Костадин Костадинов и да гласуват за промяната в управлението на града ни\", се казва в съобщението на БСП.", "date": "2019.10.31", "title": "Предизборният щаб на БСП-Варна: Искаме изключване на предателите от партията! Те работиха срещу Ани!"}
{"url": "http://epicenter.bg/article/Hristo-Prodanov--BSP-e-predstavena-v-mestnata-vlast-pochti-dvoyno-poveche-sled-parviya-tur/197595/2/0", "text": "\"БСП е представена в местната власт почти двойно повече след първия тур на изборите, отчитайки двойното повишаване на броя на общинските ни съвeтници. В 34 общини спечелихме кметските избори на първи тур, а има и над 70 балотажа, които ще се проведат в неделя, в много общини имаме добри шансове. Обратното може да се каже за ГЕРБ, които в сравнение с местните избори през 2015 г. губят доверие\". Това заяви зам.-председателят на ПГ на \"БСП за България\" Христо Проданов пред Нова телевизия. Той добави, че преди началото на предизборната кампания БСП си е поставила за цел да увеличи двойно броя на общинските си съветници и го е постигнала. Христо Проданов коментира, че Мая Манолова се явила на изборите в София, за да смени статуквото и модела на управлението.   \"Тя е символ на промяната, човек който ще работи за решаване на проблемите на софиянци и е обединяваща личност, която съумя да обедини недоволните от управлението на София в последните 15 години\", посочи Проданов. Той коментира още, че политиката е състезание на платформи и приоритети и добави, че левицата е подписала споразумение с нея и социалистите ще държат на изпълнението му след като тя стане кмет. \"Изправени сме, обаче пред цялата машина на властта. Стана известно как в ромска секция от 340 гласували, 285 от тях са дали вота си за Йорданка Фандъкова. Жалкото е, че чрез пари някой си купува власт, за да може да краде още пари\", заяви Христо Проданов. Той бе категоричен, че купеният, контролираният и корпоративният вот могат да се преборят само с висока избирателна активност. \"Парите, които харчи СОС и Столична община, са парите на софиянци и те трябва да се харчат прозрачно, а не под масата и точно това искаме да постигнем\", каза още Проданов.  ", "date": "2019.10.31", "title": "Христо Проданов: БСП е представена в местната власт почти двойно повече след първия тур"}
{"url": "http://epicenter.bg/article/Kabinetat-oproverga-falshivi-novini-v-internet-za-obezshteteniyata-na-sluzhitelite-na-MVR-/197600/2/0", "text": "Правителствената информационна служба официално опровдерга фалшиви новини в интернет, касаещи Постановление на Министерския съвет № 271 от 2019 година.          Във връзка с появила се в интернет невярна информация и последвали въпроси на медии по отношение на Постановление на Министерския съвет № 271 от 2019 година, ви информираме, че това Постановление по никакъв начин не касае обезщетенията при прекратяване на служебното правоотношение на служителите на МВР.    Обръщаме внимание, че ръководството на МВР не е обсъждало и няма намерение за каквато и да е промяна на размера на тези обезщетения. Подобни намерения предварително се дискутират със синдикалните организации в МВР, които уведомяват своите членове и дават становища.    Действителното съдържание на Постановлението на МС № 271 от 2019 година се отнася до одобряването на допълнителни разходи по бюджета на МОН за настоящата година, като средствата в размер на 17 128 000 лева се осигуряват за изпълнението на десет национални научни програми.     ", "date": "2019.10.31", "title": "Кабинетът опроверга фалшиви новини в интернет за обезщетенията на служителите на МВР "}
{"url": "http://epicenter.bg/article/Zhozef-Dol--Samo-Fandakova-mozhe-da-garantira-stabilno-i-ustoychivo-razvitie-na-Sofiya--/197601/2/0", "text": "  „Само Фандъкова може да гарантира стабилно и устойчиво развитие на София“, каза Жозеф Дол - президент на Европейската народна партия. Той отправи своята подкрепа към кандидата за кмет на столицата от ГЕРБ/СДС/ Йорданка Фандъкова. Това съобщиха от пресцентъра на ГЕРБ.     Йорданка Фандъкова заслужава да получи доверието ви във втория тур на общинските избори на 3 ноември. Тя го заслужава, защото благодарение на нея и екипа й София днес е един от най-динамичните и модерно развиващи се европейски градове    Резултатите от работата на Йорданка Фандъкова са от полза за всички вас. Под нейното ръководство и благодарение на активността си, тя успя да реализира амбициозни европейски проекти за подобряване на транспорта, обновяването на градската среда, чистия въздух и бизнес екосистемата. София е град на младите и дава многобрoйни възможности за тяхното личностно и професионално развитие.    Искам да подчертая как благодарение на Йорданка Фандъкова София се превърна във фактор в областта на новите технологии.    Ние, партиите, членове на голямото политическо семейство на ЕНП, носим отговорност за Европейския съюз, длъжни сме да застанем заедно и да бъдем обединени. Не можем да толерираме разсейването на нашите гласове. Защото следствието от това е само едно – успех на популистите. Не трябва да го допускаме!    Така че, скъпи столичани, има само един кандидат за кмет на София, който може и има опит, експертиза, проекти и компетентен екип. Това е Йорданка Фандъкова.    С подкрепата на правителството на Бойко Борисов съм сигурен, че развитието на София ще продължи, за още повече резултати в услуга на столичани.    В ЕНП сме убедени - Йорданка Фандъкова е най-добрият кмет, който София може да има за стабилността и устойчивото развитие, от които се нуждаят градът и неговите жители.  ", "date": "2019.10.31", "title": "Жозеф Дол: Само Фандъкова може да гарантира стабилно и устойчиво развитие на София! "}
{"url": "http://epicenter.bg/article/Tvortsi-podkrepyat-Yordanka-Fandakova-za-kmet-na-Sofiya-/197603/2/0", "text": "  „Стартира изграждането на център за съвременно изкуство „Топлоцентрала“ на мястото на старата топлоцентрала в парка зад НДК. Вече е избран изпълнител за строителството. Планираме и две нови концертни зали.“ Това каза Йорданка Фандъковда, кандидат за кмет на София, издигната от коалиция ГЕРБ/СДС/, на среща с български актьори, певци, писатели и интелектуалци, съобщиха от пресцентъра на ГЕРБ.    На срещата присъстваха писателят Димитър Бочев, композиторът Стефан Димитров, Лъчезар Георгиев, Недко Солаков, Венелин Шурелов, Весела Ножарова, Виктор Божинов, Георги Мамалев, Силвия Кацарова, Искра Радева, Влади Въргала, Филип Аврамов, Стефан Вълодобрев, Ирина Флорин, Мими Николова, братя Аргирови, Яна Маринова, Рут Колева, Захари Карабашлиев, Яна Генова, Найо Тицин, Еми Барух, Тони Николов, Евгени Будинов, Бина Харалампиева, Ириней Константинов, маестро Людмил Ангелов, Жаклин Вагенщайн, Гергана Мудова, Герасим Георгиев – Геро, проф.Георги Арнаудов, д-р Георги Текев и др.    Йорданка Фандъкова посочи, че нашата задача е да продължим и ускорим развитието на нашия град, като продължим специалното внимание към сектора на културата и културните индустрии.“ По думите на Фандъкова нашия град е активен и жив град, а вие сте талантливите хора на София, вие сте хората, които пазите духа на този град и създавате перспектива, хората, които носите вдъхновение.    Благодаря ви за подкрепата за културата, вие сте истински меценат, не само управленец, каза Найо Тицин.    При формирането на новото пространство при централна гара се планира изграждането на нова концертна зала, предвижда и още една по-малка. В работата ни за тях планираме провеждането на архитектурен международен конкурс по примера на тези за „Топлоцентрала“ и за пространството около църквата „Св.Неделя“, посочи също Фандъкова в отговор на въпрос от Найо Тицин. Планира се и бившето трамвайно депо на бул.“Мария Луиза“ да бъде превърнато в пространство за култура. Предстои да започне ремонт на сградата на „Театър София“, каза Фандъкова.    Развитието на културата е приоритет в работата на общината, каза общинският съветник Малина Едрева. Тя посочи, че със създадените инструменти подкрепяме творците и организациите в сферата на културата.    Столична община сформира работна група, която работи по включването на бизнеса в културния сектор. Работи се по закона за меценатството, каза също Фандъкова.    На срещата присъстваха и общинските съветници Симеон Колев - Симо, проф. Иво Петров, арх.Ивайло Петков.  ", "date": "2019.10.31", "title": "Творци подкрепят Йорданка Фандъкова за кмет на София "}
{"url": "http://epicenter.bg/article/Dragomir-Stoynev-v-Sliven--Kupenite-glasove-mogat-da-badat-zalicheni-pri-golyama-izbiratelna-aktivnost/197604/2/0", "text": "  „Знаем в каква обстановка работите в Сливен. По време на чумата министър Танева обещаваше по 300 лева на прасе. Миналата седмица една телевизия показа разследване за с. Гавраилово- как преди избори парите се раздават и на хора, които нямат прасета. ЦИК глоби телевизията. Така работи ГЕРБ.\"   Това заяви Сливен зам.-председателят на ПГ на „БСП за България“ Драгомир Стойнев, който бе в града  да подкрепи ген. Кольо Милев и кандидатите на 4 – те села - Драгоданово, Крушаре, Самуилово и Сотиря, които също отиват на балотаж.    Драгомир Стойнев бе категоричен, че БСП в  Сливен има достойни кандидати, зад които застава цялата партия. По думите му разликата от първия тур може да се обърне, стига хората да гласуват и да не бъдат заложници на страха и корпоративния вот. Той даде пример с община Добрич, в която преднина от 9 500 гласа от първи тур на минали избори е била стопена на балотажа. „Всичко е в нашите ръце, аз съм тук, защото харесвам Кольо Милев и знам какво направи той за Сливен. Обикалям цялата страна и мога да кажа, че вие показвате характер, воля и сила и ГЕРБ са притеснени.“- каза Стойнев.   Драгомир Стойнев коментира още, че с намаляването на партийната субсидия и отмяната на машинното гласуване ГЕРБ са се целили в служебна победа на местните избори. „Резултатът за цялата страна е 400 000 недействителни бюлетини. Това са цели 15% от гласовете. Целта беше ясна: манипулация и възпроизвеждане на сегашната власт. Купените гласове могат да бъдат заличени при голяма избирателна активност и затова продължаваме в неделя. Това е шанс да си върнем Сливен, да вземем Твърдица и да имаме кметове, които се интересуват  от това как живеят хората“, посочи още Драгомир Стойнев.", "date": "2019.10.31", "title": "Драгомир Стойнев в Сливен: Купените гласове могат да бъдат заличени при голяма избирателна активност"}
{"url": "http://epicenter.bg/article/Izbraniyat-za-kmet-na-Nesebar-Nikolay-Dimitrov-ostava-v-aresta-/197608/3/0", "text": "Кметът на Несебър Николай Димитров който спечели изборите в неделя и още двама остават в ареста, реши апелативният спецсъд, предаде репортер на БГНЕС.    Апелативните магистрати отмениха взетата мярка задържане под стража и не взеха мярка за Атанас Япаджиев, който беше кандидат за кмет на кметство гр. Свети Влас, община Несебър.    БГНЕС припомня, че миналата седмица специализираната прокуратура повдигна обвинения срещу кандидати за кметове и общински съветници в Несебър и Св. Влас. Кандидатът за кмет на Несебър беше обвинен като ръководител на организирана престъпна група за търговия с гласове, а останалите четирима като членове на групата.    В петък специализираният съд реши, че кметът Николай Димитров, който тогава беше и кандидат за нов мандат на морския град, остава в ареста.    В апелативният съд срещу това определение има жалби от тези, които останаха в ареста и протест на прокуратурата за този, който е без мярка за неотклонение.    Междувременно на изборите се оказа, че макар и в ареста, че кметът спечели и изборите още на първи тур.  ", "date": "2019.10.31", "title": "Избраният за кмет на Несебър Николай Димитров остава в ареста "}
{"url": "http://epicenter.bg/article/Prof--Mihail-Konstantinov--Sazdavame-si-adski-glavoboliya-s-preferentsiite--a-efektat-ot-tyah-e-nulev-/197609/11/34", "text": "Проф. Михаил Константинов, председател на УС на \"Информационно обслужване\", в интервю за обзора на деня на Радио „Фокус“         Трябва да ги разделим недействителните гласове по вид. Защото се оказа, че има огромна разлика. Ще бъда кратък. За кметове недействителните гласове са около 4%, което е абсолютно в европейската норма. За общински съветници недействителните гласове са 15%, даже над 15. Което е недопустимо много, това е ненормално висок процент. А и причината е много проста. Човек вижда пред себе си една много голяма бюлетина с две групи числа – от ляво и от дясно. Ние знаем, че от ляво стоят имената на партиите и на независимите кандидати, а отзад са числата от 101 нататък за преференции. Хората не знаят, че трябва задължително да отбележат едно число от лявото множество и чак тогава да се занимават с преференции. Те обаче отбелязват някаква преференция и мислят, че са си свършили работата. Обикновено слагат преференция, която да съответства на номера на тяхната партия. Примерно ако е 20та партия, се отбелязва 120 и мислят, че са свършили нещо. Свършили са това, че гласът им е недействителен. Просто българите не могат да се справят с бюлетина, на която има две различни множества от числа.         То се обясняваше непрекъснато, но има хора, на които това им е далеч от тях. Аз не искам да обвинявам хората и да се отнасям пренебрежително към тях, но един възрастен човек това може да не го запомни. Той си знае, че трябва да гласува за номер на любимата си партия. Вижда, че от дясно стоят едни кръгчета и отбелязва там в кръгчето примерно. И повече не пипа. Защото знае, че ако пипне още някакъв номер ще си направи гласа недействителен – така си мисли. И става грешката. Да не говорим пък, че ако на някой сте му купили гласа, той изобщо съвсем не му е до това да попълва коректно бюлетината.         Целта на съхраняването на тези чували с бюлетини е именно това, ако има съдебно решение – да се отвори съответния чувал. Не забравяйте, че вече комисиите са се произнесли, от този момент нататък по-нататъшни действия по оспорване на изборния резултат могат да са само по решение на административните съдилища. Да, може, може да се отвори. Аз даже бих препоръчал независимо от това дали ще стане или не това, като отминат изборите с експериментална, да речем научна цел, да се отворят тези секции, в които има голям процент недействителни гласове, за да се потвърди това, за което аз ви говоря. Но то се потвърждава и от нашите хора по места. Те казват, че са виждали такива бюлетини, в които просто няма отбелязана партия. Има отбелязана преференция. И ясно ви е за какво става въпрос – недействителен глас.         Изобщо това никой не може да го каже. Ако те са се разпределили равномерно между отделните партии и коалиции, няма да имат никакво значение. Ние не знаем за кого са имали намерение да гласуват съответните избиратели. Във всеки случай е крайно нежелателно, бих казал недопустимо, в един от видовете избори да има такъв процент недействително гласове. 15% е африкански процент, дано не ми се обиждат колегите от Африка.         Сега ще ви разкрия една тайна, която малко хора си я спомнят. Имаше една година и то по време на управлението на демократичните сили, в която недействителни гласове стигнаха 30%. 30% стигнаха и ще ви кажа защо. В списъка с партиите, за които можеше да се гласува, нямаше номера. Сега знаете, че има първи номер, втори номер, седми номер и така нататък, човек може да си запомни номера. Там нямаше номера. Защото решиха, че трябва да гласуват само грамотните и те действително гласуваха, неграмотните изобщо не успяха да гласуват. Така че виждали сме и по-страшно нещо – 30% недействителни. Аз тогава бях член на СИК и трябва да ви кажа – имаше пълен потрес, като видяхме резултата. Ще ви кажа приблизително и числата – от около 3 млн. гласували имаше 1 млн. недействителни гласове. Пак повтарям – само за съветници. Иначе за кметове те си помнеха, кой как се казва. Но просто човек влиза в тъмната стаичка и гледа име на някаква партия – че той не го знае така. Той си знае мойте са еди-кои са, а там някакво име на партия и той просто се обърква човекът. И стигнаха 33% недействителните бюлетини. Мисля, че годината беше 1999 без да съм 100% сигурен, но май че тогава беше.         Да. Сега са по-малко. Вижте, важен е процентът. Защото ние провеждаме четири вида избори и трябва за всеки вид да се гледа по отделно. Три вида кметски и за общински съвет. Пак ще повторя – и за трите вида кметски избора са практически по 4% за всеки от тях недействителни. В горната граница на европейската норма. Но 15% не е европейска норма. Аз ви казах как става, аз мога да се обзаложа с който искате – ако отворим чувалите, това ще констатираме. Това го казват пак повтарям – хора, които са участвали в обработката на резултатите и го казват. Имаше много хора, отбелязали само преференция без никаква партия. Какъв да бъде гласът, освен недействителен?         Тези избори минаха удивително добре. На пръв поглед това противоречи с това, което казахме сега. Но не е така. Значи първо обработката на резултатите беше много стегната и бърза. Не се случи катастрофата с „Арена Армеец“. Нещо повече – хората още на другия ден в понеделник по обяд си отидоха вкъщи. Тоест прекараха най-много една нощ, а не три нощи както беше преди 4 години. Заслуга за това има изборната администрация, следват секционните комисии, общинските комисии и ЦИК. И разбира се служителите на „Информационно обслужване“ за пореден път перфектно си свършиха работата. Имайте предвид, че трябваше да се обработят огромен брой числа, милиони числа. И сега тук искам да продължа тази тема, защото тя има едно неочаквано проявление. Половината едва ли не от всички числа, които ние обработваме – това са преференциите. Тоест ние си създаваме адска работа с тези преференции. И при изкарването на данните на компютрите, и при съставянето на секционните протоколи – просто преференциите са кошмара на изборната администрация. И нека да видим какъв е ефектът от тези преференции, след като влагаме такъв огромен ресурс. Ами в София е нулев ефекта. Нито един няма разместване. Ние знаем, че пет партии вкараха общински съветници, има един независим. От тези пет партии нито една листа не беше разместена. Нито една. Подобно нещо стана и в други големи общини. Сега, има малки общини, където се получиха размествания и те подлежат на допълнителен анализ. Но има един много друг интересен феномен – някой път разместват листата, но не променяха състава на хората, които отиват в съвета. Примерно партията вкарва трима души с преференции, третия сте го направили втори и какво от това? То и без преференции пак първите трима отиваха. Ще ви дам за пример преференциите при европейските избори, които се проведоха през май през тази година. В листата на БСП господин Станишев от пето място отиде на второ място с преференции. Е да де, ама листата на БСП имаше пет избрани кандидати, така че той си отива все едно със или без преференции. Имаше само една преференция действаща – господин Слабаков, който успя да се класира на второ място в листата на НДСВ и стана депутат. Тоест при европейските избори имаше една промяна. При тези местни избори големите общини… ето София например – никаква промяна нямаше. Така че трябва да се замислим за следното – има ли смисъл от тези преференции при това положение, трябва ли да свалим още преференциалния праг? Но да влагаме огромен ресурс, 50% от ресурса за обработка на резултатите, ние го влагаме с точно нулев резултат. Мога да ви кажа и още числа. Има 5 хиляди /…/ нещо такова беше общия брой, но не гарантирам за бройката, защото ме хващате в движение. И примерно 900 размествания в листите. Да кажем 18 на сто. Да де, ама много от тези размествания нищо не разместват всъщност. Третия го правите втори и какво от това? Има един анализ, който ние ще направим и ще го представим на обществеността – да видим колко са реалните размествания. Тоест кога някой отзад в листата се е класирал напред и изместил някой от предните. Това е истинското действие на преференцията. Това е засега моя кратък коментар върху преференциите.         Да, те се появиха, защото хората виждаха още едно множество с числа. Ако, грубо казано, на бюлетината ги нямаше тези преференции, избирателите щат-не щат щяха да си отбележат любимата партия. Защото те помнят номерът на партията, нали разбирате. Номерът го помнят и те си го пишат, те са си го записали даже на листче някои от тях. Да, но като влезе вътре се шашка човека – гледа тука числа, там числа, отбелязва едно число, което знае, че трябва да го отбележи и повече не пипа. Ама е отбелязал в грешната графа, в грешното множество от числа.         И гласът е недействителен. Аз предпочитам да говоря за действителни и недействителни гласове.         Защото бюлетината е всъщност материалният носител на гласа.         Това е законовият термин в кодекса – глас, действителен и недействителен.         Първо аз мога да коментирам само в техническо отношение на нещата.         Да, никаква политика няма да коментирам. Очаквам резултатите да бъдат буквално светкавично обработени. Вие знаете, екзит пола ще излезе към 20.00 ч., преди 20.00 ч. ще излезе текущия екзит пол по всички медии в нарушение на закона. А пък ние ще обработим резултатите до към полунощ някъде. Тоест, грубо казано, общинските комисии ще дадат резултатите си буквално няколко часа след приключване на изборния ден. Който не го мързи да стои на компютъра ще види точния резултат някъде към 1-2 след полунощ.         Вижте, ако ме бяхте питали малко по-рано, щях да се обадя на моите хора да ми кажат. Аз просто в момента пътувам и нямам достъп до нашите данни. Но достатъчно са. Вие знаете, че много балотажи има в градовете с райони. Например София е с много районни балотажи. Освен големия балотаж, който е за кмет на община, има за районен кмет. Мисля, че даже от 24 избора само един или двама ги избраха на първия тур.       Двама, ето значи правилно помня. Това означава, че много повече от половината отиват на балотаж. Говорим за районните. Но дори там където има и избор на кмет на кметство, защото такива има примерно София, като няма избори за общински съветници всичко става светкавично. Самите избиратели много бързо ще гласуват. Резултатите ние ще ги обработим буквално докато си пият кафето хората. Или по-скоро там чаша вино след изборите.     ", "date": "2019.10.31", "title": "Проф. Михаил Константинов: Създаваме си адски главоболия с преференциите, а ефектът от тях е нулев "}
