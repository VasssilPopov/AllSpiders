{"url": "http://epicenter.bg/article/Nikolina-Angelkova--Ochakvame-4-miliarda-leva-ot-turizam-prez-letniya-sezon--VIDEO-/155848/2/0", "text": "„В Москва премиерът проведе изключително добри срещи в дух на добронамереност, прагматичност, желание да се засилят взаимоотношенията между България и Русия. И това е особен важно по отношение на туризма, защото Русия е един от нашите ключови пазари за привличане на максимално много туристи”. Това обяви министърът на туризма Николина Ангелкова в предаването „Офанзива с Любо Огнянов” по Канал 3. „Важно е да имаме добри взаимоотношения във всяка една област, но искам да подчертая, че по отношение на туризма ние винаги сме ги имали, и отново благодарение на добрия контакт и добрите взаимоотношения между премиера Борисов и президента Путин ние успяхме през 2016 г. да имаме рекорден ръст на руските туристи в страната – около 30%. Също така тогава, благодарение на разговор, който беше проведен между двамата лидери, се стартира едно много тясно сътрудничество по отношение на сигурността. Така че резултатите от тези усилия се виждат и наистина, според мен, това посещение беше много ключово и важно и смятам, че премиерът и президентът Путин изразиха ясно своето желание за засилване на взаимоотношенията, за тяхната прагматичност и изобщо да вървим напред, така че максимално да реализираме проектите от взаимен интерес”, каза министърът на туризма. В какво се изразява обаче успехът на разговорите по отношение на туризма, Ангелкова поясни: „За първи път, отново благодарение на подкрепата на премиера Борисов и президента Путин, ние ще имаме следващата година – година туризма на Русия в България и година на България в Русия – през 2019-а. Това се случва за първи път и на практика дава възможност на цялата руска администрация да работи целенасочено към направление България. Това е много важно, защото така ще привлечем допълнително интереса на руските туристи, към това, което предлагаме”. Ангелкова коментира и прогнозите от бранша, че през идния летен сезон се очаква драстичен отлив на руски туристи. „Не смятам, че се очаква чак толкова песимистична картина по отношение на руските туристи. Това, което коментирахме и по време на форума в Санкт Петербург, на който присъствах, и по време на срещите, на които присъствах по време на визитата на премиера Борисов, всъщност отново подчертахме засиления интреес на руските туристи към България, и това, че България се превръща във все по-устойчива дестинация по отношение на руския пазар. Защото се увеличават значително и редовните самолетни линии, за сметка на намаление на чартърните. Което показва устойчивост и постоянен интерес. Това, което е предизвикателство е изключително агресивната ценова политика от страна на Турция, която е нашият пряк конкурент по отношение на руския пазар. Там има и държавни гаранции и по информации от руски туроператори – в Турция се предлага олинклузив в 5-звезден хотел за 10 дни, за около 250-270 долара. Ние няма как да се борим с тази агресивна ценова политика и затова разчитаме на стабилните взаимоотношения, които имаме в сектора в момента. Ако изобщо има спад, защото е рано да се говори за това, нашите прогнози са да е около 4%. Това е много малко и ако успеем да задържим тези нива, ние пак ще посрещнем 550 хиляди руски туристи”, обясни министърът. „Общата картина, която имаме обаче показва ръст с около 5%, което ако успеем да реализираме, ще покаже, че страната наистина става много устойчива и разпознаваема. Защото оценката, която имаме е, че рядко се случва в 3 поредни години да има такава устойчивост на един и същ пазар, особено предвид цялата геополитическа обстановка около нас”. Извън пазара Русия, Николина Ангелкова обясни, че страната ни има изключително голям ръст по отношение на туристите от Германия – над 48% за 2016 и 2017 г. Това компенсира спадове от други пазари, тъй като именно Германия е на първо място по отношение на летния туризъм в България. Тя поясни, че има ръст и по отношение на полския и чешкия пазар. Румънците, пък са на първо място, заедно с гърците, общо – за целогодишен туризъм. „Обръщаме се и към други пазари с потенциал. От резервации и заявки за полети правим анализ, че общият ръст ще бъде около 5%. Приходите от летен туризъм през миналата година бяха 3,7 милиарда лева, значи очакваме това лято да стигнат 4 милиарда и да ги задминат”, каза още министърът на туризма. И добави: „Никога България не е била мантра за алкохолен туризъм. България основно е позната като дестинация за семеен туризъм”. Тя поясни, че курортът Сълнчев бряг дава най-много приходи в държавната хазна – почти 1 милард лева и според нея не бива да бъде разрушавано с лека ръка нещо, което носи толкова приходи. По отношение на акциите за разрушение на преместваеми обекти и други подобни по родното Черноморие, Ангелкова коментира: „Нека не бъркаме спазването на закона с предприемането на едни или други действия, които биха навредили на туризма. Това, което би навредило на туризма, е въвеждането на някакви правила, норми, без те да бъдат обсъдени с обществото – в началото на летния сезон, например. Нещо, което да създаде хаос. Примерно – продажбата на пакетите за 2019 г. започва сега – и ако има неяснота и несигурност по отношение на това какво се предлага и че рязко може да има промяна в правилата, без те да бъдат обсъдени, това ще доведе до несигурност и до отлив. Но спазването на правилата категорично подобрява качеството на продукта”.", "date": "2018.06.02", "title": "Николина Ангелкова: Очакваме 4 милиарда лева от туризъм през летния сезон (ВИДЕО)"}
{"url": "http://epicenter.bg/article/Tsvetan-Tsvetanov-povede-grupa-ot-350-dushi-kam-vrah-Okolchitsa/155807/2/0", "text": "Председателят на ПГ на ГЕРБ и заместник-председател на партията Цветан Цветанов се включи в традиционния поход до връх Околчица. Походът се организира за 12-та поредна година от структурата на ГЕРБ във Враца, като в него участва и председателят на Народното събрание Цвета Караянчева.  Групата от 350 човека тръгна рано тази сутрин от с. Паволче. Те се отправиха към връх Околчица, където по-късно ще бъде кулминацията на тържествата в памет на загиналите за свободата и независимостта на България. Това съобщиха от пресцентъра на ГЕРБ. На самия връх Цветан Цветанов ще се присъедини към походниците, които преди близо седмица тръгнаха „По стъпките на Ботевата чета“. Сред тях са и група ученици от Велико Търново, които преминаха по 120-километровата алея на безсмъртието от Козлодуйския бряг до връх Околчица, благодарение на финансовата помощ на председателя на ПГ на ГЕРБ. Цветанов за четвърта поредна година помага на младежите от избирателния си район да участват в патриотичната инициатива. Кметът на Паволче Емил Василев връчи на Цветан Цветанов знаме с девиза на българските въстаници „Свобода или смърт”.  „Носете го с гордост и нека то предвожда колоната, тръгнала по стъпките на Ботевото безсмъртие към легендарния връх „Околчица”, каза Емил Василев. Походниците бяха поздравени от народния представител от ГЕРБ-Враца инж. Петя Аврамова и от общинския ръководител на партията Малина Николова. От ГЕРБ – Враца осигуриха и тениски с лика на Христо Ботев за всички участници в инициативата.  ", "date": "2018.06.02", "title": "Цветан Цветанов поведе група от 350 души към връх Околчица"}
{"url": "http://epicenter.bg/article/Etnofestivalat-v-Mineralni-bani-navarshi-palnoletie/155810/2/98", "text": "Тази година Международния етнофестивал в Минерални бани навърши пълнолетие. Голямата награда на фестивала на името на проф. д-р Желязко Христов бе присъдена на Гайдарски оркестър при Национално училище за фолклорни изкуства „Филип Кутев”, град Котел. Нашето уважавано жури отново бе поставено пред трудната задача да определи сред тази пъстра палитра от танци, песни и костюми най-добрите, защото всички вие се представихте блестящо с големия и разнообразен талант, койо притежавате. Но както на всеки фестивал, последната дума има журито. На сцената за да връчат наградите излязоха националните секретари на КНСБ Даниела Алексиева и Тодор Капитанов, Рени Джабелова – секретар на Благотворителния фонд „Проф. д-р Желязко Христов” и кметът на община Минерални бани Мюмюн Искендер. Преди всичко искам да ви поздравя с днешния празник, пожелавам ви много, много здраве и разбира се – подаръци, каза Тодор Капитанов. През изминалите два прекрасни дни през тази сцена преминаха около 2 000 деца. Вие сте прекрасни, а аз имам удоволствието от името на ръководството на КНСБ да ви поздравя, затова че затруднихте журито адски много. Благодаря и на всички организатори на това голямо събитие, на хората, които се грижиха да се чувствате удобно, на онези, които се грижиха за нашата сигурност и разбира се най-вече на нашите домакини от община Минерални бани за тяхното гостоприемство.  1. Валерия Делчева – СУ „Отец Паисий”, град Мадан 2. Даная Атанасова – ДГ „Калина Малина”, град Чирпан 3. Николай Златков – НЧ „Заря”, град Хасково 1. Атанас Петков – „Лозенец”, град София 2. Аделина Налбантова – СУ „Любен Каравелов”, град Пловдив 3. Мартина Динекова – „Медени звънчета”, град Самоков 1. Борислава Цекова – НЧ „Съзнание”, град Исперих 2. Чай Тай Фънк – Българо-китайски образователен център „Панда”, град София 3. Николета Сачакова – Детско-юношеска музикална школа „Звънче”, град Велинград 1. Детска фолклорна певческа група „Дебърче”, град Първомай 2. Формация за автентичен фолклор „Куклици”, град Пловдив 3. Вокална група „Бели брези”, град София 1. Танцова формация „Калина Малина”, град Пазарджик 2. Детски танцов състав „Мики Маус” при Детска градина „Мики Маус”, град София 3. Група „Лъв” при Детска градина „Слънце”, град Смолян 1. Представителен танцов състав „Чудесия” при Младежки дом, град Пазарджик 2. Танцов състав „Тракийска младост” СУ „Любен Каравелов”, град Пловдив 3. Формация „Димитров”, град Нова Загора 1. Танцов състав „Люти чушки”, град Павликени 2. Детско-юношески танцов колектив „Здравец”, село Гавраилово и село Селиминово, община Сливен 3. Ансамбъл „Кочораци”, град Скопие /Република Македония/ 1. Студио за съвременни и класически танци, балет „Марина”, Дом на културата, град Попово 2. Спортен клуб „Рона” НЧ „Заря”, град Хасково 3. Ансамбъл „Славейче – Песни на народите”, град Пещера 1. Детска група за автентичен фолклор „Дъга” при НЧ „Кирил и Методий”, село Караманци, община Минерални бани 2. Група „Снудки”, Асоциация на любителите на народната култура, /Република Полша/ 3. Ансамбъл за традиционна музика и танци „Боимия” – Гражданска асоциация „Македония” Спортен клуб „Рона” при НЧ „Заря”, град Хасково Танцова формация „Софистик живо”, град София Студио за класически и съвременни танци – балет „Марина”, Дом на културата, град Попово Детска танцова група „Хорце” при НЧ „Заря” – Минерални бани Ансамбъл „Чинарче” при НЧ „Христо Ботев”, град Казичене Детско-юношески танцов ансамбъл „Кюстендилче”, град Кюстендил „Житената питка” Гимназия за хлебни и сладкарски технологии, град София Ансамбъл за традиционна музика и танц „Мегдан”, Република Македония Фолклорен ансамбъл „Въжички традиция” при НЧ „Просвета”, град Стралджа Детска вокална група „Изворче” при НЧ „Заря” – Минерални бани Група за народни танци при Община Чорлу, Република Турция Училищен хор при СУ „Иван Вазов”, Симеоновград Танцова формация „Софистик живо”, град София Дует „Медени гласчета”, град София Виктория Вълкова – Детска градина „Калина Малина”, град Чирпан Българо-китайски образователен център „Панда”, град София Цирково студио „Алле” – Общински културен институт при Културно-развлекателен център „Южен”, град Подолск, Московска област, /Русия/ Група „Швейцария Жирковска” при Основно училище „Жерков”, Република Полша Фолклорна група от Община Бююккаръщаран, Република Турция Творчески ученически център „Чокърлия”, град Енени Ной /Молдова/ Културен и художествен център „Фентъзи Тийм” /Сърбия/ Танцов клуб „Байламос”, град Пирот /Сърбия/ Културно ометничко дружество „Велек Подунавци” – Върнячка баня /Сърбия/ Дружество „Чукоевац” – Кралево /Сърбия/ Хор при Детски културен център – Белград /Сърбия/ Фолклорна група „Вук Караджич” – Център за традиционна култура – град Ниш /Сърбия/ Гайдарски оркестър при Национално училище за фолклорни изкуства „Филип Кутев”, град Котел", "date": "2018.06.02", "title": "Етнофестивалът в Минерални бани навърши пълнолетие"}
{"url": "http://epicenter.bg/article/Psihologat-Rosen-Yordanov--Machat-Borisov---Putin-svarshi-naravno--VIDEO-/155811/2/0", "text": "За разлика от мненията, че някой е бил при по-големия брат и е имало доминация според мен – мачът свърши наравно. Това обяви в предаването „Тази събота” на бТВ психологът Росен Йорданов по повод срещата в Москва между българския премиер Бойко Борисов и руския президент Владимир Путин в Кремъл. Йорданов анализира езика на тялото на двамата лидери по време на срещата. Ярко впечатление прави, че липсваше сърдечност и имаше голяма доза напрежение, коментира психологът. По думите му още при прегръдката в началото има незавършени движения и от двете страни, което говори, че и двамата се контролират. Жестовете и поведението и на Борисов, и на Путин говорят за това, че и двамата се чувстват некомфортно. Тази среща беше изнервяща и за двамата, каза още Йорданов.", "date": "2018.06.02", "title": "Психологът Росен Йорданов за мача \"Борисов – Путин\": Срещата бе изнервяща и за двамата (ВИДЕО)"}
{"url": "http://epicenter.bg/article/Tomislav-Donchev--Chetvarta-kompaniya-zayavi-interes-kam-AETs--Belene-/155813/2/0", "text": "„Не е възможен отговор дали ще строим АЕЦ \"Белене\", това може да се каже след процедура, която да покаже дали има инвеститор. Аз съм оптимист, защото вчера има заявен писмен интерес от четвърта компания”. Това обяви вицепремиерът Томислав Дончев в предаването „Тази събота” по bTV. Той коментира и срещата в Москва между руския президент Владимир Путин и българския премиер Бойко Борисов. Дончев беше в официалната делегация. По думите му тази среща няма никаква връзка с визитата на президента Румен Радев в Русия. „Дори от чисто човешките отношения пътят за намаляване на напрежение са разговорите. Една емоционална реплика по време на пресконференцията не е есенцията на разговорите”, допълни Дончев. \"Има принципна политическа договореност „Турски поток” да премине през България, но това са разговори, които текат с месеци. Европа не печели от това, че руският газ минава през още една държава – това означава по-високи цени. Големият проблем е, че трябва да се намери безконфликтен сценарий и за Русия, и за Европа”, каза още вицепремиерът. На последните упреци на президента Румен Радев той отговори, че не е сериозно да се говори за автократично управление в България. „Има двустранно напрежение между институциите, това е факт. Когато се разменят остри реплики, диалогът е труден”, подчерта Дончев. ", "date": "2018.06.02", "title": "Томислав Дончев: Четвърта компания заяви интерес към АЕЦ „Белене”"}
{"url": "http://epicenter.bg/article/Ninova--Botev-e-vdahnovenie-za-draznalite-da-se-opalchat-na-vsyako-potisnichestvo--strah-i-primirenie/155814/2/0", "text": "Човек, който е поставил пред себе си само един избор - свобода или смърт, остава завинаги в историята като безгранично смел, достоен и велик българин. Признателни, днес се прекланяме пред Христо Ботев, за когото всичко в живота му стои \"после Отечеството\". Това заяви председателят на Националния съвет (НС) на БСП Корнелия Нинова по повод Деня на Ботев и загиналите за свободата и независимостта на България, съобщиха от пресцентъра на партията.  Лидерът на левицата добави, че такъв \"великан\" не може да остане в миналото.  „Ботев е днешното. Днешната гузна съвест на предателите. Днешното вдъхновение за смелите, дръзнали да се опълчат на всяко потисничество, страх и примирение”, каза още Нинова.  Тя подчерта, че най-голямото признание за неговата саможертва би било да опровергаем думите му, че свестните у нас считат за луди и да постигнем мечтата му за свободен, смел и независим народ.", "date": "2018.06.02", "title": "Нинова: Ботев е вдъхновение за дръзналите да се опълчат на всяко потисничество, страх и примирение"}
{"url": "http://epicenter.bg/article/------------------2------------/155820/2/0", "text": "Премиерът на Испания се нарича Педро Орешарски, смело заяви пред БНТ депутатът от ГЕРБ и бивш конституционен съдия Георги Марков. Станишев побърза да го поздрави: \"Избран е Педро Санчес за премиер!\" От кого е избран? Той не е избран от испанския народ. Напротив, Санчес изгуби два поредни избора толкова катастрофално, че даде най-ниския резултат на испанската социалистическа партия от 1997 г. Вижте с кого се коалира Санчес, за да свали Рахой и да се качи на власт - с \"Подемос\", дето им викаше популисти, и с каталунуските сепаратисти. Този мъж няма да изкара повече от година и там ще си замине. Същото както при Орешарски. Не е почтено да не те иска народът, а ти чрез парламентарни хватки и преструктурирания да управляваш. Умряха социалистическите партии. А християндемократическите печелят. Като изключим Орбан, не могат да спечелят мнозинства. Това е гневът на народа. Защото се откъснаха елитите от гражданите. Брюксел не е Европа. Европа са европейските граждани\", посочи депутатът.   \"На 31 май Виктор Орбан навърши 55 години, а през март станаха 30 години участие в политиката. Всъщност той е единственият дисидент отпреди 10-ти ноември от бившия социалистически лагер, ярък борец срещу комунизма, който днес е на власт. Със сигурност аз съм най-големият почитател на Орбан в България и един от най-големите в Европа въобще, призна Марков.   \"Интересно е, че той направи световен рекорд - 4-ти мандат и 3 поредни с 2/3. Неговото правителство беше съставено този месец. Това е Орбан 4, четвъртото правителство на Орбан. Направи много за страната си и по отношение на сигурността Унгария е една от най-сигурните страни, по отношение на семейството, особено за раждаемостта и особено в икономиката\", категоричен бе Марков.   Какъв популист е Орбан, че си брани отечеството? Какво лошо има в това, че искат да запазят традиционното семейство, не искат исляма да надделява в Германия, държан на християнството. Това не е популизъм. Царят да си смени чипа, защото от 2 милиона избиратели стигна до две нули, коментира Марков думите на Сакскобургготски, че Орбан е популист. Ако трябва да избирам между Сорос и Вазов, ще избера Вазов, подчерта Марков. Той обясни, че финансистът Джордж Сорос не е изгонен физически от Унгария, а се оттегля, защото не е приет от хората там.   \"Целият сблъсък Орбан - Сорос започна през 2015. Сорос представи един публичен план от 6 точки Европа да приема 1 млн. мигранти годишно, после, в интерес на истината, го смекчи на 600 хил. и да им даваме по 15 000 евра, да станем многообразен континент\", каза Марков. Орбан обаче опонира на Сорос, посочи Марков.   Той коментира и темата за \"гнева на масите\". \"Преди годни гневът събираше хората на улицата, сега той се изсипва в урните. Вижте Италия. Кой е мислел, че ще спечелят \"Пет звезди\".\"", "date": "2018.06.02", "title": "Георги Марков: Царят да си смени чипа, защото от 2 милиона избиратели стигна до две нули!"}
{"url": "http://epicenter.bg/article/Tsvetanov-na-Okolchitsa--Shtastliv-sam--che-tolkova-mnogo-mladi-hora-varvyat-po-stapkite-na-Botev/155822/2/0", "text": "Председателят на ПГ на ГЕРБ и заместник-председател на партията Цветан Цветанов участва във всенародното поклонение пред паметта на Христо Ботев и загиналите за свободата и независимостта на България на връх Околчица. Това съобщиха от пресцентъра на партията.  На събитието бяха още народните представители от ГЕРБ-Враца инж. Петя Аврамова и Красен Кръстев, областният управител на Враца Малина Николова, кметът на Община Враца Калин Каменов и общински съветници от ГЕРБ. Сред присъстващите бе и председателят на Народното събрание Цвета Караянчева. Своята почит към героите, загинали за свободата на България, отдадоха и хиляди поклонници от цялата страна. На официалната церемония бе поставен и финалът на 72-я Национален туристически поход „По стъпките на Ботевата чета“, в който се включиха 1300 човека. Сред хората, които преминаха по 120-километровата алея на безсмъртието от Козлодуйския бряг до връх Околчица, са и 100 ученици от Велико Търново. Те участват в патриотичната инициатива благодарение на финансовата помощ на председателя на ПГ на ГЕРБ. Цветанов за четвърта поредна година помага на младежите от избирателния си район, решили да тръгнат по стъпките на една от най-светлите личности в историята ни – Христо Ботев. Вървейки по стъпките на Ботев и четниците му, ние получаваме един урок по родолюбие. Щастлив съм, че има толкова много млади хора тук. Това означава, че заветът на нашите предци, дали живота си за свободата на родината, е съхранен и ще се предаде на идните поколения. Поклон пред подвига на героите. Това бяха думите на Цветан Цветанов при пристигането му на връх Околчица. Рано тази сутрин той поведе група от 350 човека към върха. В знак на преклонение пред Христо Ботев и загиналите за свободата на България, на паметника на връх Околчица бяха поднесени венци и цветя. ", "date": "2018.06.02", "title": "Цветанов на Околчица: Щастлив съм, че толкова много млади хора вървят по стъпките на Ботев"}
{"url": "http://epicenter.bg/article/-----------------------/155823/2/0", "text": "България се преклони пред паметта на Христо Ботев и загиналите за свободата на България. Точно в 12:00 часа на обяд сирените в цялата страна дадоха знак за едноминутно мълчание. Стотици българи се събраха отново днес на връх Околчица във Врачанския балкан, където е била последната битка на Ботевата чета.   Тази година се навършват 142 години от гибелта на поета-революционер Христо Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. Празникът за пръв път се отбелязва във Враца и Пловдив през 1884 година.   Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България. Денят ще бъде отбелязан с ритуали по полагане на венци и цветя и различни инициативи в цялата страна. Точно в 12.00 часа прозвучаха сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му.   По време на поклонението беше отслужен и тържествен молебен от Врачанския митрополит Григорий. Слово произнесе председателят на Народното събрание Цвета Караянчева.   \"Пирамида от кости е българската история, напоена с кръв е българската земя и затова днес повече от всякога ни трябват разум и помирение, силни водачи и светли примери. И да помним нашите герои, загинали за свободата на България, заради които днес сме тук и да помним веруюто на Ботев, че българския народ може сам да гради бъднините си, че има право да бъде пръв сред равни и няма кой да изтрие онова, което са ни завещали дедите ни\", заяви Караянчева.", "date": "2018.06.02", "title": "Цвета Караянчева: Няма кой да изтрие онова, което са ни завещали дедите! "}
{"url": "http://epicenter.bg/article/-----------/155808/3/0", "text": "Катастрофа с ТИР затвори АМ „Тракия” на 10-ти км в посока София Пловдив, предаде репортер на БГНЕС.  Движението се отбива на разклона за Нови хан.  Платното в посока Пловдив е изцяло затворено.  Движението е натоварено, има голямо задръстване.", "date": "2018.06.02", "title": "Катастрофа с ТИР затвори магистрала „Тракия”"}
{"url": "http://epicenter.bg/article/-Fitch--potvardi-suverenniya-reyting-na-Balgariya--39-BBB-39--sas-stabilna-perspektiva-/155805/4/0", "text": "Международната рейтингова агенция „Стандарт енд Пуърс“ повиши перспективата на страната ни от стабилна на положителна. А агенция „Фич Рейтингс“ потвърди дългосрочния кредитен рейтинг на България ‘BBB’ в чуждестранна и местна валута със стабилна перспектива. Това написа във Фейсбук премиерът Бойко Борисов.  Дългосрочният и краткосрочен кредитен рейтинг на страната в чуждестранна и местна валута се потвърждават на 'BBB-/A-3'. Положителната перспектива сигнализира за успешно подобряване на финансовите условия, както и за засилване на фискалните и външните буфери в страната. Анализаторите от S&P Global Ratings очакват стабилният икономически растеж да продължи, в съответствие с възходящата динамика на износа и благоприятните условия за кредитиране. Нетният държавен дълг ще продължи да намалява през 2018 г., за четвърта година поред. Външната задлъжнялост е оценена като ниска и текущата сметка ще остане на излишък. От Агенцията изразяват очакване, че продължителността на политиката ще бъде гарантирана дотогава, докато управляващата коалиция e стабилна. Според S&P Global Ratings основните фактори, които биха довели до повишаване на кредитния рейтинг на България през следващите 12-24 месеца, включват продължаващото намаляване на необслужваните кредити в банковия сектор, съчетано с допълнителен прогрес от нарастване на кредитирането за подпомагане на икономическия растеж. Положително влияние за рейтинга ще окаже също засилването на фискалната позиция над заложените очаквания на Агенцията, както и присъединяването на лева към Валутен механизъм II (ERM II), което би засилило допълнително доверието в политиката. Рейтинговата агенция би предприела действия за ревизиране на перспективата до стабилна, при наличие на натиск върху платежния баланс на страната, отслабване на фискалните буфери или при обръщане на низходящата тенденция при необслужваните кредити. Негативни кредитни действия биха възникнали и в случай на рязко поскъпване на реалния ефективен валутен курс, което би довело до загуба на конкурентоспособност и влошаване на външната позиция на страната.    Това съобщиха от пресцентъра на Министерството на финансите. Краткосрочният рейтинг в чуждестранна и местна валута също се запазва “F2”.  Оценката за рейтинга е подкрепена от стабилната фискална позиция и политиката за поетапно присъединяване към еврозоната. Агенцията изтъква още силната позиция на икономиката, което ще допринесе за постепенен процес на сближаване с по-високите нива на дохода при страните с по-висок рейтинг.  Агенцията посочва, че икономическият растеж в страната надхвърля отчетения за държавите в категорията ‘BBB’. През 2017 г. българската икономика нарасна с 3,6 % в реално изражение. За сравнение, средният растеж на икономиките от същата рейтингова група е 3,3 %.  За настоящата година Fitch очаква растежът да се ускори до 3,7 %, преди да се забави до 3,4 % през 2019 г. Основен двигател ще е вътрешното търсене, като повишението на потреблението на домакинствата ще се подкрепя от положителната динамика при заетостта и заплатите, както и подобреното доверие на потребителите. Частните и публичните инвестиции също се очаква да се ускорят, предвид напредването на изпълнението на европейските програми, благоприятните финансови условия и подобрената бизнес среда.  Ключов фактор в подкрепа на рейтинга е силната фискална позиция на страната. През последните две години, бюджетният баланс бе на излишък, съответно 0,2 % и 0,9 % от БВП през 2016 и 2017 г. Fitch очаква през 2018 г. и 2019 г. бюджетният резултат да остане положителен, средно в размер на 0,1 %, което е по-ниско от правителствените цели и отразява очакванията на Агенцията за по-високи разходи, свързани с усвояване на фондовете от ЕС и финансиране на приоритетни области.  Във външния сектор Агенцията също отчита по-доброто представяне на България спрямо страните от съответната рейтинг група. За 2018-2019 г. те очакват текущата сметка да остане положителна (1,9 % от БВП), докато средно за другите страни прогнозата им е за дефицит от 0,7 % от БВП. В допълнение, България има по-силна позиция на нетен външен кредитор (15,9 % от БВП през 2017 г.) спрямо медианата за другите страни (3,5 % от БВП).  Банковият сектор също е оценен като стабилен, в съответствие с повишената икономическа и кредитна активност. Отчетена е благоприятната тенденция на намаление на необслужваните кредити, въпреки че от Агенцията считат нивото им за високо спрямо средното за ЕС.  Факторите, които заедно или поотделно биха довели до повишаване на рейтинга, са по-висок потенциален растеж на БВП в средносрочен план и ускорено сближаване до нивата на доходите на страните с по-висок рейтинг.  Основните фактори, които заедно или поотделно биха довели до понижаване на рейтинга са възобновяване на външните дисбаланси и/или влошаване на конкурентоспособността, по-високи фискални дефицити, които биха повишили държавната задлъжнялост, както и реализиране на рисковете за бюджетния баланс, свързани с условните задължения на държавните предприятия.  ", "date": "2018.06.02", "title": "Борисов съобщи: Повишиха кредитния рейтинг на България! "}
{"url": "http://epicenter.bg/article/Hristo-Botev--Kazhi-mi--kazhi--bedniy-narode--koy-te-v-taz-rabska-lyulka-lyulee-/155803/11/0", "text": "Днес отбелязваме 142 години от героичната гибел на поета-революционир Христо Ботев. В цялата страна ще се проведат възпоменателни чествания в памет на героя, паднал в битка за свободата на Отечеството...   EЛЕГИЯ Христо Ботев   Кажи ми, кажи, бедний народе, кой те в таз рабска люлка люлее? Тоз ли, що спасителят прободе на кръстът нявга зверски в ребрата, или тоз, що толкоз годин ти пее: \"Търпи, и ще си спасиш душата?!\" Той ли, ил някой негов наместник, син на Лойола и брат на Юда, предател верен и жив предвестник на нови тегла за сиромаси, нов кърджалия в нова полуда, кой продал брата, убил баща си?! Той ли? - кажи ми. Мълчи народа! Глухо и страшно гърмят окови, не чуй се от тях глас за свобода: намръщен само с глава той сочи на сган избрана - рояк скотове, в сюртуци, в реси и слепци с очи. Сочи народът, и пот от чело кървав се лее над камък гробен; кръстът е забит във живо тело, ръжда разяда глозгани кости, смок е засмукал живот народен, смучат го наши и чужди гости! А бедният роб търпи и ние без срам, без укор, броиме време, откак е в хомот нашата шия, откак окови влачи народа, броим и с вяра в туй скотско племе чакаме и ний ред за свобода!", "date": "2018.06.02", "title": "Христо Ботев: Кажи ми, кажи, бедний народе, кой те в таз рабска люлка люлее?"}
{"url": "http://epicenter.bg/article/Le-Figaro--Gubeyki-privlekatelnost--ES-stava-vse-po-despotichen/155832/11/33", "text": "Европейските лидери отказват на народите правото да определят своето бъдеще, ако техният избор не клони в страната на обединена Европа, пише Le Figaro в публикацията „L'Europe se perd, en étouffant les peuples”,  Например мнозинството италианци гласуваха за евроскептиците, обаче властите им попречиха да съставят правителство. Във Франция депутатите обсъждат законопроект за ограничаване свободата на словото под предлог борбата с расизма и ксенофобията.  „Политиката на потушаване на недоволството, която възприе изтощеният Евросъюз, няма да накара да утихне народната злост” – пише журналистът Иван Риофол. Европейските лидери критикуват Владимир Путин за накърняване на демокрацията, но и „самите те се държат като авторитарни управители, когато се боят от свободата на словото”.  Такава политика, според журналиста, само разгаря недоволството сред европейците и само глухият не може да чуе протестите в социалните мрежи или решението на избирателите. Преди седмица италианският президент Серджо Матарела „се надсмя” над италианците, които на изборите дадоха гласа си за антисистемни движения, но „този избор беше счетен от ЕС и техните слуги беше счетен за недопустим”.  Журналистът Риофол нарече това „легален държавен преврат”. Матарела отказа да назначи за министър на икономиката човек, който нарече еврото „германски затвор”. Според автора на статията, натискът от страна на Европа за него се оказа по-силен от мнението на повечето италианци.  Журналистът отбелязва, че такова „нарушение на демократичния процес” показва, че Евросъюзът става авторитарен, отделя се от хората и не уважава отделните народи. „Отрицанието на суверените държави винаги е било недостатък на Европа в състояние на глобализация” – пише Риофол.  Той отбелязва, че европейските лидери се опитват да поучават италианците, че тяхното бъдеще е само в Европа, което само подчертава тяхната безотговорност.  „Колкото по-малко народи е способен да привлече ЕС, толкова по-голям деспот става той” – пише журналистът. Според него, европейците навсякъде искат повече пряка демокрация и по-малко ограничаване на мисленето.  „Европа заставя дръзките избиратели да замълчат и искат да поставят следене на твърде свободния интернет” – пише Риофол. Журналистът има предвид приетият в ЕС кодекс на поведение в социалните мрежи. И ако в случая с тероризма и педофилията тази мярка е оправдана, то, когато стане дума за борба с „расистки или ксенофобски изказвания”, тези инициативи предизвикват безпокойство.  Тогава под действието на цензурата може да попадне всеки, който изказва критика по отношение на имиграцията или исляма. Във Франция също имаше такива прецеденти, припомня авторът на статията.  Макрон казваше, че без свобода на словото започва диктатурата, но именно той предложи закон за фалшивите новини, които накърняват свободите. Този закон сега е в етап на обсъждане, предвижда се затваряне в предизборен период на всеки информационен източник, който разпространява невярна информация.  Появява се риск държавата еднолично да определя какво може да се говори и какво не бива, опасява се журналистът от Le Figaro.", "date": "2018.06.02", "title": "Le Figaro: Губейки привлекателност, ЕС става все по-деспотичен"}
{"url": "http://epicenter.bg/article/Posreshtat-Putin-s-voenni-pochesti-v-Avstriya/155804/7/0", "text": "Федералната служба по печата към австрийското канцлерство съобщи, че във вторник на работно посещение пристига президентът на Руската федерация Владимир Путин.   Той ще бъде посрещнат с военни почести във виенския дворец Хофбург от своя колега Александър Ван дер Белен.   Програмата на руския президент включва разговори с президента на Република Австрия Александър Ван дер Белен и с австрийския канцлер Себастиан Курц.   Част от програмата на посещението е полагане на венец пред паметника на Съветската армия във Виена, където ще го очакват министърката на външните работи Карин Кнайсъл и висши военни от австрийската армия.   След това Владимир Путин ще вземе участие в заседанието на Австрийско-руския съвет за бизнес в Австрийската стопанска камара, където се очаква слова да произнесат Путин, австрийският канцлер Себастиан Курц, президентът на Руската камара за търговия и индустрия Сергей Катирин и новоизбраният президент на Австрийската стопанска камара Харалд Марер.   Вечерта руският президент ще посети Музея за изящни изкуства, където ще бъде посрещнат от президента на Австрия Александър Ван дер Белен и директорката на музея Сабине Хааг и ще е специален гост при откриване на изложбата \"Гостува Ермитажът. Там се съхраняват шедьоври от Ботичели до ван Дайк\".", "date": "2018.06.02", "title": "Посрещат Путин с военни почести в Австрия"}
{"url": "http://epicenter.bg/article/Izvanredno--Aktsionerite-na--Feysbuk--poiskaha-ostavkata-na-Zukarbarg/155809/7/0", "text": "Годишната среща на акционерите на „Фейсбук“ е събитие, на което обикновено не се случва нищо интересно. Тази година обаче, то премина в изблици на гняв и разочарование от страна на инвеститорите към директорите на компанията, зад която стои година, изпълнена със скандали, посочва „Ен Би Си Нюз“, цитирана от БГНЕС. Американската телевизия съобщи, че срещата на моменти е приличала на \"бунт\", в който инвеститорите \"са разпъвали на кръст\" с въпроси основателя на компанията Марк Зукърбърг. Въпросите са били свързани с неговото управление и начинът, по който се е отнесъл към скандала със събиране на информация от потребителите на социалната мрежа от страна на компанията „Кеймбридж Аналитика“ („Cambridge Analytics“).  „Последвайте Джордж Вашингтон, а не Владимир Путин“, се обърна един от инвеститорите към Зукърбърг. Такова изявление в американските медии се тълкува като призив на инвеститорите Зукърбърг да последва решението на Джордж Вашингтон, с което той се оттегля от поста президент на САЩ и да направи същото, като се оттегли от поста на изпълнителен директор на компанията.  Телевизията съобщава, че по време на избора за членове на Управителния съвет на \"Фейсбук\", една жена е прекратила срещата и е призовала акционерите да предотвратят избирането на Зукърбърг за негов член. Въпреки това всичките осем членове на Управителния съвет, включително Зукърбърг, бяха преизбрани.  Заседанията на общото събрание на акционерите обикновено са формалност, тъй като избирателната дейност в компанията е контролирана от Зукърбърг и тесен кръг хора около него, с което на практика е невъзможно да премине подобна инициатива на акционерите за уволнението му, освен ако той не реши сам да се оттегли.  На срещата бяха отхвърлени всичките 66 инициативи, предложени от акционерите, сред които и тази за изменение на правото на глас, с което Зукърбърг би изгубил специалните си права при гласуване.  ", "date": "2018.06.02", "title": "Извънредно! Акционерите на „Фейсбук“ поискаха оставката на Зукърбърг"}
{"url": "http://epicenter.bg/article/16-godishna-uchenichka-ot-Varna-poluchi-Mertsedes-za-350-bona-ot-55-godishnoto-si-gadzhe/155816/10/0", "text": "Млада ученичка от Варна получи невероятен подарък за Деня на детето – Първи юни – Мерцедес за 350 000 лв., пише kombg.com. Красавицата от половин година е с настоящия си приятел и за това време го е омаяла толкова много, че 55-годишният бизнесмен ѝ направи подарък, който е 5 пъти по-скъп от жилището на родителите ѝ.  В профила на момичето в Instagram се вижда, че тази година тя си е качила снимки от Франция, Индонезия, Тайланд, Коста Рика, Маями и Карибите. Почивка до повечето от тези места не би могла да се организира за по-малко от седмица.  При толкова чести пътувания възниква въпросът: Кога това момиче ходи на училище? Средно по две седмици на месец тя е на почивки в различни места на света.  Следващият въпрос е: Какво ще прави момичето със скъпия и мощен автомобил? Тя е само на 16 години и няма право да управлява моторно превозно средство.  Колата от снимката e Mercedes S63 AMG и има двигател с 603 конски сили, ускорява от 0 до 100км/ч за 3,4 секунди, а максималната скорост, която развива е над 340км/час. Остават догадките дали тя ще дава колата на приятеля си да я вози с нея или родителите ѝ ще я возят с мощния автомобил.", "date": "2018.06.02", "title": "16-годишна ученичка от Варна получи Мерцедес за 350 бона от 55-годишното си гадже"}
{"url": "http://epicenter.bg/article/Eto-go-filma-s-dovedeniya-sin-na-Emiliya--zasnet-predi-smartta-mu/155840/10/0", "text": "Близките на Феди Башур, който загина трагично при катастрофа, показаха краткия филм, в който младежът играе главната роля. Видеото разкрива, че младежът е имал голям талант и е наистина е могъл да стане актьор, пише БЛИЦ.  \"Един от късите разкази, в който моят племенник Феди играеше главната роля. Той имаше много таланти, а това е един от тях. Разказът е за бездомен човек който поставя под въпрос етиката и морала си, за да получи интервю за работа. Кратък филм, написан, режисиран, заснет и редактиран от Никос Пасхалис\", написа във Фейсбук вуйчото на младежа.  Феди Башур загина нелепо след катастрофа на магистрала \"Тракия\". В колата с младежа пътуваха баща му - милионерът Жорж Башур и неговата годеница - фолк певицата Емилия.  Вчера младежът бе изпратен в последния му път от десетки близки и приятели. Те все още не могат да повярват, че красивият и талантлив младеж вече не е между живите.  А ето и самият филм, заснет малко преди смъртта му:  ", "date": "2018.06.02", "title": "Ето го филма с доведения син на Емилия, заснет преди смъртта му"}
{"url": "http://epicenter.bg/article/Sas-Stivan-Achikor-do-Nigeriya-i-Benin--sas-Sonya-Momchilova-do-Meksiko/155846/10/0", "text": "С изпълнението на „Облаче ле бяло”   разтупка сърцата на зрителите на Х-фактор. Той пее в госпъл хор и свири на барабани, обаче завършва информатика и започва работа в нефтена компания. В България идва, за да следва бизнес администрация, но запомнящото му се представяне в музикалното риалити довежда до  договор с голяма компания и записа на дуета „Да избягаме” с Невена Пейкова (също участник в X – Factor),  който е в топ 5 за най-слушаните български песни през 2016 г.   Стивън е номиниран е за най-добър R&B певец за 2016 и 2017 от българските 359 Хип Хоп награди.  През 2018 година певецът записва и продуцира песента \"Да обичам\", която изпява на български език. С нея се надява да направи впечатление на журито на БГ мюзик фестивал след броени дни.   Разговарях с Ачикор за родната му Нигерия и за Бенин, където е преминало детството му. Все страни,  които имат меко казано противоречива репутация у нас. Според събеседника ми – крайно безопасни, невероятно красиви, сд гостоприемно и добронамерено население. И с много забележителности, които непременно трябва да се видят.   Коя е най-добрата възраст да запознаеш детето си с планината? Ако се вярва на   – колкото по-рано, толкова по-добре.    Синът й Иво е на три и вече е изкачил връх Мусала. А майка му получи доста упреци в социалните мрежи, когато стана ясно, че е тръгнала да се разхожда с едномесечния Иво в цедилката и се… изгубила в планината.  Карина, обаче е убедена, че така се отглежда свободно и щастливо дете – в пряк и непрекъснат контакт с природата.   Преди повече от два месеца в Покана за пътуване със   съпреживяхме магичното й пътешествие до Гватемала и още тогава си „заплюхме” продължението на историята на мексиканска земя.  Тя започва с номадстване от хотел на хотел, за да завърши с приказното градче на полуостров Юкатан Плая дел Кармен, плуване в пещерите сенотес и магични приключения Чеченица.    Швейцарците сигурно единствени в света тържествено честват датата, от която започват да работят още повече – с парад за празника Зекселойтен в Цюрих.   Преди векове, когато в страната на часовниците те са били недостъпна рядкост, цюрихчани гласели живота си по най-големия циферблат в Европа (9,7 м в диаметър) на кулата в черквата „Свети Петър“. И понеже през лятото светлината позволявала да работят до 6 ч., изпращали зимата с клада на снежен човек.   За местните по-дългият работен ден значи повече пот, но и повече пари. Т.е. на празника Зекселойтен в Цюрих от XIV век насам славят замогването с труд. Името на историческия празник идва от „зекс“, което на немски означава „шест“ (вместо до 5 ще работят до 6 ч.), и „лойтен“ – „звънене“.   Камбаните започват да бият точно в 6 ч. вечерта на празничния ден в Цюрих. От столетия участието в парада е висша чест, за която гилдиите на занаятите (тук те са повече от касти) се готвят цяла година.   Традицията в процесията да не участват жени се спазва въпреки протестите. Дамите едва си издействали преди 14 години отделно шествие преди официалното. А той е шеметно пъстър – над 10 000 юнаци от гилдиите в исторически костюми върху платформи като винарни, кораби, лебеди, стъкларни…   Повече от 600 коня, 30 оркестъра, 70 карети… С право цюрихчани се гордеят с най-внушителната процесия в Европа!   Първо минават децата. Поканени са всички етноси с националните си носии. Чак тогава гостът осъзнава че 60 на сто от населението на големия швейцарски град… не е швейцарско. Местните се гордеят с толерантността си, но се бунтуват единствено срещу мюсюлманските общности, които не искат да приемат порядките и законите на страната, която ги е приела, и повечето жени така и не научават нито един от трите официални езика. Впрочем те са доста повече – освен френски, немски и италиански разговор водят още на романски и енгадински – единият с повечко италиански, а другият смес от сенморицки диалект, италиански и хърватски.   Малчугани от всякакви „бои“ и националности дефилират, покачени върху платформи. Въпрос на чест е костюмът ти за шествието да се е предавал в семейството ти по наследство от поне 300 години. Или поне да е шит по поръчка.   Платформите също са забележителни – цели градини и къщи, воденици с течащи потоци, крепости, арки от живи цветя. В зависимост от това коя гилдия представляват. Обществото на кожарите например има камила в герба си и взема под наем жив екземпляр от зоопарка специално за парада. Железарите преди година-две успели да спазарят истински слон от пътуващ цирк.   Деца варят супа върху платформа лодка. Легендата разказва, че преди векове между Цюрих и Страсбург имало договор за помощ при война. „По вода ще пристигнем толкова бързо, че супата, започнала да къкри в Цюрих, ще е още топла“, заклели се швейцарците.   Точно в 6 ч. вечерта на площада пред операта пламва кладата с Бьоги – чучелото на снежния човек, направено от памук и кожа. И започват залаганията за колко минути огънят ще близне и ще гръмне снаряда в шапката му. Поверието е – колкото по-кратки пламъци, толкова по-дълго лято. Около кладата обикалят табуни коне със самозвани хусари върху тях, димът потъва в облаци прах, шапката на чучелото Бьоги пламва, залп и… лятото вече е между нас. В небето се рее цепелин с надписа на побратимения град от друг кантон, поканен на веселбата, буретата с бира се отпушват, а позналият брои печалбата си.   Декоративният снежен човек се поставя на кладата предния ден – в неделя. Веселбите обаче започват още в петък вечерта и продължават през уикенда, а всички са празнично облечени. Гости от съседния кантон изнасят представления, звучи народна музика, редуват се духови оркестри, щандовете на панаира работят до късно.   Традицията за изгарянето на Бьоги се корени в древността, когато чучелото е било страшна маска, носена начело на шествието. После децата от квартал „Крац“ изгаряли собствените си снежни човеци, натъпквайки ги с фойерверки. В средата на XIX век признали традицията за официална и по време на парада на гилдиите пренасяли Бьоги през целия град до мястото на изгарянето му. В началото на ХХ век чучелото станало неразделна част от ритуала.   Бьоги е висок 3,4 м, тежи 80 кг, ръцете му са дълги по 1,9 м, а диаметърът на главата му е 1,8 м. Тя трябва да е достатъчно голяма, за да побере фойерверките, които ознаменуват окончателното изгаряне на фигурата. Причината за взрива е желанието на хората колкото е възможно по-гръмогласно да изпратят студената зима и да посрещнат горещото лято.   Понякога Бьоги бърка, но кой ти помни! Най-често пламъците стигат до главата му за 14 минути. Това поне показва статистиката за последните 10 години.   Да, наистина Цюрих е градът с „най-добро качество на живота“ в света (разбирай най-скъп). Да, само тук по празници даряват полицаите с китки. И – о, да – водата от чешмата е сладка като оная, софийската, в миналото. Но най-поразителното е, че 2 часа след стохилядната вакханалия центърът е изблизан от несметните бутилки и хартии.   За един час около света – това е тайното име на  .  За да продължите пътешествието – следвайте ни във Фейсбук, където Голяма лятна игра продължава ", "date": "2018.06.02", "title": "Със Стивън Ачикор до Нигерия и Бенин, със Соня Момчилова до Мексико"}
{"url": "http://epicenter.bg/article/D-r-Dzhihan-Abazovich-dava-nadezhda-za-Lyubcho/155851/10/0", "text": "Цяла България познава Любчо, слънчевото момче с нерадостна съдба още от раждането си. На 8 март 2002 година пиян шофьор убива на тротоара баща му и бременната му  в осмия месец майка. Лекарите успяват да спасят бебето, но то е с тежка форма на церебрална парализа от липса на кислород, заради скъсана пъпна връв.   Бабата на Любчо – Саня Христова, вече 16 години неуморно се грижи за единствения си внук и всеотдайно търси терапии за подобрение на здравето му. Той всеки ден ходи по два часа на рехабилитация след часовете в училище, за допълнителни уроци  учители идват у тях и е претърпял повече хирургически интервенции, отколкото годините, на които е. В клиника в Москва е преминал няколко курса на процедури със стволови клетки без видим резултат, ходил е на раздвижване с локомат в Полша, на рехабилитация в Словакия, плува … Но все още ходи трудно, не може да се облича и съблича сам.   Надеждата за ново качество на живот на Любчо идва от  . В холистичното медицинско заведение гост-лекар е светилото в европейската регенеративна медицина  . С прилагането на различни процедури, при които се използва собствената кръв, плазма или костен мозък на пациента, той възвърна пъргавостта на краката на световната шампионка по висок скок, легендарната атлетка Йорданка Благоева, помогна на народната певица Валя Балканска и на десетки не толкова именити пациенти.   , чието име на пръв поглед звучи като бургер - BMAC therapy?    Бимак терапията е  неинвазивна амбулаторна процедура, при която се взима костен мозък от пациента, без той да се залежава в болница.  Процедурата е известна като терапия със стволови клетки, защото костният мозък съдържа стволови клетки, които могат да образуват нови клетки като кост, хрущял и мускул.   За събиране на костния мозък се използва специална игла. Тази игла е в състояние да събере висока концентрация на стволови клетки от костния мозък на пациента. Новоконцентрираните стволови клетки след това се инжектират в проблемната област, за да стимулират регенерацията на клетките.   :  намаляване на болката, лекува хронични наранявания, алтернатива е  на хирургическата интервенция, елиминира нуждата от дългосрочно лечение,  с нея възстановяването на стари травми също е успешно.     Повечето пациенти наблюдават подобрение в рамките на 2-6 седмици, понякога по-рано, но времето  варира според човека. Резултатът е намаляване на болката,  увеличаване на здравината и стабилността. Най-често е необходима само една процедура, за да се усетят положителни резултати, но някои пациенти имат  нужда от втора или трета инжекция.     .    Престоят там е не по-дълъг от 3 дни. Но нека научим  : Прибирах се към къщи, подхлъзнах се на моста на Владайската река, вървейки към Овча купел и се свестих във водата. Там усетих, че нещо не е наред. Не знам как успях да се измъкна от реката с ръце, с лакти. Извиках няколко пъти, хора ми се притекоха на помощ , обадиха се за линейка и попаднах в „Пирогов”.   Там ме подмятаха и хвърляха – буквално. И ми заявиха „Операция!”. Нищо не ми казваха – нито какво ще ми правят, нито какъв може да е изходът. Чак след това ми обясниха , че са ме стабилизирали и до една година ще се оправя. Снимките показаха счупен прешлен и травма по-долу, на мястото, където съм паднал. Засегнати са нерви, но не е пострадал гръбначния мозък.  Бил съм на милиметър . Дори проф. Габровски беше казал, че съм говорил с Господ.   От тогава ходя на рехабилитация всеки месец, тренирам най-малко по два часа дневно, но по нашите санаториуми нямах напредък, независимо от усилията ми.   Преди процедурата ,която ми направиха в Сърбия на моя рожден ден – 13 ноември 2017 година, можех да ходя едва-едва, но гръбнакът ми не беше стабилен, клатех се и не издържах дълго прав. Да е жив и здрав братовчед ми Михаил Благоев, който ме изпрати при д-р Джихан Абазович. Самата процедура не боли – с упойка ми взеха стволови клетки от тазобедрената става, казаха, че ще ги  концентрират в специален апарат и ще ги върнат обратно в тялото ми на болното място.   Това правят при всяка от необходимите терапии.  Досега са ми правили три.   Първите няколко дни усещам дискомфорт. Осезаемият резултат идва след 30-40 дни. Ходенето ми от ден на ден е все по-добре. Дори днес за първи път в клиника „Имани”, изкачих стълбите. Е, с помощ, де.  Но напредъкът е видим.   С проходилка се движа доста добре, изправям се с патерица, но тук идва страхът. Необясним е. Гръбнакът вече не ми се усуква, но се притеснявам да се опра само на патерицата и да тръгна.   Продължавам да ходя на рехабилитации в Павел баня и Вършец. Там моите братя по съдба направо се чудят на резултатите ми. Лекарите – също, но си остават скептични. Намеренията ми, обаче, са да отида на рехабилитация в Сърбия. Докато при нас имаме една-две процедури дневно по 20 минути, там са 12 на ден.  И не е баснословно скъпо – по 28 евро на ден, заедно с храната.   Имам видеа с първите и със сегашните ми крачки с проходилката. Един непрофесионалист не може да види фрапиращата разлика. Моето тяло я усеща, краката ми са по-уверени, дори на последното клипче се пускам и вървя без опора за кратко.   Дали ще повторя терапията след 6 месеца или след година зависи от напредъка ми. Преди Бимак терапията (BMAC therapy) само се изправях на проходилката и рухвах. Сега изминавам над 100 метра. На почивки. Бимак терапията е бъдещето.  С нея човек може за избегне операцията”, завърши разказа си Георги.   При разговора с бабата на Любчо д-р Абазович подчерта, че в клона на клиниката в Нови сад постигат отлични резултати при рехабилитация на деца с церебрална парализа и дори една от лекарките има момче с такъв здравословен проблем.  При него Бимак терапията дава много добър ефект.   Лекарят бе пределно откровен, когато заяви на Саня Христова: „При Бимак терапията можем да очакваме напредък, но не разчитайте на чудеса. Промяна при Любчо ще има във фината моторика, в прецизността на движенията, в баланса на ходенето, в мозъчната активност, Най-ценното е, че в мозъка му има милиони клетки, които можем да пробудим с терапията. Но не всички, а само някои в малкия мозък.  И не бива да спирате с физическите упражнения и рехабилитацията”.   Ще следим подобрението на Георги от Видин и резултатите при Любчо.  ", "date": "2018.06.02", "title": "Д-р Джихан Абазович дава надежда за Любчо"}
{"url": "http://epicenter.bg/article/SASht-podgotvyat-sreshta-mezhdu-Tramp-i-Putin/155815/7/0", "text": "САЩ са в процес на ранна подготовка за вероятна среща между Доналд Тръмп и Владимир Путин, пише американското авторитетно издание The Wall Street Journal, цитирано от Агенция \"Фокус\". Високопоставен източник от американската администрация е заявил в петък, че посланикът на САЩ в Русия Джон Хънтсман е във Вашингтон, за да помогне за организирането на такава среща. „Това е продължаващ от месеци проект на посланик Хънтсман да организира среща между Путин и Тръмп“, каза източникът. На срещата се очаква да се обсъждат Сирия, Украйна и контрола върху ядрените оръжия. Целта е да се преодолеят дългогодишните различия. Това би била третата среща между двамата лидери след срещите в коридорите на конференцията на Г-20 в Германия и по време на срещата на Организацията за азиатско-тихоокеанско партньорство във Виетнам, и двете през 2017 година. През март тази година Юрий Ушаков, бивш посланик на Русия в САЩ и настоящ съветник на Владимир Путин, обяви, че американският президент Доналд Тръмп е поканил руския си колега в Белия дом. Това е станало по време на проведения между тях телефонен разговор на 20 март, в който американският президент поздрави Владимир Путин за победата на президентските избори в Русия.", "date": "2018.06.02", "title": "САЩ подготвят среща между Тръмп и Путин"}
{"url": "http://epicenter.bg/article/Zrelishten-obir-v-Rim--izdirvat-kola-s-balgarska-registratsiya/155821/7/0", "text": "В Рим е в ход полицейска акция, заради зрелищен обир тази сутрин. Бандити с българска кола нападнаха фургон с печалбата на супермаркет и задигнаха милион и половина евро, предава Нова тв.  В 7 часа сутринта от кола \"Фиат Добло\" с български номер са излезли четирима маскирани с полицейски жилетки и въоръжени с автомати и въздушни пушки. Единият от тях дори заплашил и с бомба. Нападателите обезоръжили тримата охранители на блиндирания фургон за превоз на пари и стойностни предмети. Фургонът паркирал, за да прибере седмичната печалба на супермаркет на оживената римска пътна артерия \"Аурелия\".  Ударът е осъществен пред очите на десетки шофьори на други автомобили и хора наоколо. Те успели да избягат с парите в посока центъра на града без да изстрелят и един път.  Полицията е по следите на престъплението и все още не се знае каква е националността на нападателите. Според свидетели нападателите говорели с неаполитански акцент. В търсенето са включени и хеликоптери.", "date": "2018.06.02", "title": "Зрелищен обир в Рим, издирват кола с българска регистрация"}
{"url": "http://epicenter.bg/article/Zoran-Zaev-prizna--che-vse-oshte-ne-e-govoril-s-Aleksis-Tsipras-za-imeto/155825/7/51", "text": "Премиерите на Македония и Гърция Зоран Заев и Алексис Ципрас не са провеждали телефонен разговор през вчерашния ден във връзка с евентуално споразумение по въпроса за името, информира днес самият Заев в отговор на журналистически въпрос, предава македонската медия „МКД“, цитирана от Агенция \"Фокус\". \"Аз съм оптимист, но не бих искал да дам подробности. Смятам, че ще намерим решение, а след премахването на тези технически детайли незабавно ще се проведе телефонен разговор. Вярвам, че в най-кратки срокове можем да съобщим, че всичко това договорено, за да продължим процедурите, за да пристигнем навреме преди Европейския съвет. Тогава ще се вземе решение за получаване на дата за започване на преговори за Македония . Следващите дни сме максимално съсредоточени и отдадени, ще се работи за договаряне за членовете от договора, за подробности, които са важни за това, че сега е време те да бъдат точно договорени“, заяви Заев. Той потвърди, че и двете страни, когато ще постигне споразумение за името, са съгласни неговото подписване да се проведе в Преспа.  „Трябва да има подписване, че желанието отива назад във времето още е от Давос, затова премиерът Ципрас винаги го повтаря и затова мога само да го потвърдя. Разбира се, това, което говоря устно, външните министри на Македония и Гърция трябва да го трансформират в правен документ. Аз съм готов за този разговор, знам, че е и той е готов, разбира се важно е, как ще обясним нашата македонска опозиция, за да има причина да призовем за да бъде заедно с нас“, посочи Заев. Запитан как коментира предложението Република Северна Македония, което днес публикуваха гръцките медии, Заев изрази мнение, че не би коментирал подробности.  „Веднага щом решим за имена, прилагателни, допълнения или други подобни, ние незабавно ще информираме гражданите“, уточни премиерът.", "date": "2018.06.02", "title": "Зоран Заев призна, че все още не е говорил с Алексис Ципрас за името"}
{"url": "http://epicenter.bg/article/Yunker-prizova-da-se-uvazhava-Italiya-i-neynoto-pravitelstvo/155826/7/0", "text": "Председателят на Европейската комисия Жан-Клод Юнкер призова днес в интервю за редица германски вестници да \"се уважава Италия\" и нейното коалиционно правителство, в което влизат популисти и крайната десница. Той призова \"да не се поучава\" Рим, предаде Франс прес, цитирана от БТА. \"Трябва да покажем, че уважаваме Италия\", каза Юнкер пред изданията от пресгрупата Функе. Запитан за огромния дълг на Италия, Юнкер каза, че \"изобщо не е привърженик да се поучава Рим\". Той припомни, че това е било правено с Гърция, по-специално от страни като Германия в момента на гръцката криза. Юнкер призова да не се повтарят грешките, допуснати с Атина, по-специално когато гръцкият премиер Алексис Ципрас, лидер на радикалната левица Сириза, дойде на власт в началото на 2015 г. \"Достойнството на гръцкия народ бе потъпкано. Това не трябва да се повтаря сега с Италия\", каза Юнкер. Той допълни, че не иска изобщо да се намесва в италианските вътрешнополитически въпроси. \"Ценя много италианския президент Матарела. В този контекст на криза, не говорих с него. Поздравявам се, че не се намесих, въпреки че изкушението беше голямо\", допълва Юнкер. \"Италианците имат усет за това, което ще е добро за страната им. Те ще се справят\", казва председателят на ЕК. Той допълва, че няма риск от нова дългова криза в еврозоната въпреки идването на власт на антисистемна коалиция в Италия, предаде Ройтерс. \"Реакциите на финансовите пазари са ирационални. Хората не трябва да извличат политически заключения от всяко колебание на борсите. Инвеститорите са грешили по толкова поводи преди това\", казва Юнкер.", "date": "2018.06.02", "title": "Юнкер призова да се уважава Италия и нейното правителство"}
{"url": "http://epicenter.bg/article/Sotsialistat-Pedro-Sanches-polozhi-kletva-kato-ispanski-premier/155827/7/0", "text": "Лидерът на испанските социалисти Педро Санчес положи клетва като нов испански премиер, предадоха световните агенции, цитирани от БТА. Церемонията се състоя в двореца Сарсуела. Санчес положи клетвата пред крал Фелипе Шести. Вчера испанският парламент гласува вот на недоверие на премиера на Народната партия Мариано Рахой. Вотът бе внесен именно от социалистите на Санчес. Той бе подкрепен и от редица регионални партии.  Де факто вотът на недоверие срещу Рахой бе вот на доверие за Санчес и така се стигна до днешното полагане на клетва. А до вота на недоверие се стигна след голямо корупционно дело, опетнило репутацията на консерваторите от Народната партия. На днешното полагане на клетва присъства и самият Рахой. Педро Санчес е седмият премиер на Испания след края на диктатурата на Франсиско Франко през 1975 г.  ", "date": "2018.06.02", "title": "Социалистът Педро Санчес положи клетва като испански премиер"}
{"url": "http://epicenter.bg/article/Ekspert--Pravitelstvoto-na-Zaev-varna-svobodata-v-Makedoniya-/155830/7/0", "text": "Вероятно все още новото име на Македония не е договорено между Заев и Ципрас, но за мен по-важен е въпросът за началото на преговорите с Брюксел. Това каза в интервю за БНР Андрея Стойковски, председател и старши анализатор в Центъра за европейски стратегии „Евротинк“. Коментаторът изрази надежда, че югозападната ни съседка ще започне преговори за членство в Европейския съюз и ще получи покана за членство в Северно-атлантическия пакт, а това от своя страна ще позволи на Македония да отговори на очакванията на гражданите си да започне да се развива в правилната посока и с пълноценно функциониращи публични институции. Стойковски смята, че договорът с Гърция следва първо да бъде ратифициран от парламента в Скопие и едва след това да се проведе референдум, защото: „Това ще е гаранция, че процесът ще продължи нататък и че властите няма да се откажат от него.“ Анализаторът прогнозира, че свиканият от опозиционната ВМРО-ДПМНЕ протестен митинг тази вечер няма да бъде много голям и успешен, тъй като в самата партия има вътрешни противоречия и криза на идентичността: „Има много неща, които политическата партия трябва да направи, за да привлече доверието на хората. Много жертви бяха направени за доброто на партийния елит и групи от членове и всичко това няма да допринесе за големината или за силата на днешния митинг. Друг фактор, който ще допринесе за по-малобройното участие, е, че през последните 365 дни се случиха достатъчно много видими промени.“ Сред тях Стоевски открои завръщането на свободата в държавата: „Допреди година много от обикновените хора се страхуваха да говорят за много неща. Сега вече не е така. Сегашното правителство води политика на консултации и на откритост към всички заинтересовани страни, към гражданите и гражданските организации и това допринася за възвръщане на чувството за свобода.“", "date": "2018.06.02", "title": "Експерт: Правителството на Заев върна свободата в Македония!"}
{"url": "http://epicenter.bg/article/Pekin-razmaha-prast-na-Vashington-zaradi-obvineniyata--che-strupva-voenni-sili-v-Yuzhnokitaysko-more/155831/7/0", "text": "Високопоставен китайски генерал разкритикува „безотговорните коментари“ относно натрупването на военен потенциал от страна на страната му в Южнокитайско море, след като министърът на отбраната на САЩ Джеймс Матис обвини Китай, че заплашва и изнудва другите страни от региона, предава AFP, цитирана от Агенция \"Фокус\". „Всички безотговорни коментари от другите страни са неприемливи“, заяви генерал-лейтенант Хе Лей по време на форум в Сингапур, посветен на сигурността. По-рано Матис обвини Китай, че използва стратегия на „заплашване и изнудване“ в Южнокитайско море. Той  заяви, че страната му „енергично ще се  надпреварва“ с Пекин в региона при нужда, пише The Hill. Според него Китай поставя оръжейни системи, включително и ракетни системи, както и изтребители в спорните води, което поставя под съмнение намеренията на Пекин. „Въпреки че Китай твърди обратното, поставянето на тези оръжейни системи е свързано с военната употреба на това за заплаха и изнудване“, заяви Матис. „Китайската политика е в пряк контраст към нашата стратегия. Ние поставяме под въпрос китайските по-широки цели“, допълни той. Същевременно министърът допълни, че САЩ ще продължат „да следват конструктивни, ориентирани към резултатите отношения с Китай“.", "date": "2018.06.02", "title": "Пекин размаха пръст на Вашингтон заради обвиненията, че струпва военни сили в Южнокитайско море"}
{"url": "http://epicenter.bg/article/Gratskata-pravoslavna-tsarkva--Za-imeto-na-Makedoniya-reshava-parlamentat--a-ne-nie/155833/7/51", "text": "Ние не си даваме името, но това не е наша работа, а на парламента, който е избран от гражданите. Това каза главата на Гръцката православна църква архиепископ Йеронимос по повод спора за името на Република Македония между властите в Скопие и Атина, предава БГНЕС.  Изявлението бе направено по време на изложба в град Авлонас, където бившият зам.председател на гръцкия парламент и бивш депутат от Нова Демокрация Йоргос Сурлас поиска от Йеронимос \"да изпрати ясно послание, че никой не може да продава Македония\".  \"Не сме гърци за един ден или за един миг. Ние сме гърци всеки ден, всеки час. Църквата има ясна позиция - не даваме името си, но това не е работа на църквата. Църквата не организира протести. Гражданите избраха парламент и този парламент носи отговорност. Гърците носят отговорност чрез вота си, а парламентът ръководи страната\", каза още архиепископ Йеронимос.", "date": "2018.06.02", "title": "Гръцката православна църква: За името на Македония решава парламентът, а не ние"}
{"url": "http://epicenter.bg/article/Erdogan--Izborite-v-Turtsiya-shte-priklyuchat-na-parvi-tur/155836/7/51", "text": "Изборите в Турция несъмнено ще приключат на първия тур, заяви турският президент Реджеп Тайип Ердоган, цитиран от Анадолската агенция. Няма никакъв проблем що се отнася до подкрепата за нас според проучванията на общественото мнение. Ясно е, че изборите ще приключат на първи тур, каза Ердоган снощи в интервю за турската телевизия „Стар”. Турският президент каза още, че народът на Турция му е верен и той има „съществено предимство, което не може да бъде сравнено с подкрепата за други партии”. Броят на депутатите от управляващата Партия на справедливостта и развитието в парламента трябва да бъде над 300, каза още държавният глава.  Ердоган е президент на Турция от 2014 г. От 2003 до 2014 година той бе премиер. На 24 юни в Турция ще се състоят предсрочни президентски и парламентарни избори.", "date": "2018.06.02", "title": "Ердоган: Изборите в Турция ще приключат на първи тур"}
{"url": "http://epicenter.bg/article/Balgarskata-krava-Penka-stana-zvezda---quot-Stigna-quot--do-Evroparlamenta/155839/7/0", "text": "Кравата Пенка стана медийна звезда, след като големите европейски медии поеха историята на добичето, заплашено с умъртвяване, задето напуснало територията на ЕС в търсене на тучни поляни. Българските санитарни власти наредиха кравата да бъде заклана, в съответствие с европейските правила, тъй като е нарушила санитарните норми на ЕС, навлизайки на територията на Сърбия, която не е член на Съюза, пише Днес.бг Историята е описана в британския \"Телеграф\", агенция \"Франс прес\", френския тв канал \"Франс 24\" и други големи западни медии. Земеделският комисар Фил Хоган отказа да коментира, тъй като здравето на животните не било в ресора му. Случаят стана хит и в социалните мрежи, където българската крава се радва на два хаштага #savepenka (спасете Пенка) и #prayforpenka (молете се за Пенка). Петиция за отмяна на умъртвяването на добичето, адресирана до Европейския парламент, до Съвета на ЕС, председателстван в момента от България и до европейския съд, бе открита в интернет. Нейни инициатори са журналисти от британския вестник \"Телеграф\". \"Настояваме да се направи изключение от Европейските правила и Пенка да не бъде екзекутирана\", пише в призива. Според авторите му “случаят на Пенка показва \"липсата на състрадание от страна на част от eвропейската бюрокрация към обикновените хора като собственика на Пенка, който е абсолютно съсипан\". Групата на британските консерватори в Европарламента настоя \"ЕС да прояви здрав разум и състрадание\" и да отмени клането на добичето, а нейният член Джон Фласк обеща да пише на Бойко Борисов за милост. Фласк писа и на шефа на Европейския парламент Антонио Таяни с молба да се намеси. Британският евродепутат изразява готовност да плати преглед на Пенка от български ветеринар, който да потвърди мнението на сръбските доктори, установили че кравата е напълно здрава и няма да привнесе зараза от извън ЕС. Иван Харалампиев от село Копиловци, който е собственик на Пенка, разказа пред медиите, че търсил почти две седмици добичето, преди то да бъде открито край Босилеград. Сръбските власти му я върнали, заедно с удостоверение, че е напълно здрава, но българските настояват да изпълнят европейските инструкции.   Българската агенция за безопасност на храните съобщи, че разследва случая.", "date": "2018.06.02", "title": "Българската крава Пенка стана звезда! \"Стигна\" до Европарламента"}
{"url": "http://epicenter.bg/article/SASht-sanktsionirat-evropeyski-kompanii-zaradi-uchastie-v--quot-Severen-potok-2-quot-/155841/7/0", "text": "САЩ са на път да наложат санкции на енергийни компании от Германия и други държави от Европейския съюз, които участват в проекта \"Северен поток 2\", предава изданието Sputnik, цитирано от Агенция \"Фокус\". Газопроводът \"Северен поток 2\", който по план ще пренася ежегодно 55 милиарда кубични метра природен газ от Русия към ЕС през Балтийско море, вече бе одобрен от Германия и Финландия. САЩ, в отговор заявиха, че тръбопроводът ще повиши зависимостта на Европа от руския газ. Списание „Foreign policy“ цитира три източника, които твърдят че администрацията на САЩ е близо до налагането на санкции върху енергийни компании от Германия и други държави от ЕС, които са замесени в изграждането на проекта за руски газов тръбопровод \"Северен поток 2\". Ключови фигури в администрацията на президента Доналд Тръмп, които виждат санкциите като „много вероятна опция“, няма да се спрат пред нищо, за да блокират Северен поток, заявява един от източниците на списанието. Източник от Държавния департамент е заявил, че „бяхме ясни, че компании работещи в руския енергиен сектор и сектора за износ на тръбопроводи навлизат в бизнес посока, която носи опасност от санкции“.", "date": "2018.06.02", "title": "САЩ санкционират европейски компании заради участие в \"Северен поток 2\""}
{"url": "http://epicenter.bg/article/Kandidatat-na-opozitsiyata-kam-Erdogan--Ne-az--konstitutsiyata-iska-da-vidi-diplomata-ti-za-visshe-/155842/7/51", "text": "Кандидатът за президент на основната опозиционна Народнорепубликанска партия (НРП) Мухарем Индже коментира на предизборен митинг в град Биледжик заведеното срещу него дело за обида и исканото обезщетение от 100 хиляди турски лири от страна на президента Реджеп Тайип Ердоган, пише вестник „Милиет”. „Питам те и искам да покажеш твоята диплома за висше образование. Казваш ми: „Не може”. Не ми даваш отговор – нито на мене, нито на съда. При всеки повод завеждаш съдебни дела; пак завеждаш дело за 100 хиляди лири, пак искаш пари. Не ме разбиращ добре – не аз, а конституцията иска види дипломата ти за висше образование. В конституцията пише, че президентът трябва да е випускник на висше училище с минимум 4 години срок на обучение. Този въпрос, отправен към теб, го задавам и на далите гласа си за тебе на последните президентски избори.”, посочва още Мухарем Индже, цитиран от „Милиет”.", "date": "2018.06.02", "title": "Кандидатът на опозицията към Ердоган: Не аз, конституцията иска да види дипломата ти за висше!"}
{"url": "http://epicenter.bg/article/Apokalipsisat-ide--Ucheni-razkriha-kak-shte-zagine-chovechestvoto/155849/7/0", "text": "Екип от учени в Рочестър - Ню Йорк изчисли според няколко математически модела какво ще се случи с планетата ни, ако населението продължава да расте или има все по-големи промени в климата. Според тях нищо добро не очаква човечеството.  Учените са разработили три възможни сценария. Според единия от тях все пак може да се стигне до частично унищожаване на човечеството и това ще стане, ако хората променят поведението си.  Другата версия предсказва, че 70% от хората ще умрат, а с тях - растения и животни. Когато се стигне до там, ще настъпи време, което би могло да бъде сравнено с рестарт на планетата. Когато това вече стане, всичко отново ще бъде нормално. Това е най-правдоподобният вариант.  В какво състояние, обаче, ще бъдат хората след това и какъв живот ще водят, когато преживеят, не може да се предвиди.  Последната и до голяма степен хорър версия, предсказва напълно измиране на хора и животни. Планетата ще бъде напълно унищожена, а нейните източници - изчерпани и ще я застигне същата съдба, като нейните обиватели.  И то първо ще изчезне интелигентната форма на живот. За тази версия учените са вкарали в изчисленията вероятността, че има извънземни в галактиката ни.   ", "date": "2018.06.02", "title": "Апокалипсисът иде! Учени разкриха как ще загине човечеството"}
{"url": "http://epicenter.bg/article/Yens-Stoltenberg--Ako-Iran-napadne-Izrael--NATO-nyama-da-se-namesi/155852/7/0", "text": "Генералният секретар на НАТО Йенс Столтенберг заяви, че Алиансът няма да помогне на Израел в случая на нападение от Иран, пише американският вестник Washington Examiner, цитиран от Агенция \"Фокус\". Столтенберг е заявил пред германското списание „Der Spiegel“, че тъй като Израел не е член на НАТО, „гаранцията за сигурност“ не се прилага за него. НАТО също така не участва в конфликти в Близкия изток или мирни усилия там, допълни Столтенберг. Напрежението между Израел и Иран наскоро ескалира. Министър-председателят на Израел Бенямин Нетаняху в последно време повиши критиките си за ядреното споразумение с Иран, от което президентът на САЩ Доналд Тръмп наскоро обяви, че оттегля страната си.  ", "date": "2018.06.02", "title": "Йенс Столтенберг: Ако Иран нападне Израел, НАТО няма да се намеси"}
{"url": "http://epicenter.bg/article/Turski-vestnik--SASht-i-Izrael-se-gotvyat-za-dalgosrochna-voyna-v-Siriya/155838/11/33", "text": "Съюзът САЩ-Израел се готви за нова дългосрочна война в Сирия, като използва отново тактиката „Ислямска държава“-ПКК в южната част на страната, след като вече беше приложена в северната част, пише турският вестник Yeni Safak. Говорейки пред Yeni Safak представителят на Сирийската свободна армия (ССА) Закария Мулахафджи заяви, че „Западните сили планират да елиминират първо иранското присъствие в Сирия, а след това и турското“. „Като се започне от южната част на Голанските възвишения, Кунеитра и Дараа, след това разпростирайки се към Йордания и границата на Сирия с Ирак, всички тези региони ще бъдат нападнати под претекста, че се целят всички ирански и шиитски бунтовници в Сирия“, допълни Мулахафджи. „Замисълът да се приложи планът за южния коридор е в пълна сила. САЩ наблюдават шиитски групировки от шест години. Те ги добавиха към списъците с терористи, за да легитимират израелските нападения“. „САЩ и Израел се подготвят за дългосрочна война в Сирия. Те положиха нелегитимен път за Кюрдската работническа партия (ПКК) под претекста за опасността от „Ислямска държава“. Сега прилагат същия модел с шиитските групировки на юг. През изминалите дни шиитски военни групировки в Сирия като Хизбула, Асаеб Ахл ал-Хак и ал-Нуджабаа са прибавени към терористичните списъци“, поясни Мулахафджи. „Кампанията започната от САЩ в Сирия през 2015 година този път напредва от юг. Израел е всъщност в полето. Разбивайки връзките на подкрепените от Иран групировки в Ливан, Йордания и Ирак, те ще успеят да ги изчистят от Сирия“. „Израел желае оста Суейда-Кунейтра. САЩ искат пълен контрол на Хасака и Ракка, в допълнение на Деир Ез-зор. Те подготвят постоянни бази в източната част на Деир Ез-зор, в допълнение на вече съществуващите бази в Табках, Рмейлан и Танф.“ „След като елиминират шиитските групировки, воюващи се в Сирия, те няма да спестят усилия, за да се отърват от турското военно присъствие в Сирия. САЩ, които претърпяха очевидно поражение и намаляване на влиянието след операциите „Ефратски щит“ и „Маслинова клонка“, ще се опитат да нанесат отмъщението си“, завършва Закария Мулахафджи. \r\n X \r\n", "date": "2018.06.02", "title": "Турски вестник: САЩ и Израел се готвят за дългосрочна война в Сирия"}
{"url": "http://epicenter.bg/article/Prof--Antoniy-Galabov--Slabostta-na-levite-v-Evropa-otvori-vratata-pred-populizma-i-natsionalizma/155850/11/34", "text": "   Не бих казал, че това ще се отрази окончателно по отношение на кариерата на господин Рахой, защото той доказа през много тежък период по време на управление на страната качествата си като държавник. По отношение на дясноконсервативното крило в Испания, то на свой ред също има заслуги за стабилизирането на страната. Така чу тук по-скоро сме свидетели според мен на нещо друго. Тук по-скоро сме свидетели на контраатака заради неотклонната и решителна позиция на Мариано Рахой срещу сепаратизма в Каталуния. Лично аз имам дълбоки подозрения по отношение на автентичността и достоверността на изнесената информация за корупционни съмнения, свързани с управляващата партия. Но, така или иначе, народните представители в Испания гласуваха и социалистите отново поемат управлението – нещо, което преди, за съжаление, доведе Испания до една много тежка криза, с която се бори много дълго време Народната партия. И която ще дойде и сега.    По-скоро не. Най-малкото, защото левицата продължава да бъде изключително слаба в Европа. Всъщност, ако погледнем европейските политически семейства, ще видим, че социалистите са много слаби и това отвори много свободни пространства, в които се настани националпопулизъм, социален популизъм, настаниха се странни политически субекти, защото те винаги са спекулирали със социалната тема, винаги са спекулирали със съдбата на малкия човек срещу голямата система. И всъщност слабостта на левите в Европа до голяма степен отвори вратата пред популизма и национализма. Така че не смятам, че испанската десница в това отношение ще бъде нито лесно отстранена, нито окончателно забравена. Нека не забравяме, че именно в Испания десните трябваше да докажат ефективността на една политика при условия на изключително висока безработица – много тежка криза, в която именно Социалистическата партия изправи страната. Аз не знам, дали нашите слушатели си спомнят, когато поредното временно правителство пое управлението на страната преди няколко години. То също беше доминирано от Социалистическата партия. Дори министърът на труда и социалната политика не успя да сдържи сълзите си, когато говореше за състоянието на страната. Така че в това отношение испанците знаят, кой и по какъв начин е положил усилия за страната. Друг е въпросът, че имаме ясен сигнал за това, че корупцията е бърза писта. С други думи, обвиненията в корупция, възможността да бъде създадена бързо нагласа на подозрение, на съмнително поведение, на недоверие, много бързо може да предизвика политическа промяна.    Така е. Връщам се на тезата си. Обвинението в корупция предизвиква обществена реакция. Това означава нещо. Това е много важен урок за България, защото спекулирането с обвиненията в корупция, говоренето en gros, говоренето просто ето така без това да предизвика последваща съдебна процедура девалвира този тип аларма, за това че нещо не е наред с политическия живот на една страна. Корупцията има много лица, корупцията не е едноизмерен феномен. Точно обратното. Корупцията винаги е мрежа. Корупцията винаги предполага неразвитието на процес. Така че в това отношение това е много голямо предизвикателство пред правните системи на европейските страни да бъдат колкото е възможно по-ефективни и категорични в проверката, повдигането и поддържането на обвинението си за корупция, защото тази политическа промяна в Испания няма да се отрази добре в страната. В никакъв случай социалистическата партия не е преодоляла онези вътрешни напрежения, които доведоха до неуспешното й управление. Така че, ако става дума наистина за комплот, ако става дума за схема, в която са въвлечени редица изпълнители, за да бъде създадено усещането за корупция, което да предизвика политическа промяна, това е може би дори още по-тревожен сигнал.    Те биха се съюзили с всеки. Това е част от слабостта им. Те биха се съюзили с всички и точно за това казвам, че те отвориха вратата на популизма. Те отвориха вратата на всякакъв вид политически инженерства, на всякакъв странен тип политически субекти в Европа. Това е много дълга и тежка тема. Европейската лява политическа мисъл много сериозно трябва да си даде сметка за това, първо, защо губи толкова много. И второ, защо нейните загуби се превърнаха в победи на антиевропейски и популистки партии.    Може би, защото просто е слаба сама по себе си. Това е големият риск. И аз виждам паралели и в други страни в ЕС в това отношение, включително и в България. Ако погледнете внимателно стилистиката на БСП, ще видите че през последните година, година и половина тя звучи все по-националпопулистки. Някак загубата на собствения ляв проект, загубата на хоризонта на лявата политическа мисъл в Европа, доведе до прекалено заиграване с популистки призиви. А в нашите условия в националпопулистки. Така че това е болест на политическия живот в Европа. Десните политически формации стават все по-консервативни, затворени и губят чувствителност към социалната тема. Левите стават все по-слаби и затова все по-агресивни и отварят вратата на популизма. Така че това е за мен голямата тема, която трябва да дебатираме през следващата година всички европейски граждани, защото ни предстои в края на май следващата година, за България това доколкото знам е 26 май 2019 г., да избираме нашите представители в Европейския парламент. И е много важно този път наистина да се фокусираме върху съдбата и перспективите на лявата и на дясната политическа мисъл в Европа.    Предполагам, че да. Най-малкото доколкото видяхме все пак успешният опит в Италия, много динамично развиваща се ситуация с трудни за прогнозиране резултати и последствия. Така или иначе поуката е в това, че демокрацията не може да бъде разбирана само като технология. Не е достатъчно да бъде направен механичен сбор между гласовете на политически формации, събрали необходимия брой мандати. Много важно е да се върнем към истинските леви и десни политически ценности. Това ни казват и резултатите от изследването на европейските ценности, защото и българските граждани, както и европейските граждани искат да видят по-ясен политически профил. Не искат да видят политици, които са били и в ляво, и в дясно и в крайна сметка са отишли при парите. Искат да видят по-почтено и по-последователно политическо поведение. Но аз се надявам, че това е само началото на този дебат. Отново казвам, имаме 1 г., за да осмислим това каква ще бъде политическата карта на съвременна Европа.    Така е, да. Точно това се случва и европейските граждани го усещат. Християндемократическите, консервативните, дясноцентристките политически формации превърнаха по някакъв начин управлението в технология, превърнаха го в администриране, загубиха ценностния си статус, ценностното си ядро. Забравиха това, че дясната политика е ориентирана към базовата европейска ценност за това, че всяко човешко същество се ражда свободно и равно по права и достойнство. Левите на свой ред загубиха фокуса за социалната чувствителност, за готовността да се представляват ефективно интересите на неравнопоставени социални групи, на хора, които изпитват затруднения. Левите заиграха с парите, десните заиграха с властта. И в крайна сметка съвременните, особено младите европейски граждани, младите европейски избиратели отказват да мислят за политиката в категориите ляво и дясно.     Аз от няколко години предлагам друга опозиция между конкуренция и регулация. Европа изглежда слаба в политически план, защото ние твърде много се регулираме. В смисъл, ние отидохме много наляво. Имаме нужда да работим повече заедно, имаме нужда да постигаме общи резултати преди да се регулираме все повече и повече. Лявата политическа мисъл в момента функционира през настояване за все повече и повече регулации, докато дясната мисия е да се работи, да се полага усилие, трудът да бъде наистина акт на обществен дълг. Тази ценностна система не се вижда в момента. На нейно място стои една технократична представа за това, че както Европа, така и отделните страни могат да бъдат управлявани през някакви алгоритми, през някакви серии от операции, които трябва да се извършват. Така че европейската политика има нужда от цялостно обновяване.    Точно така. И аз искрено се надявам, че провокативното присъствие на партии като „Пет звезди“ или в северните страни имаме различен опит през последните години за подобен вид провокации. Подобен тип политически провокации се надявам най-после да възобновят дебата за европейските политически ценности.    Да, но преходът през това чистилище може да е много дълъг, тъй като едновременно с това виждаме отлив на участието на гражданите в политическия процес. Все повече и повече хора не виждат свой залог в политиката. Това е много опасно. Това е много опасно, защото рискуваме мнозинството от европейските граждани, неразпознавайки своите очаквания в политиците, да потърсят други инструменти за овластяване, други инструменти за практикуване на властта. Това ще делегитимизира самата политическа система. Така че в това отношение, както левите политически идеи, така и десните политически идеи имат нужда от превод. Младите поколения не само в България, а и в цяла Европа, това е първото глобално поколение, което расте в света в момента и това ново поколение вече не желае да му бъдат говорени общи фрази. То възприема света по много различен начин.    И много фрагментирано.    През ключови думи, през ключови символи. Много важно е съвременните европейски политици да разберат, че за да осъществят ефективен диалог със съвременното глобално поколение, трябва да се научат да артикулират собствените си ценности на разбираем за тях език. Това изисква усилие. Това изисква първо готовността на един политик да слуша избирателите си и след това да им говори. Политиците трябва да се научат да слушат и да разбират какво им казват избирателите преди да изнесат поредната си реч. Така че тежки, важни въпроси ни предстои да дискутираме през тази една година. Надявам се, че Европа винаги е била силна. Както казваше професор Фотев: „Европейските ценности винаги са се формирали през криза“. Ние сме осъзнавали онова, което е важно и ценно за нас, през кризи, така че може би сега е моментът за това.", "date": "2018.06.02", "title": "Проф. Антоний Гълъбов: Слабостта на левите в Европа отвори вратата пред популизма и национализма"}
{"url": "http://epicenter.bg/article/Antiamerikanski-front-v-G-7-sreshtu-novite-mita-varhu-stomanata-i-aluminiya-/155806/4/0", "text": "Европейският съюз и Канада отправиха строго предупреждение към Съединените щати за рисковете, които представляват за световната икономика наложените от администрацията на президента Доналд Тръмп мита върху вноса на стомана и алуминий, предаде Франс прес, цитирана от БТА.  \"Французите, британците и германците бяха напрегнати\", обобщи френският министър на финансите Брюно Льо Мер след разговори с колегите си от Г-7 в Уислър, Канада. Той отбеляза, че всички са изразили пълно недоумение от американските решения.  \"Срещата на финансовите министри от Г-7 в Канада е по-скоро Г-6 + 1, като Съединените щати са сами срещу всички\", обобщи настроенията Льо Мер. Той подчерта, че избягването на търговска война сега зависи изцяло от американците.  Министърът на финансите на САЩ Стивън Мнучин си е взел бележка за критиките срещу страната му. Той обаче казал, че въпросът трябва да бъде оставен за срещата на върха на Г-7 другата седмица в Квебек, заяви канадски източник. ", "date": "2018.06.02", "title": "Антиамерикански фронт в Г-7 срещу новите мита върху стоманата и алуминия "}
{"url": "http://epicenter.bg/article/Nyama-proshka--Valeri-Simeonov-otkri-sezona-na-Slanchev-bryag-s-vnezapna-proverka--VIDEO-/155812/4/0", "text": "„Акция шум” за старт на сезона в Слънчев бряг – снощи вицепремиерът Валери Симеонов направи изненадваща проверка на работещите дискотеки в курорта, предаде бТВ. В социалните мрежи се появиха видеоклипове от акцията. Проверяващите открили, че в пет дискотеки в курорта музиката е по-силна от допустимото. Не били и шумоизолирани. Акцията е била с превантивен характер и собствениците на заведенията са се разминали само с предупреждение.  ", "date": "2018.06.02", "title": "Няма прошка! Валери Симеонов откри сезона на Слънчев бряг с внезапна проверка (ВИДЕО)"}
{"url": "http://epicenter.bg/article/Neno-Dimov--Ne-se-obsazhda-povishavaneto-na-danaka-za-stari-avtomobili--a-ekotaksata/155829/4/0", "text": "В момента не се коментира увеличение на данъка до 1000 лв. за над 15-годишен автомобил. Това каза министърът на околната среда и водите Нено Димов по време на изнесеното заседание на ресорната парламентарна комисия в Созопол, предаде БНР.  Темата беше повдигната заради публикации от последните дни в медийното пространство. Министър Нено Димов поясни, че не става въпрос за данъците, а за екотаксите. Той допълни, че определянето на данъците е в правомощията на Министерството на финансите. „В един от сериозните сайтове се посочва, че това не е достатъчно и трябва да се мисли в посока данъци. Към днешна дата изобщо не се коментират данъците, а става дума за екотаксите, които се плащат еднократно при регистрация.“ Министърът допълни, че проблемът с вноса на старите автомобили се засилва заради рестрикциите, които се правят в някои градове от Западна Европа. „Като забраниш в определен град да влиза някакъв вид кола, нейната цена естествено пада, защото тя става половин използваема. Очаква се този наплив на коли да залее Източна Европа. Веднага след председателството на Съвета на Европейския съюз ще започнат формални разговори. Ние ще искаме на ниво Европейски съюз такава корекция в законодателството, че който създава подобен проблем, т.е. подобни ограничения, да носи отговорността и за решаването им. Повишаването на данъците облага всъщност нашите граждани, които са потърпевши от нещо, което се случва някъде другаде.“ Според министър Нено Димов това е типичен пример за двоен стандарт.  Източник: Агенция \"Фокус\"  ", "date": "2018.06.02", "title": "Нено Димов: Не се обсъжда повишаването на данъка за стари автомобили, а екотаксата"}
{"url": "http://epicenter.bg/article/Predadoha-Ventsislav-Angelov---Chikagoto-na-balgarskite-vlasti--SNIMKI--VIDEO-/155817/3/0", "text": "Венцислав Ангелов с прякор Чикагото беше предаден на българските власти от германските им колеги, съобщиха от пресцентъра на МВР. 49-годишният мъж бе обявен за международно издирване на 1 февруари 2016 г. въз основа на европейска заповед за арест, издадена от Окръжната прокуратура в Русе. У нас той трябва да изтърпи присъда от 3 години и шест месеца лишаване от свобода за незаконен трафик на наркотици. Ангелов беше задържан на 29 март в Лименщайн, Германия. През 2008 г. е задържан в Кипър във връзка с трафик на хероин. Докато службите го издирваха, Чикагото даваше интервюта и твърдеше, че не се укрива от правосъдието, припомня бТВ.  ", "date": "2018.06.02", "title": "Предадоха Венцислав Ангелов – Чикагото на българските власти (СНИМКИ, ВИДЕО)"}
{"url": "http://epicenter.bg/article/Vazstanoviha-dvizhenieto-po-magistrala--quot-Trakiya-quot-/155818/3/0", "text": "Възстановено е напълно движението в посока София, при км 10 от АМ \"Тракия\". За Пловдив леките автомобили преминават в активна и аварийна лента. Това съобщиха от пресцентъра на Агенция \"Пътна инфраструктура\".  Тежкотоварният трафик се пренасочва по обходния маршрут през Нови Хан и пътен възел Вакарел. Шофьорите да се движат с повишено внимание и съобразена скорост. По-рано се беше образувало задръстване повече от 10 км, колоните започваха от изхода на столицата, съобщи читател на Агенция \"Фокус\". Затруднено беше движението и в двете посоки. Около 9.30 часа ТИР се преобърна на пътното платно в района на 10 км на магистралата в посока Пловдив. Движението в района се пропускаше само в аварийната лента – за леки автомобили.", "date": "2018.06.02", "title": "Възстановиха движението по магистрала \"Тракия\" (ВИДЕО)"}
{"url": "http://epicenter.bg/article/Aktsiya-v-Botevgrad--Izdirvaha-izbyagaliya-zatvornik-Vladimir-Pelov/155819/3/0", "text": "В търсене на избягалия затворник Владимир Пелов. Рано тази сутрин в Ботевград е проведена полицейска акция, съобщи Нова телевизия. По информация на NOVA, служителите на реда са проверявали сигнал, свързан с Пелов. Той обаче не е открит. Рецидивистите Владимир Пелов и Радослав Колев избягаха на 3 април през централния вход на Софийския затвор, стреляйки по надзирателите. От тогава и от двамата няма следа. Но от пощенски клон в столичния квартал „Младост” на 18 май до медиите бе разпратено писмо от Пелов. В него той твърди, че не е искал да нарани никого и дори когато стрелял по надзирателя, гледал да не го уцели.  Пелов е осъден на 32 години затвор заради обир на златарско ателие преди седем години.", "date": "2018.06.02", "title": "Акция в Ботевград! Издирваха избягалия затворник Владимир Пелов"}
{"url": "http://epicenter.bg/article/Zaloviha-23-nelegalni-migranti-na-gratskata-granitsa/155835/3/0", "text": "23-ма нелегални мигранти са открити в товарен камион на граничен пункт \"Капитан Петко войвода\" на българо-гръцката граница. Хората са от Афганистан и Пакистан. В момента се установява самоличността им, съобщиха от МВР.  Очаква се по-късно днес директорът на Граничната полиция Светлан Кичиков да обяви подробности по случая.   ", "date": "2018.06.02", "title": "Заловиха 23-ма нелегални мигранти на гръцката граница"}
{"url": "http://epicenter.bg/article/Katastrofa-zatrudnyava-dvizhenieto-po-patya-Sofiya-Botevgrad-kray-Vitinya/155837/3/0", "text": "Движението по пътя София - Ботевград, при 208-мия километър, след спускането на Витиня в посока Ботевград, е в една лента заради катастрофа, съобщават от Агенция \"Пътна инфраструктура\". Ударили са се турски ТИР и циментовоз, съобщиха за Агенция „Фокус“ от пресцентъра на МВР. Сигналът за инцидента е получен в 14.56 часа.  По първоначални данни водачите на двете превозни средства са пострадали.  Ситуацията се усложнява и заради това, че едната тръба на тунел \"Витиня\" на АМ \"Хемус\" е затворена за ремонт и тежкотоварният трафик е отбит по главния път. Шофьорите да се движат с повишено внимание и съобразена скорост, съветват от пътната агенция. ", "date": "2018.06.02", "title": "Катастрофа затруднява движението по пътя София-Ботевград край Витиня"}
{"url": "http://epicenter.bg/article/Korneliya-Ninova-shte-obsazhda-badeshteto-na-Evropa-s-lideri-ot-Vishegradskata-chetvorka/155824/2/0", "text": "По покана на лидера на политическа партия „Смер - социална демокрация” и бивш министър-председател на Словакия Робърт Фицо, на 4 юни 2018 г., председателят на НС на БСП Корнелия Нинова ще участва в кръгла маса в Братислава.   На събитието са поканени прогресивните лидери от страните на Вишеградската четворка, Балтийските държави, България, Румъния, Словения и Хърватия. Темата на кръглата маса ще бъдат предстоящите избори за Европейски парламент и следващата Многогодишната финансова рамка. Програмата предвижда и работен обяд с Марош Шефкович, заместник-председател на Европейската комисия и еврокомисар на енергийния съюз.", "date": "2018.06.02", "title": "Корнелия Нинова ще обсъжда бъдещето на Европа с лидери от Вишеградската четворка"}
{"url": "http://epicenter.bg/article/Prof--Andrey-Pantev--Geroite-sa-maltsinstvo--zaginali-za-edna-mechta--a-ne-za-Solunskata-mitnitsa/155844/2/0", "text": "Емоционално исторически, защото чувството е основен мотив в геройското поведение, постъпки и дори смърт не само на нашите герои. Те не са се ръководили от отблъскващата дума ”прагматизъм”, не са се ръководили от съмнителната дума ”национални интереси”, защото те са загивали за идеал, не са загивали да вземат Солунската митница.   Това каза историкът проф. Андрей Пантев днес, когато отбелязваме Деня на Ботев и загиналите за свободата и независимостта на България. И най-вече да се поклоним на тези, които за разлика от повечето други, нека не забравяме, че героите са малцинство, които са си гледали адвокатлък, дюкенджийство, предприемачество и прочие, те са загинали за една мечта, която като мечта не се е реализирала напълно все пак, а все пак си струва да се жертваме за нея\", каза още професорът пред БНТ. Свободата е едно революционно понятие като произход и като приложение. Той е знаел, нашите революционери не са били толкова наивни, че няма да бъде райската градина България, но ще има България, ще има химн, ще има армия, ще има пощи, ще има учители, ще има парламент, какъвто и да е той. Ще има най-вече България на европейската политическа карта, както е било тъй прекрасно някога\", продължи историкът. Проф. Пантев е на мнение, че младите трябва да знаят за Ботев, че \"е могъл спокойно да си даскалува или да студенстства в Одеса или в Румъния, а е решил по друг начин, знаейки много добре, че не всички бакали заслужават жертвата на неговия живот\".", "date": "2018.06.02", "title": "Проф. Андрей Пантев: Героите са малцинство, загинали за една мечта, а не за Солунската митница"}
{"url": "http://epicenter.bg/article/Kutev--Borisov-upravlyava-neskoposano--VIDEO-/155845/2/0", "text": "Каква е оценката на БСП за външната политика на правителството на Бойко Борисов. Крайно негативна, поне според зам.-председателя на парламентарната група на левицата Антон Кутев. „За мен Борисов няма начин да бъде външен политик. Борисов няма културата, няма познанията, това, че няма езици, дори не е най-големият проблем - но и това е проблем. Външната политика се прави някъде в кулоарите”, обяви категорично Кутев в предаването „Офанзива с Любо Огнянов” по Канал 3. Относно председателството той коментира: „Срещата в София бе донякъде успешна. Аз нямам забележки към нея, а към самото председателство. То завършва в края на юни. Какво постигнахме? Влязохме ли в Шенген, влязохме ли в Еврозоната. Какво се случи дори с тираджиите? За живота на българите това бяха ключовите неща, както и трудовият пазар. Нищо от това не се случи. Борисов не може да е външен политик по няколко причини. Първо външният му министър изобщо не знае къде се намира. Но да изключим личните нападки”, допълни Кутев. „Толкова години ни се обяснява, че Борисов строи пътища, а в момента няма 100 км, в които да не си разбиеш колата. Ние за 9 години не сме свършили нищо повече от това да изхарчим едни пари. Той отива при Путин и не знае какво да каже там. Този, същият човек, който спря проектите. И се хвалеше с това. Сега отива тоя същият човек и обяснява „ами ние малко сбъркахме”. Разбира се, че Цветанов ще каже, че вината е на БСП, но БСП работеше за „Южен поток”, а ГЕРБ – не. И „Турски поток” няма да мине през България. И какво ще стане – ще купуваме газ от Турция. Диверсификация е да купуваме различен газ. А не руски газ от Русия и руски газ от Турция. Виждам един човек, който опитва да управлява държавата и при това нескопосано. Това, че го избират три пъти, не означава, че може да управлява”, категоричен бе Антон Кутев. Той даде пример със здравеопазването. „Няма човек в здравеопазването, когото да попитате, и той да не ви каже, че то е пред колапс. Болниците са пред затваряне, няма лекари...” Кутев бе запитан и за думите на президента Радев, че под управлението на Борисов, държавата върви към автокрация. „Фактът, че Борисов се е научил да печели избори и затова върви към автокрация – дали чрез купуване на гласове, дали чрез оказване на натиск. 1 милион гласа не могат да се фалшифицират, но могат да фалшифицират 150-200 хиляди, а те с толкова печелят”, каза социалистът и бе категоричен, че зад победата на Румен Радев на президентските избори стои именно БСП. „Колкото и да ми обясняват, че на президентските избори Радев е спечелил сам, аз ще кажа, че зад него стоя БСП. И това е победа за БСП. Президентът трябва да е независим, но той не можеше да стане президент без БСП, и това е абсолютен успех на БСП, който не искам да неглижираме. Тази теза е некоректна”. Зам.-председателят на ПГ „БСП за България” не подмина и темата за АЕЦ „Белене”. „АЕЦ „Белене” винаги е бил изключително важен проект за БСП. Виждал съм и при наше управление как проектът се свива, но БСП винаги е работила за АЕЦ „Белене” и „Южен поток”. Не знам дали България трябва да има блокираща квота в проекта. Аз смятам, че тази централа трябва да бъде държавна”, обяви Кутев и контрира мнението, че няма пари за подобно нещо: „Частниците по-евтино ли ще я направят. Как откъде ще вземем пари? Значи частниците имат, а държавата няма. 2 милиарда бяха дадени за саниране. Правителството на Борисов взе 16 милиарда заем. Ако тази атомна централа не е държавна, то тя няма никакъв смисъл”, допълни депутатът от БСП.  Говорейки за ядрена енергетика, Антон Кутев дори обяви, че България е разполагала с ядрено оръжие преди 1989-а. „Имахме ракети, които могат да носят ядрено оръжие, имахме възможности да използваме ядрено оръжие, ако искаме”, обясни той.", "date": "2018.06.02", "title": "Кутев: Борисов управлява нескопосано (ВИДЕО)"}
{"url": "http://epicenter.bg/article/Dimitar-Ganev--Konfliktite-mezhdu-GERB-i-prezidenta-se-prenasyat-navan-i-tova-ne-e-dobre--VIDEO-/155847/2/0", "text": "„В контекста на българската външна политика отбеляза няколко позитивни точки по време на председателството”. Това обяви в предаването „Офанзива с Любо Огнянов” по Канал 3 политологът Димитър Ганев. Той коментира външната политика на страната ни и отношенията между управляващите и президента Румен Радев. „Нашата страна може да използва една посредническа роля, с което да трупа авторитет. Две такива роли имаше – едната е срещата с между Юнкер и Ердоган. Другата е срещата за Западните Балкани. Безспорно отношенията между ЕС и Турция бяха на дъното. Не казвам, че са се измъкнали от там, но отново има диалог. А и освен това в Турция има много проблеми. Основните критики за срещата на 17 май са, че няма конкретика. Това е така. Въпросът обаче е следният – България успя да върне темата за Западните Балкани на масата и това е успех. Аз не съм от оптимистите за бързата интеграция на тези страни, но България даде тласък. Далеч съм от мисълта, че се превръщаме в лидер в региона, но България трупа авторитет”, допълни Ганев. Относно визитите в Русия и репликите от страна на Румен Радев, политологът обясни: „Не виждам нищо ново в поведението на президента. Новата ситуация идва от там, че като че ли досега тези конфликти между парламентарната група на ГЕРБ, и премиера, и президента Радев бяха концентрирани на вътрешното поле. От две седмици насам това се пренася по отношение на външната политика. Това не е добре, защото българската външна политика не изглежда консолидирана. Например Румен Радев без мандат от правителството предложи „Български поток”. А това няма как да се случи. САЩ заплашват Германия със санкции заради „Северен поток”, представете си какво ще стане с „Български поток”. България е малка държава и трябва да се съобразява. Тази дистанция, която президентът внася между себе си и управляващите, не позволява българската външна политика да изглежда единна”, допълни Димитър Ганев. На въпрос за желаната роля от президента той отговори: „Румен Радев бе избран на вълната на антистатуквото. Тогава той олицетворяваше новото лице. В случая той продължава тази линия – като играч против статуквото, като ново лице и поради това държи висок рейтинг. Той обаче трябва да бъде обединител на нацията като президент. Той обаче все повече се превръща като крило в политическите сблъсъци. Той много лесно се превръща в опозиция на това управление”, допълни Ганев. Той бе категоричен, че Румен Радев в момента има висок рейтинг, но ако създаде партия, той ще изгуби част от този рейтинг и това е съвсем нормално по думите му, като даде пример с Георги Първанов. Политологът не смята, че може да се появи нов политически субект, който да натрупа голяма подкрепа за евроизборите. Единствено в проекта на Слави Трифонов вижда подобни намерения, но не се нае да прогнозира дали той ще успее. Според Ганев, дори и президентът да реши да прави партия, няма политическа логика да я основе преди края на мандата си.", "date": "2018.06.02", "title": "Димитър Ганев: Конфликтите между ГЕРБ и президента се пренасят навън и това не е добре (ВИДЕО)"}
{"url": "http://epicenter.bg/article/Roditeli-na-protest-sreshtu-zadalzhitelnata-imunizatsiya--VIDEO-/155834/2/0", "text": "Родители излизат на протест във Варна против задължителното ваксиниране. Искането им е имунизация у нас да стане пожелателна, предава бТВ. 4-годишният син на Младен от Варна е обездвижен от близо 3 години. Детето все още няма точна диагноза, но родителите са категорични, че процесът е отключен от поставянето на ваксина. Сред исканията на родителите са създаване на фонд за диагностика и лечение на деца, пострадали от ваксини, както и информационна система, която да описва на достъпен език всички рискове от имунизацията. „Рисковете от ваксинацията са изключително ниски. Ако трябва да сравним с риска от пътно-транспортно произшествие, което може да се случи на нас, на семейството, на детето ни, риска е многократно по-малък”, категорична е педиатърът Ружа Панчева. Специалистите обясняват, че пожелателния характер на ваксинирането у нас би бил твърде опасен. „Ако спрем ваксините срещу морбили, срещу паротит, срещу рубеола и други инфекциозни заболявания, просто заболеваемостта ще скочи”, каза епидемиологът доц. Цонко Паунов.", "date": "2018.06.02", "title": "Родители на протест срещу задължителната имунизация (ВИДЕО)"}
{"url": "http://epicenter.bg/article/Haralan-Aleksandrov--Poseshtenieto-na-Borisov-v-Moskva-ne-e-zavoy-kam-Rusiya/155843/2/0", "text": "\"Тази една минута е повече от това да те изведе от нихилизма и автомобила. Ние сме се превърнали в изнервени и затлъстели консуматори. Това е психично състояние. Ние обаче започваме да го преболедуваме нихилизма. Интересно, че това беше толкова масово преди 20-ина година. Хора напускаха страната и обясняваха как ще напуснат „тази дупка”, обяви социалният антрополог Харалан Александров в предаването „Офанзива с Любо Огнянов” по Канал 3 по повод Деня на Ботев и загиналите за българската свобода и нихилистичните настроения в България. „Натрупването на опит с това да си емигрант води до много по-информирано отношение в страната. И това е хубаво. Информираното отношение в никакъв случай не прави хората черногледи”, допълни Александров. „Не се наемам да кажа какво щеше да стане, ако Ботев не бе загинал. Вероятно нямаше да сме такива. За мен би било много по-интересно как би била приета такава фигура като него днес. Дали можем да понесем само революционера, само поета. Или пък ще го възприемем като фигура от учебниците. Но ако днес се появи такава фигура, вероятно щеше да се стигне до големи политически промени”, отговори антропологът на въпроса относно ролята на Ботев и какво щеше да стане, ако не бе героично загинал. „Ние се водехме като малка държава и средно голяма по територия. Това, което наистина те кара да се чувстваш горд обаче е животът около теб. Ако хората се радват на благоденствие, това неминуемо ти дава самочувствие. Без значение колко си голям.  Колкото повече обаче виждаш тези нива на загуба на достойнство, както е у нас, няма как да се чувстваш горд. И тогава прибягваш към миналото. За съжаление Европейският съюз още е в статус на възникване и още не можем да черпим символичен ресурс от него”, коментира социалният антрополог. Той коментира и политическата ситуация на международната сцена. Александров е категоричен, че визитата на премиера Бойко Борисов в Русия не е руски завой. „Той по-скоро иска да провери дали има там вратичка. Да провери дали я има там тази възможност”, каза Харалан Александров, като уточни, че американският президент Доналд Тръмп много стриктно си спазва програмата и по този начин променя световния ред и то дори по отношение на Европа. „Предстои да разберем дали е успешна външната политика на правителството. Тя все още зависи от външни фактори. Възможно е малките държави да имат успешна такава само като част от общност. И такава е председателството ни. И тази наша инициатива за Западните Балкани е много хубава. Знае се от кои империи сме били част – от Османската и Турската. И е нормално те да имат претенции към нас. И именно това е много голямо предизвикателство пред нас. Защото империите, когато не са притискани, те започват да притискат”, добави Харалан Александров.", "date": "2018.06.02", "title": "Харалан Александров: Борисов отиде в Москва, за да провери дали там има вратичка"}
