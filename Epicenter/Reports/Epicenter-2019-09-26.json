{"url": "http://epicenter.bg/article/Ubietsat-Dzhok-Polfriyman-ima-zabrana-da-napuska-Balgariya--VIDEO-/193792/2/0", "text": "Убиецът Джок Полфрийман има забрана да напуска страната. Тя е била наложена още при ареста му след убийството на Андрей Монов и не е отменена, предаде Нова тв, като се позовава на свои източници.    Процедурата по преразглеждане на предсрочното му освобождаване вече е в ход.    А тази вечер близки на убития студент протестираха с искане австралиецът да бъде върнат зад решетките. Шествието им тръгна от НДК и завърши пред Съдебната палата. Хората призоваха за оставката на председателя на съдийския състав Калин Калпакчиев, който освободи убиеца Полфрийман.   Джок Полфрийман вече има пасаван, но има и забрана да напуска България, научи NOVA. Тя е била наложена, още когато е започнало делото срещу австралиеца.    „МВР чака в момента всички нужни документи, за да напусне този човек страната. МВР ще изпълни решение на съд тогава, когато всичко е ясно”, каза Стефан Балабанов, зам.-министър на вътрешните работи.    От Министерството на правосъдието поддържат тезата, че Полфрийман не се е поправил в затвора. И изнесоха данни, че мъжът кроял планове за бягство, а в последно време се държал арогантно с надзирателите.    „Този човек е с ниво на агресивност много по-високо от средното. Той е бил такъв в момента, в който е извършил престъплението, беше такъв и при нас през всичките тези 12 години. Той беше такъв и в момента, в който излезе от затвора”, заяви Николай Проданов, зам.-министър на правосъдието.    За първи път само по NOVA случаят коментира и зам.-главният прокурор Иван Гешев.    „Аз имам три деца, така че каквото и да кажа по този случай, има опасност то да бъде повлияно от емоции и коментарът да не е професионален. Затова няма да коментирам случая с убиеца Джок Полфрийман”, заяви Иван Гешев.    Определиха съдията по делото за отмяна на освобождаването на Полфрийман    От правосъдното министерство поставиха под съмнение и висшето образование на бившия арестант. Именно то беше посочено сред мотивите за предсрочното му освобождаване.    „Твърдеше, че учи, аз лично имам дълбоко съмнение. В неговото досие няма официален документ, че е взел изпит. Имаше едни удостоверения, които могат лесно да се манипулират”, заяви Проданов.    Днес Върховният касационен съд разпредели делото за възобновяване на процеса по предсрочно освобождаване, след искане на главния прокурор Сотир Цацаров. Съдбата на Джок Полфрийман е в ръцете на ВКС.  ", "date": "2019.09.26", "title": "Убиецът Полфрийман има забрана да напуска България, протест поиска оставката на Калпакчиев (ВИДЕО)"}
{"url": "http://epicenter.bg/article/Borisov/193682/2/0", "text": " “България ми е много специална. Това беше първата държава, която посетих като министър-председател. В този ред на мисли България  ми е първата любов.” Това заяви премиерът на Южна Корея Ли Нак-йон по време на официалния обяд, който даде в чест на министър-председателя на България и водената от него правителствена делегация.   Борисов отговори в същия закачлив тон: “В България казват, че първата любов ражда не хваща. Нека развиваме отношенията си и сте винаги добре дошли при първата си любов!”   В началото на тоста Южнокорейският премиер разказа още една емоционална история. По време на Корейската война   500 деца от Северна Корея са пристигнали в България, много сираци са бягали от ужасите на войната и България ги е приютила. Те били настанени в различни български училища, където са продължили своето обуучение. Една  от учителките, които е обучавала тези деца, е била майката на Бойко Борисов. “Да приветстваме майката на премиера на България”, каза Ли Нак-йон, давайки тон на обяда в правителствената резиденция в Сеул.   Преди това двамата държавници проведоха разговор, след което дадоха изявления за медиите.   Ли Нак-йон приветства решението на България да даде статут на стратегически инвеститор на Южна Корея, което ще улесни дейността на южнокорейските компании у нас. Двамата държавници са се съгласили, че е възможно да бъде изграден завод за производство на батерии за електромобили, обединили са се около проектите за изграждане  на възобновяеми източници и производство на слънчева енергия.   Ли Нак-йон е помолил Борисов за съдействие южнокорейски фирми да участват в изграждането на съоръжения RDF за изгаряне    От взаимен интерес са също възможностите, които корейските строителни фирми имат за инвестиции в областта на пътната инфраструктура в България посочи министър-председателят Борисов. Той допълни, че те биха могли да се включат в редица инфраструктурни обекти у нас чрез механизма на публично-частното партньорство.  ”Сътрудничеството ще продължи и в областта на отбраната, отбранителните дейности, науката и технологиите“, подчерта Ли  Нак-йон. „Важно е сътрудничеството в сферата на енергетиката, за което днес подписахме споразумение. Има място за съвместна дейност и във военната област,  науката, технологиите, културата и образованието“, изброи премиерът на Република Корея Ли Нак-йон.   Борисов отговори, че очаква политическа подкрепа от южнокорейското правителство за изграждането у нас на завод производство на батерии за електромобили. Той вметна, че у нас има 31 фирми, които произвеждат части за “Хюндай” и “Деу”.   Борисов изтъкна, че в Корея са следили внимателно преговорите с “Фолксваген“и подчерта, че след тези срещи на високо равнище има сближаване на подходите и препоръча правителството на Южна Корея да толерира повече частния бизнес да инвестира у нас.   “И двете държави са поставили като свои приоритет сферите на образованието и културата. Затова бих извадил най-отпред взаимоотношенията между нашите университети и академии“, каза Борисов.  Българският министър-председател припомни, че когато през 2017 г. корейският му колега Ли Нак-йон е бил у нас, е посетил Софийския университет, който има силна катедра по кореистика. „И тук, в Сеул, виждаме нашите преводачи и същите преподаватели от тези катедри и университети“, посочи премиерът.   За пореден път Борисов изтъкна, че по отношение на разговорите за инвестиции в сферата на производството на батерии за електрически автомобили, “сме много близо до развитие на процеса”. „Но тъй като касае частни компании - надявам се на цялата политическа подкрепа на нашите колеги от правителството в Корея, както и на автомобилната промишленост“, изтъкна министър-председателят Бойко Борисов.   По думите му в сферата на туризма се отбелязва желание за напредък по отношение на бъдеща линия между двете страни.  ”Ще правим сметки заедно - с полетите до Хърватия дали не може и по какъв начин да прикачим директната връзка и към нас“, добави българският премиер. Той изрази надежда, че след разговорите по време на официалното му посещение в Република Корея, както и утрешната среща с президента на азиатската страна, позициите между двете държави в сферите от взаимен интерес ще се сближат още повече. А частният бизнес ще бъде толериран да инвестира в България. „Приех поздравленията на колегата за избирането на Кристалина Георгиева за управляващ директор на Международния валутен фонд, благодаря за подкрепата на Корея“, каза още премиерът Борисов.  Корейският му колега Ли Нак-йон посочи, че очаква визитата на Борисов да създаде възможност за задълбочаване на отношенията между двете страни в навечерието на 30-ата годишнина от установяване на дипломатическите ни отношения. „Имаме открито сътрудничество. Оценихме постоянното нарастване на стокообмена и инвестициите. Приветствам присъствието на български бизнесмени“, акцентира Ли Нак-йон.    Това е вторият ден от официалното посещение на министър-председателя Бойко Боросов и водената от него правителствена делегация в Южна Корея. Вчера Борисов посети Центъра за научно-изследователска и развойна дейност за нови автомобили на “Хюндай” в град Хуансон, който е на около 50 км. от Сеул.   България е дала своите предложения за облекчения, които може да предложи на автомобилния гигант, ако реши да инвестира в нов автомобилен завод в България. Предложението е внесено в Борда на директорите на “Хюндай”, каза Борисов пред Епицентър.бг и подчерта - сега трябва да изчакаме, без много да се говори. Южнокорейците също да заявили своите изисквания -  ако се срещнем, ще си стиснем ръцете, подчерта Борисов.    Вчера той заяви, че продължават преговорите и с “Фолксваген”. По същото време обаче излезе информация в германския “Франкфурт Алгемаре Цайтунг”, че решението на германците в полза на Турция вече е взето, може да влезе в сила всеки момент и до седмица може да се подпишат даже и договорите. Оставало да се уточнят някои подробности, които бяха предмет на разговори между шефа на концерна Херберт Дийс и турският президент Ердоган. “Намираме се на финалната права, сега само трябва да изгладим договора”, пише ФАЦ   Така сега за България остава възможността да се пребори за голяма инвестиция от Южна Корея. Борисов обясни, че с южнокорейците са обсъдени възможности за изграждане на мощности за електрически и автономни автомобили, за разлика от “Фолксваген”, където е ставало дума за бензинови и дизелови автомобили.    Към този момент по-реалистична като че ли е инвестицията от 1,5 млрд.щ.д. на друг южнокорейски гигант в построяванате на завод за батерии за електромобили, подчерта икономическият министър Емил Караиванов. Той отказа да назове името на компанията, а Борисов отново призова за търпение - “да си пазим стабилността и нещата ще станат”. Вторият ден от посещението на премиера  в Корея продължава с визита в Университета за чужди езици “Ханкок”, където обучението е на базата на 45 езика в 32 катедри. През 2005 година в университета е с зададена Катедра по гръцистика и българистика. Всяка година около 15-20 корейски студенти започват да изучават български език в Сеул.    ", "date": "2019.09.26", "title": "Премиерът на Корея: България е първата ми любов! Борисов: Първата любов ръжда не хваща!"}
{"url": "http://epicenter.bg/article/-Moya-strana--moya-Balgariya--izpyaha-yuzhnokoreyski-studenti-pred-Borisov-v-Universiteta-v-Seul/193711/2/0", "text": "“Моя страна, моя България“ изпяха южнокорейски студенти пред премиера Борисов и водената от него правителствена делегация при посещението им в Университети за чужди езици “Ханкук” в Сеул. Обучението в това висше учебно заведение в столицата на Южна Корея става на 45 езика в 32 катедри.   През 2005 година е създадена катедра по грецистика и българистика, в която всяка година около 15-20 южнокорейски студенти се записват да изучават български език.    Ритмите на българска ръченица изпълниха една от залите на Университета при пристигането на делегацията ни.  Студентите бяха подготвили специална програма за гостите си, която включваше дори хорово изпълнение на    След приветствените думи на вицепрезидента на Университета Чо Гисонг премиерът Борисов се обърна към студентите. “Отношенията между България и Република Корея ще се развиват в много сфери -  ,  но за да се развиват тези отношения, трябват кадри\", изтъкна той. и по въпроса за обмяната на студенти и преподаватели. \"Ние с Корея в това си приличаме - че в образование влагаме много\", отбеляза Бойко Борисов. Засега само корейската страна отпуска стипендии на български студенти, но премиерът Борисов се надява от догодина и България да предоставя стипендии на корейските студенти у нас.   Перспективите за студените от специалност Българистика са свързани пряко с разширяването на икономическия, образователния и културния обмен между Република Корея и България. Борисов отбеляза, че би било чудесно корейски завод да бъде открит в България догодина, когато ще се честват 30 години от установяването на дипломатически отношения между двете страни.   \"Нашият университет е решен с положителност да изпълнява дори и малка роля за подобряването на връзките между нашите две страни, каза вицепрезидентът на Университета \"Ханкук\" Чо Гисонг в поздравителен адрес към българския премиер. Чо Гисонг изрази признателност, че при първата визита на български министър-председател в Република Корея е било предвидено посещение на университета. Университетът за чужди езици \"Ханкук\" разширява образованието в различни области на базата на специалности по 45 езика, посочи Чо Гисонг. Сред тях в специалността Българистика се полагат усилия да се изградят конкурентоспособни таланти, добави Чо Гисонг. Той увери, че Университетът \"Ханкук\" ще продължава да полага усилия да допринася за постоянното обновяване на културния и образователния обмен.   Премиерът дари на университета много български книги. В знак на  беше удостоен с почетен знак за принос към българистиката и развитието на двустранните отношения от вицепрезидента на Университета за чужди езици „Ханкук“ в Сеул Чу Ки-сонг.  Пред студентите премиерът Борисов отбеляза, че през последната година и половина се откри Глобалният мозъчен тръст на Китай в София, а преди три месеца бе открит офис на Световната банка в България като такива има два - в Индия и в София.  „Европейската комисия даде много добър ресор за България – свързан именно с това, което правим и днес в Корея – образование, иновации, спорт, култура, университети, академии. Това е ресор на бъдещето“, акцентира министър-председателят Бойко Борисов. Той добави, че от вчера българин е начело на МВФ - Кристалина Георгиева.  „Страната ни отново бе избрана да председателства Берлинския процес догодина. Казвам отново – не в буквалния смисъл, но преди само една година председателствахме Съвета на ЕС и тогава в София се проведе Срещата на върха за Западните Балкани. Даде се даде тласък за мира и за по-нататъшните стъпки за приемането им в ЕС“, заяви премиерът Борисов пред корейските студенти. Той акцентира, че ще се подходи подобаващо към обмена на студенти и преподаватели между Софийския университет и сеулския „Ханкук“. От началото на следващата учебна година се предвижда да има реципрочност между двете държави и по отношение на стипендиите.  През 2005 г. в университета в Сеул е създадена Катедра по грецистика и българистика. Всяка година около 15-20 корейски студенти се записват да изучават български език. Те получават знания по българска политика, икономика, култура и традиции. Част от тях пътуват всяка година за академичен обмен в България в Софийския университет „Св. Климент Охридски” и във Великотърновския университет. През 2019 г. в университета в „Ханкук“ е създаден и Център по българистика (Asian Hub Center for Bulgarian Studies- ACBS).  В България корейски език се изучава в Центъра по източни езици и култури към СУ „Св. Климент Охридски“ в специалността „Кореистика“ от 1995 г. с преподавател, изпратен от Република Корея. Корейски език се изучава от осми клас и в 18 СУ „Уилям Гладстон“ в София от учебната 2011/2012 година. Това е първото училище в Европа, в което има редовно обучение по корейски език.    По-късно премиерът написа на стената си във Фейсбук: “", "date": "2019.09.26", "title": "“Моя страна, моя България” изпяха южнокорейски студенти пред Борисов в Университета в Сеул"}
{"url": "http://epicenter.bg/article/Zemetresenieto-v-Turtsiya-izkara-burgazlii-na-ulitsata/193768/2/0", "text": "Земетресение с магнитуд от 5,7 по скалата на Рихтер разлюля Западна Турция в 13:59 часа местно време, което съвпада с българското. Това показва справка на официалната интернет страница на Европейския средиземноморски сеизмологичен център (EMSC), съобщи Агенция „Фокус“.    Епицентърът на труса е бил на 66 км западно от Истанбул и на 37 км югозападно от Бююкчекмедже, с дълбочина от седем километра под земната кора.  Трус бе усетен точно в 14:00 ч. на територията на  , съобщи Flagman.bg. Земетресението е било почувствано дори и нискоетажните постройки.    Заради силния трус са евакуирани служителите на Община Бургас, които в този момент са пред сградата на кметството.    Няма получени сигнали за щети или пострадали на територията на областта, след усетеното в Бургас земетресение. Трусът бе регистриран в Западна Турция. Това потвърдиха за Радио \"Фокус\" - Бургас от Областна администрация - Бургас.   Трусът е усетен и във  . Най-силно са се разлюляли високите етажи на жилищните сгради, предаде Радио „Фокус“ – Варна.    Земята се разтрепери и  , съобщиха потребители във Фейсбук. Земетресението е усетено и  . „Сигнали за нанесени материалниети до момента няма“, съобщи инж. Снежана Кънева, началник на отдел началник отдел „Сигурност и управление при кризи“ в Община Сливен.   Освен в Сливен трусът е усетен и", "date": "2019.09.26", "title": "Земетресението в Турция изкара бургазлии на улицата"}
{"url": "http://epicenter.bg/article/Korneliya-Ninova--BSP-nominira-Manolova-ednoznachno-/193769/2/0", "text": "БСП номинира Мая Манолова за кмет на София, заяви лидерът на БСП Корнелия Нинова в предаването \"Плюс - минус\" по Нова телевизия. Нинова повтори, че кандидатурата на Манолова е подкрепена и от конференцията на БСП-София, и от Националния съвет на партията.   В ефира на Нова лидерът на БСП отново заяви, че основната цел на социалистическата партия на предстоящите общински избори е да удвои броя на кметовете си.   Подкрепям кандидата за кмет, гласувах за Манолова, категорична бе лидерът на БСП.   Важна е политиката, която ще се следва, на второ място - личностите, които ще я изпълняват, подчерта тя. \"Подкрепили сме я, имаме споразумание! Ако обича, ако стане кмет, да го изпълнява\", каза Нинова. Според нея е преувеличена интригата, че между нея и гражданския кандидат за кмет на София има напрежение.   \"Много се изговори за това, че едва ли не БСП няма кадри. Желанието да подкрепим Мая Манолова идва от това, че чрез нея освен БСП можем да привлечем други граждани на София, които не са членове на БСП, да получи по-широка подкрепа и да реализираме целта, която имаме\", обясни Нинова в началото на разговора в студиото на Нова.   \"За нас кои неща са важни? Говоря от името на БСП, не мога от името на други партии. Градската организация номинира Манолова еднозначно, Националният съвет на БСП подкрепи нейната кандидатура също еднозначно. Оттук нататък важно е предизборното споразумение\", продължи лидерът на БСП. Нинова посочи, че то е озаглавено \"Заедно за коренна промяна\" в управлението на Столична община. Тя подчерта, че то е подписано от председателя на Градската организация на БСП Калоян Паргов и кандидата за кмет Мая Манолова. Сред идеите в споразумението, които социалистите се надяват да бъдат осъществени, са билета за градски транспорт в София да стане 1 лев, да бъдат осигурени лекари за всички общински училища, да се преразгледа договорът за концесия на „Софийска вода”. Запитана какво ще стане, ако Манолова като кмет не изпълни тези решения, а предложи други, Нинова отговори, че няма проблем - просто съветниците социалисти ще подкрепят тях, гласувайки срещу предложенията на кмета.   \"В тези избори, изобщо в изборите, важна е политиката, която ще се следва и на второ място личностите. В тази платформа е написано на какво държи БСП в София град. Ние бихме искали това да се изпълнява. Нашите общински съветници в Общинския съвет на София ще гласуват за тези мерки\", изтъкна още лидерът на БСП.   Запитана дали БСП е воденичен камък за гражданския кандидат-кмет Мая Манолова, каквито мнения се чуват в средите извън БСП, Нинова каза: \"Ако някой смята, че БСП е воденичен камък, нямаше да направим споразумение с Мая Манолова - очевидно това е воля на двете страни!\"   Нинова отговори и на въпроса дали е заровила томахавките с Мая Манолова. Тя посочи, че двете са били на различна позиция по Истанбулската конвенция.   Корнелия Нинова отговори и на серия въпроси, свързани с вътрешнопартийните дела на БСП и напрежението в някои местни организации, като Варненската. Запитана \"единна ли е БСП\", Корнелия Нинова отвърна, че времето може да бъде най-големия приятел или най-големия враг на политика. \"Решението за Варна е взето със 70 гласа \"за\" в Националния съвет, двама \"против\" и 5 \"въздържали се\". Въпросът кой е го е правил, как го е правил - Националният съвет е взел това решение. Какво имам предвид като казвам времето? Едни от най-силните говорители в защита на Борислав Гуцанов след като не видяха техните хора начело на листите излязоха с пбличен призив към варненци - \"Не гласувайте за БСП\". Значи имаш личен интерес да си непременно начело в листите за общински съветници\", каза Корнелия Нинова. И обърна внимание, че същите хора искат трети път да се играе тази ситуация, а не да се опита с други хора. \"Щом не сме ние в листите - варненци, не гласувайте за БСП\". Няма партия, няма идеи, няма спор с политически опонент\", обобщи действията на опонентите си от варненската структура тя.   Лидерът на БСП Корнелия Нинова коментира и промените в НПК, които предвиждат премахване на съкратеното съдебно следствие за тежки престъпления. Въпросните изменения бяха приети на първо четене в сряда.    „Мнозинството направи юридически прецедент и взе абсолютно неморално решение. Приехме два закона, които се изключват взаимно”, каза Нинова. И поясни, че ГЕРБ са подкрепили законопроекта на БСП за премахване на съкратеното производство и в същото време са гласували „за” собственото си предложение присъдите на направилите самопризнания да могат да се намалят с 1/5.  „Ако бързо приемем нашия закон, убиецът на детето от Сотиря няма да може да се възползва от съкратеното производство”, каза още Нинова.    Тя определи като „провокация и подигравка” решението за предсрочното освобождаване на Джок Полфрийман, осъден за убийството на студента Андрей Монов.       ", "date": "2019.09.26", "title": "Корнелия Нинова: БСП номинира Манолова еднозначно!"}
{"url": "http://epicenter.bg/article/Rashidov-kam-Levchev-/193770/2/0", "text": "  Скъпи бате Любо, Вчера рано сутринта ми се обади по телефона дъщеря ти Марта. Изненада ме с думите, че тази сутрин ти ме каниш да се сбогуваме. Коленете ми омекнаха и седнах на перваза на една ограда. У мен рязко се върнаха ранните ми момчешки години и си припомних как още ненавършил 28 години седях в Клуба на писателите на „Ангел Кънчев” на една маса с големия Иван Кожухаров, с Георги Трифонов, Дончо Цончев, Васил Попов. Тогава в клуба влезе ти с цялото си величие на голям артист и настъпи тишина. Това беше онази паметна тишина, в която ти ми каза, че ме познаваш задочно и си чувал изключително добри оценки за мен като художник.   От този момент моят живот се промени. Като младо селско момче, докоснало се до големи творци като теб, които са ме приели в своето пространство, аз попивах всеки божи ден  от твоя опит, от твоите безпримерно мъдри вечери. Учех се от теб как трябва да се носят отговорности, как трябва талантът да живее и да твори. Много бързо поглъщах истините за живота, които ти и другите като теб вече познавахте. Като урок за цял живот ми останаха дългите ни разговори за приятелството,  за предателите и за предателството в живота. От теб разбрах, че предателите се раждат винаги между тези, които са твои ученици или  които са били най-близко до теб и  на които най-много си вярвал и затова в тях си инвестирал част от живота си, от чувствата си, от обичта и доверието си.   За всички тези уроци, които си ми давал, през годините съм се борил и съм се опитвал да не бъда предател, да не бъда завистник, а чрез труда си да се докажа като талантлив и предан човек със самочувствие. И за тези уроци днес ти благодаря.   Така живея своята съзнателна част от живота, подготвен да се предпазвам благодарение на твоите житейски уроци. Няма  да забравя /при жалките ми опити да емигрирам в Париж/ как ти ми се обади, как в онези вечери пеехме и рисувахме върху салфетки в бистрата на Латинския квартал.   Бях с теб в паметния момент, когато се роди твоята внучка и ти изгаряше от щастие, че родът продължава. Ти ми показа лицето на радостта от живота. Бях с тебе на всичките ни празници, бях с тебе когато се радвахме и тъгувахме. Бях с теб, когато бяхме в две епохи, преглъщайки радостите и горчилките и на едната, и на другата. Просто бях с теб.   Не зная защо пожела да се сбогуваме. И слава богу, че ми се налага да бъда далеч от България, когато ти  се разделяш с досадното човешко битие и поемаш по пътя към небитието. Аз, бате Любо, няма да присъствам на тая разлъка, защото не искам да се разделям с теб!   Аз ще бъда с теб дори когато ти искаш да отсъстваш за останалите. Още имам нужда от твоята мъдрост, от твоя респектиращ талант и от онова бащинско чувство, с което си ме удостоявал през всичките тези години.   Не мога да напусна часовете, в които ти ме учеше как трябва да се живее тоя странен живот.   Отново е хубава златна есен. Не искам да е тъжна. Затова ще си позволя да изпия чаша вино за твоя вечен дух, с който ще продължавам да бъда заедно. До края на моя живот аз ще бъда с теб, затова не си вземам сбогом, а по-скоро те моля за прошка. Ти си по-големият и по-малкият винаги трябва да поиска това. И аз те моля да ми простиш. А иначе след вчерашното обаждане разбрах нещо много просто – че  през всичките тези години, докато гонехме съдбата си, аз просто съм те обичал!  Бъди!   Твой Вежди 26 септември 2019 г.  ", "date": "2019.09.26", "title": "Рашидов към Левчев: Не се разделяме! До края на живота си ще бъда с теб, затова не си вземам сбогом"}
{"url": "http://epicenter.bg/article/Blizkite-na-ubitata-Kristin-ot-Sotirya-izlizat-na-protest-/193771/2/0", "text": "Гражданско неподчинение организират близките на убитата през август 7 годишна Кристин от сливенското село Сотиря, предава Канал 3.    Те не са доволни от приетите на първо четене текстове за отпадане на съкратеното съдебно производство и предложението за възможността да бъдат намалявани с 1/5 присъдите при тежки престъпления. Гражданското неподчинение е обявено за 27 септември пред Съдебната палата в Сливен.    Очаква се близките на Кристин да бъдат подкрепени и от хора, които са се включили в подписката за промени в НПК. Гражданското неподчинение е обявено да започне в 7:00 ч. и ще продължи докато не бъдат конкретизирани текстовете за намаляване на доживотните присъди.    Разприте в парламента са обида към паметта на Криси и към 20 000 българи, които се подписаха за незабавна промяна в закона, твърди бабата на детето.    7-годишната Кристин беше изнасилена и зверски убита на 15 август. Обвиняемият Мартин Трифонов направи пълни самопризнания, а майката на убитото дете настоя той да получи доживотен затвор. Заради направените самопризнания има опасения, че съдът ще намали присъдата на Трифонов на 30 години затвор.  ", "date": "2019.09.26", "title": "Близките на убитата Кристин от Сотиря излизат на протест "}
{"url": "http://epicenter.bg/article/Prokuror-Dimitar-Petrov--Razsledvaneto-na-hakerskata-ataka-sreshtu-NAP-prodalzhava-/193775/2/0", "text": "Работата по разследването на хакерската атака срещу НАП продължава с нестихващ устрем. Това каза административният ръковдител на Специализираната прокуратура Димитър Петров по време на изслушване във Временната анкетна комисия за хакерската атака срещу НАП, предаде репортер на Агенция „Фокус“.    „Към настоящия момент не може да твърдим, че досъдебното производство е в своя начален етап. Може би сме в средата. Към настоящия момент се анализират всички събрани до момента доказателства, чрез извършваните претърсвания и свързаните с тях изземвания. Назначени са множество технически експертизи“, каза той. По думите му е изискана информация от държавни институции, които са били жертва на този тип атака на тази група лица.    „Работата продължава с нестихващ устрем, проверяват се различни тези, свързани с изнесените от свидетелите по делото обстоятелства. Свидетелите, които са били жертва на дейтвията на групата. Това е, което мога да ви кажа към настоящия момент“, допълни още Петров.      Досега не е имало компроментация на електронен подпис, каза административният ръководител на Апелативна специализирана прокуратура Николай Найденов по време на изслушването. По думите му това в България го няма и не се наблюдава.    „НАП е реагирала и е взела много бързо мерки“, допълни още Найденов. Той поясни, че са разпитани са множество длъжностни лица във връзка с хакерската атака срещу НАП. „Свидетелите, които биха могли да бъдат пострадали или са пострадали са в различни сектори, включително банковия, включително застрахователния. Така че тези лица, които аз ви казах, че разследването продължава активно и динамично“, допълни той. По думите му благодарение на техните показания пъзелът, който съществува се гради и се надгражда.    Трябва да отправим препоръки като народни представители към компетентните органи да предприемем законодателни инициативи с цел превенция срещу хакерски атаки, коментира председателят на Временната анкетна комисия за НАП и депутат от ГЕРБ Красимир Ципов по време на заседанието на комисията.    \"И от предишни изслушвания на компетентни органи станахме свидетели, че сме изправени пред доста усложнена ситуация. В международен мащаб стават по-чести такива явления. Трябва да подходим сериозно и отговорно и да отправим препоръки и като народни представители към компетентните органи и да предприемем съответните законодателни инициативи именно с цел превенция. Да не се стига до такива сложни казуси\", заяви още Ципов във връзка с изслушването на ръководителите на Апелативната специализирана прокуратура и на Специализираната прокуратура  ", "date": "2019.09.26", "title": "Прокурор Димитър Петров: Разследването на хакерската атака срещу НАП продължава "}
{"url": "http://epicenter.bg/article/Sadat-varna-/193684/3/0", "text": " на главния прокурор за възобновяване на делото за предсрочното освобождаване на  . Причината е, че градският съд е комплектовал делото неправилно, съобщават от съда.   Вчера главният прокурор Сотир Цацаров  да възобнови производството по условно предсрочно освобождаване на Джок Полфрийман и да се  Искането следствие от подадена от . \r\n   \r\n Искането е да се възобнови производството по условно освобождаване \r\n Първоинстанционен съд - СГС - не е изпълнил процедурата по чл. 424, ал. 3 от НПК.   от подаденото от главния прокурор искане за възобновяване на делото. Това е било връчено чрез началника на   По делото не е приложена надлежно подписана разписка, удостоверяваща, че преписът от искането за възобновяване е връчен на лицето, за което е предназначен.   \"Осъденият Джок Полфрийман е основен адресат на искането за възобновяване. Целта на връчването на препис съгласно изискването на чл. 424, ал. 3 от НПК е процесуалният документ да бъде получен от съответния адресат - да стане негово достояние, за да може  \", пише в решението на ВКС.   В разпореждането се подчертава, че изпълнението на вмененото от НПК задължение на първоинстанционния съд за връчване на искането за възобновяване е необходима предпоставка за  \r\n   \r\n Няма срок за произнасяне на ВКС, посочи Румяна Арнаудова \r\n Обстоятелството, че  , е без правно значение, защото този адвокат няма процесуално качество на защитник, тъй като производството по възобновяване е извънреден способ за проверка на влезли в сила съдебни актове и  . Приложеното по първоинстанционното дело пълномощно е изрично за производството по условно предсрочно освобождаване и не важи за други процедури.    по връчване на книжата съгласно правилата на чл. 180 - 181 от НПК. Не е допустимо предписаните от процесуалния закон задължения на първоинстанционния съд да се възлагат на касационната инстанция.   Припомняме, на 19 септември 2019г. Софийският апелативен съд (САС)   в столицата в нощта на 28 декември 2007 г. До този момент няколко пъти съдът е отхвърлял исканията на Полфрийман за предсрочно освобождаване.   както по време на самия процес, така и след това, докато излежаваше присъдата си. В затвора той основа асоциация, бореща се за правата на затворниците в България, успя и да осъди страната ни в Страсбург. \r\n   \r\n От самия комитет отричат твърдения за намеса \r\n Решението на съда за  предизвика редица негативни реакции.   се възмутиха от решението. Такова изказване направи и  , въпреки че уточни, че прави коментара си като гражданин. Младежката организация на     съмненията си около безпристрастността на постановлението на съдията.   към    австралийските власти да побързат с процедурата по издаване на документите на Полфрийман и да го изведат бързо от страната, тъй като подзащитният му е застрашен от държавните власти.   Тази сутрин говорителят на прокуратурата Румяна Арнаудова заяви, че няма правно основание Полфрийман да бъде задържан или спрян да не напуска страната. Той е свободен гражданин и при наличение на документи за самоличност може да напусне страната.   Правосъдният министър  , заявявайки, че  , докато друг съд не го отмени.", "date": "2019.09.26", "title": "Съдът върна искането на Цацаров за възобновяване делото за предсрочното освобождаване на Полфрийман"}
{"url": "http://epicenter.bg/article/Reshenieto-e-vzeto--Folksvagen-okonchatelno-izbra-Turtsiya--Do-dni-podpisva-dogovora/193683/4/0", "text": "Решението за изграждането на нов завод на Фолксваген в Турция вече е взето. Това съобщава агенция \"Ройтерс\", позовавайки се на германския вестник \"Франкфуртер Алгемайне Цайтунг\".    Според публикацията Надзорният съвет на концерна вече е одобрил инвестицията, като решението може да влезе в сила всеки момент, а договорите могат да бъдат подписани още идната седмица.    Изданието се позовава на вътрешни източници в концерна и пише, че остава да се уточнят някои последни подробности от договора.    За тези подробности наскоро разговаряха шефът на концерна Херберт Дийс и турският президент Реджеп Тайип Ердоган. Източникът на вестника казал дословно: „Намираме се на последната права, сега само остава да доизгладим договора.\"   Очаква се Надзорният съвет на Фолксваген да обсъди темата и на заседанието си в петък (27 септември), но след като контрольорите на концерна вече са потвърдили решението, идната седмица вероятно ще бъдат изпълнени последните необходими условия и договорът ще бъде сключен, пише ФАЦ.   Според вестника и турската страна е сигурна, че договорът ще бъде подписан съвсем скоро. \"От икономическа гледна точка тази инвестиция е 100% сигурна\", казва Алпер Канджа, шеф на турската Асоциация на автодоставчиците \"Тайсад\". Той уточнява, че от другите кандидати за инвестицията накрая е останала само България, но в крайна сметка Турция е успяла. Канджа очаква инвестиция от порядъка на 1.2 до 1.5 млрд. евро.   Строителната площадка край Маниса, на 40 километра от Измир, ще бъде разположена на площ от два квадратни километра. Според Канджа сега се решавал последният открит въпрос: изкупуването на парцелите от техните собственици, включително няколко общини и един индустриален парк. Лобистът признава, че можело да се наложат и принудителни отнемания на парцели.   През 2018 година \"Фолксваген\" беше най-продаваният автомобил в Турция, където бяха закупени 67 хил. фолксвагена и 21 хил. шкоди. Досега Турция внасяше тези автомобили. Алпер Канджа твърди, че когато \"Фолксваген\" започне да произвежда в самата Турция, това ще бъде и ясен политически сигнал: \"Това решение ще нормализира икономическите отношения между двете страни и ще им донесе двустранни изгоди.\"  ", "date": "2019.09.26", "title": "Решението е взето! Фолксваген окончателно избра Турция. До дни подписва договора"}
{"url": "http://epicenter.bg/article/Prevarnaha-edno-bolno-shvedsko-momiche-v-peshka-v-chuzhda-igra/193729/11/0", "text": "    Днес анекдотите и карикатурите стават реалност с плашеща бързина. Тези дни във Фейсбук се разпространяваше карикатура, на която бе изобразено как се е променяло понятието „експерт“. През 80-те години това е бил учен, в 2000-та -, журналист, тази година момиче от Фейсбук.   Освен това, в началото на септември социалните медии традиционно са пълни с шеги за това как скоро политическите експерти ще бъдат по-малко, защото ще бъдат заети в училище. Хипер емоционалната реч на 16-годишната шведска ученичка Грета Тунберг на световния форум по климата в Ню Йорк бе широко отразена от световните медии. Смелите обвинения, които под аплодисментите на публиката Тунберг хвърляше право в лицата на световните лидери бяха цитирани от всички медийни агенции: „Всичко това не е правилно, аз не трябваше да бъда тук, аз трябваше да бъда на училище в моята страна… Хората страдат, хората умират, цели екосистеми се рушат. Ние сме в началото на масово унищожение, а всичко, за което говорите са парите и приказките за вечен икономически растеж. Как си позволявате!?\".  Лидерите се усмихваха и кимаха, те бяха съгласни с това, че е по-добре Грета да е на училище. Освен това, те, както впрочем и останалите хора на планетата, не разбираха много добре защо едно шведско момиче, станало известно понеже не ходи на училище заради борбата с измененията на климата, изведнъж стана главен „нюзмейкър“ на едно толкова сериозно мероприятие за възрастни и защо нейното мнение трябва да интересува някой, освен родителите и съучениците ѝ.  Грета Тунберг напомня за американската активистка от 80-те години Саманта Смит и нейната съветска колежка Катя Личова. Тогава на мнозина не им беше ясно защо някакво американско момиче, а след това и някакво съветско момиче ги приемат във вражеска страна с почести. Но все пак, тогава хората се радваха, защото момичетата бяха искрени и защото всяко разведряване предизвикваше положителни емоции и от двете страни на желязната завеса. На Грета Тунберг обаче ѝ липсва главното, което имаха Смит и Катя: тя не изглежда естествено. Това, което в нейния случай изглежда подозрително е, че вероятно не са избрали просто така това момиче и в сегашните реалии това подозрение се превръща в сто процентова увереност.      Хората със синдрома на Аспергер   не са склонни към мистификация и преднамерени лъжи. Напротив, те говорят това, което мислят без значение пред кого. А това как това заболяване помага на Грета да пътешества по международни форуми и да прави изказвания по темата за промените в климата, прави крайно неприятно впечатление за подготвен сценарий на много слаба и скъпа пиеса.  Така например, от Швеция до Ню Йорк тя се придвижи с яхтата „Малиция II“, известна преди това с името „Едмонд дьо Ротшилд“. Това име на яхтата е сложено по желание на първия ѝ собственик и работодател на Еманюел Макрон, Бенжамин дьо Ротшилд. За пътуването е избрана яхта, тъй като Тунберг не лети със самолети, защото те оставят много големи „въглеродни следи“. По време на пътуването през Атлантика по искане на Грета е бил спрян и дизеловият двигател на яхтата, който би трябвало да работи на подобно плавателно средство с оглед обезпечаване безопасността на плаването. Умно момиче, за всичко е помислило? Вярно, че пътуването с платна не оставя въглероден отпечатък. Но производството на съвременните яхти от въглеводородни пластмаси, да не говорим за платната от кевлар, оставят много по-сериозен въглероден отпечатък, което обстоятелство неизвестно защо екоактивистите игнорират. Така както предпочитат да не забелязват, че производството и последващата утилизация на слънчевите батерии замърсяват природата не по-малко, отколкото традиционните методи за получаване на електричество.      Затова няма нищо чудно, че Доналд Тръмп в своя туит нарече Грета Тунберг „щастливо момиче“.  Повечето деца и тийнейджъри на нейната възраст нямат възможност да пътуват през океана на построена по поръчка на Ротшилд яхта и да говорят пред световните лидери. А думите на Грета за „откраднатото детство“, не са нищо повече от празен звук. Грета Тунберг е имала прекрасно детство, доколкото това е възможно със синдрома на Аспергер, а занапред действително я очаква забележително бъдеще. Разбира се, ако не се намеси природата, както беше в случая със Саманта Смит, чийто самолет се разби поради лошо време и пилотска грешка. Но и тогава, мъртвата Грета Тунберг ще бъде още по-полезна за „борбата с глобалното затопляне“, отколкото ако е жива.  Но все пак искаме да вярваме, че момичето действително го очаква светло бъдеще, с много дни и месеци яхтинг, срещи със съмишленици, речи в парламентите и университетите и т.н. Само че не би трябвало да наричаме това „борба с глобалното затопляне“ и още повече „искрен детски протест“.      И разбира се, въобще не ми се иска да живея в света на победилата мечта на Грета Тунберг, в който ще бъдат избити домашните животни, а хората ще престанат да летят със самолети и ще се придвижват между континентите на яхти от въглеводородна пластмаса. Разбира се, само тези, които имат пари. ", "date": "2019.09.26", "title": "\"Взгляд\": Превърнаха едно болно шведско момиче в пешка в чужда игра!"}
{"url": "http://epicenter.bg/article/Rusko-izdanie--Impiychmant--Hvanaha-Tramp-nepodgotven--no-demokratite-nyamat-golemi-shansove-/193750/11/33", "text": "На президента на САЩ Доналд Тръмп не му провървя, защото неговият втори по сила противник след Байдън – председателят на Камарата на представителите на САЩ Нанси Пелоси отлично разбира как работят и с какво се занимават спецслужбите, защото е работила четвърт век в Комисията по разузнаване на долната палата на Конгреса. Тя се съпротивляваше на исканията на демократите да започнат процедура по импийчмънт срещу държавния глава цели четири месеца и се реши на това чак сега, когато прецени според собствения си опит, че има шансове да се постигне успех и да избави Америка от „ужасния“, според мнението на демократите, президент, пише руското официозно списание „Експерт“ в материал, представен от Агенция \"Фокус\" без редакторска намеса.    Пелоси и ръководството на Демократическата партия, разбира се, разбират риска от започване на процедура по импийчмънт в предизборна година. В случай на неуспех Доналд Тръмп може да излезе от тази история с още по-висок рейтинг, а по репутацията, авторитета и популярността на демократите ще бъде нанесен тежък удар.    Председателят Пелоси счита, че натискът, който Тръмп е оказал върху украинския президент Владимир Зеленски с цел да го принуди да разследва семейство Байдън и последвалите опити на президента да скрие жалбата на източника от разузнавателните служби, с която започна може би най-гръмкият политически скандал в Америка за последните години, са достатъчни, за да се направи опит да бъде свален Тръмп.    Джо Байдън, между другото, повече акцентира върху личната неприязън. Той, например, нарече „трагедия за тази страна това, че нашият президент поставя личните си дела над свещената клетва“.    Ако демократите начело с Нанси Пелоси обвинят Тръмп в нарушение на Конституцията и, като минимум, в злоупотреба с власт и превишаване на пълномощията, то републиканците, на свой ред, могат да обвинят председателя на Камарата на представителите в превишаване на пълномощията в провеждането на процедура по импийчмънт.    Апропо, през 1998 година Пелоси е един от авторите на закона, който защитава така наречените whistleblowers (разобличители), работещи в специалните служби. В момента демократите, освен другото, обвиняват президента в нарушаването на този закон.    Конгресмените в сряда най-накрая видяха жалбата на разобличителя, която се счита за секретна. Възможно е нещо да се изясни от показанията на директора на Националната разузнавателна служба Джоузеф Магуайър, който ще се яви в четвъртък на заседание на Комисията по разузнаване на Палатата на представителите.  В жалбата се говори не само за телефонния разговор между Тръмп и Зеленски, но и за това, как са правени записите на тази беседа от служителите на Белия Дом.    Много демократи считат представената от Тръмп версия за непълна и не изключват възможността помощниците на президента да са записвали само това, което са счели за важно, или, че той е бил „редактиран“ изцяло, преди да бъде публикуван на сайта на Белия Дом.    Създава се впечатление, че започването на процедура по импийчмънт хваща президента Тръмп неподготвен. Във вторник сутринта по време на телефонен разговор с Пелоси той заяви, че не крие жалбата на служителя на разузнаването и сам е предложил да се публикува запис от телефонния разговор със Зеленски, но това впоследствие не спря председателя на Палатата на представителите и тя обяви започването на процедура по отстраняване на президента.    На пресконференция Тръмп отхвърли въпросите на журналистите какво мисли за импийчмънта и го нарече „шега“ и „лов на вещици“, но лицето и гласът му показаха, че ако не се страхува, то поне приема сериозно заплахата.    Това бе още по-забележимо по неговия напрегнат и явно недоволен вид на съвместната пресконференция с Владимир Зеленски след срещата им в Ню Йорк в кулоарите на Общото събрание на ООН.    „Лов на вещици“ и „тормоз на президента“ са любимите коментари на президента Тръмп, когато го попитат за постоянните нападки на демократите.    Най-вероятно ще се изясни, че държавният глава действително се е опитал с помощта на украинския си колега да премахне от пътя си основния, както изглежда в момента, противник на президентските избори през 2020 година. Има множество индикации за това, включително и информацията, че той е звънял в Киев буквално три часа след обявяването на резултатите от изборите в Украйна и победата на Зеленски, за да помоли/поиска да разследват семейство Байдън. За това говорят и съобщенията с позовавания на високопоставени украински чиновници, включително един от помощниците на Зеленски, че съгласието на последния да обсъди „проблема с Байдън“ е било задължително условие, за да се съгласи Тръмп да говори с него.    Основният въпрос сега, разбира се, е колко големи са шансовете на демократите, водени от Пелоси и Джо Байдън, да свалят Тръмп. Разбира се, такива има, иначе Нанси Пелоси не би започнала процедура по импийчмънт сега.    И все пак те не изглеждат много високи за постигане на краен успех. Ако в долната камара на Конгреса – Палатата на представителите, където за да бъде признат Тръмп за виновен, е нужно просто аритметическо мнозинство, шансовете за победа на демократите са високи, защото те са мнозинство в нея; то в Горната камара – Сената, чието съгласие също е необходимо за свалянето на президента от длъжност, картината е противоположна.    Сенаторите републиканци едва ли ще позволят на демократите да свалят техния съпартиец, независимо от това, че има недоволни от Тръмп и в собствената му партия. Това означава, че за запазването на президентското кресло ще му е достатъчно да обезпечи лоялността на по-голямата част от Републиканската партия.  Изглежда, че тази задача е изцяло по силите му, особено предвид това, че за да бъде признат президентът за виновен, е необходимо съгласието на минимум две трети от сенаторите.  ", "date": "2019.09.26", "title": "Руско издание: Импийчмънт! Хванаха Тръмп неподготвен, но демократите нямат големи шансове "}
{"url": "http://epicenter.bg/article/Zapochva-palna-reviziya-na-vsichki-litsenzirani-boksyori-v-Balgariya/193690/8/0", "text": "„Започваме пълна ревизия на всички лицензирани боксьори”.   Това заяви Венцислав Николов – член на УС на Българския професионален боксов съюз в сутрешния блок на Нова телевизия.   Повод за проверката стана смъртният случай на боксовия ринг в Албания на Борис Станчов. В последствие стана известно, че Станчов се е състезавал с лиценза на своя братовчед Исус Величков. Треньорът му твърди, че не е знаел, че починалият боксьор ползва лиценза на неговия братовчед Исус, въпреки че се е обръщал към него с името Боби Джи. Заради скандала с подменената самоличност на професионалния състезател, в сряда боксовият съюз отне лиценза на мениджъра на Величков - Венцислав Георгиев.  „Лицензите се дават въз основа на три документа – медицински изследвания, лиценз и разрешение за участие. Тези документи се издават от мениджъра, след като той получи нужните документи. Българският професионален боксов съюз работи единствено на базата на документи”, заяви Венцислав Николов.  „Боксьорите представят лична карта. Самите те спадат килограми, мажат се с различни неща. Когато се качат на ринга ние знаем, че това е Исус Величков. Той е представил лична карта и така ние знаем, че това е той”, каза още Николов.    „Медицинските прегледи се проверяват в момента от следствените органи. Прегледът е направен в Луковит. Там е прегледан е Исус Величков, а е с тези изследвания е играл Боби Джи. Ако се открият нарушения при прегледите, виновните ще си понесат отговорността\", посочи той. ", "date": "2019.09.26", "title": "Започва пълна ревизия на всички лицензирани боксьори в България"}
{"url": "http://epicenter.bg/article/Prints-Hari-zapochna-poseshtenieto-si-v-Botsvana-sas-zasazhdane-na-darvo/193734/10/100", "text": "Принц Хари започна посещението си в Ботсвана със засаждане на дърво.  Британският принц Хари пристигна на посещение в Ботсвана, оставяйки съпругата си, херцогинята на Съсекс Меган, и 4-месечния им син Арчи в РЮА, предаде ДПА, цитирана от Новини.бг   Кралската двойка е на 10-дневна визита в Африка - първата им официална обиколка като семейство.", "date": "2019.09.26", "title": "Принц Хари започна посещението си в Ботсвана със засаждане на дърво"}
{"url": "http://epicenter.bg/article/Printsesa-Beatris-obyavi-godezha-si-s-Eduardo-Mapeli-Motsi/193744/10/100", "text": "– петата сред внуците на кралица Елизабет Втора и осма поред сред наследниците на британския престол, се сгоди за приятеля си Едуардо Мапели Моци, съобщи Hello!    съобщиха: „ на Нейно кралско височество принцеса  от Йорк с г-н . Нейно кралско височество и г-н Мапели Моци се сгодиха, докато бяха за уикенд в Италия по-рано този месец. Сватбата ще се състои през 2020 г. Допълнителни подробности ще бъдат съобщени своевременно”.   В свое изявление   каза: „ , че можем да споделим новината за скорошния си годеж. И двамата сме толкова развълнувани, че се впускаме в това житейско приключение заедно и нямаме търпение наистина да бъдем женени. Ние споделяме толкова много подобни интереси и ценности и знаем, че това ще ни бъде много полезно в годините напред, изпълнени с любов и щастие“.    и още тогава се заговори за скорошни годеж и сватба. Говори се също, че принцеса Беатрис и Моци „се познават от години” и дори не било нужно да минават през „официално запознаване с родителите си“. . Красавецът е известен просто като Едо сред приятелите си, а двойката се появи за пръв път заедно на Portrait Gala в Националната галерия в Лондон на 12 март 2019 г.   Сестрата на Беатрис – принцеса Юджини, е омъжена за Джак Бруксбанк. Самата тя също изрази радостта си от новината, като написа в Инстаграм: „Толкова съм щастлива за вас – най-скъпата ми голяма сестричка и милия Едо. Мина доста време и вие двамата сте предопределени един за друг… от мен!!”   Източник: Дарикнюз", "date": "2019.09.26", "title": "Принцеса Беатрис обяви годежа си с Едуардо Мапели Моци"}
{"url": "http://epicenter.bg/article/Enrike-Iglesias-pokaza-porasnalata-si-dashterya--Video-/193765/10/100", "text": "Енрике Иглесиас показа в профила си в Instagram как си играе с порасналата си дъщеричка. Певецът и приятелката му - тенис звездата Ана Курникова, са щастливи родители на близнаци, пише  .   Двойката често споделя мигове от родителството си и не крие децата от последователите си в социалните мрежи. Често и Анна, и Енрике споделят снимки и видео как се забавляват с наследниците си. Преди дни певецът публикува и видео, в което синът му си тананика, докато е на борда на яхта в морето. Момченцето видимо е впечатлено от пътуването, а в един момент и „запява“.   Енрике Иглесиас и Ана Курникова станаха родители през декември 2017 г. Месец по-късно показаха и за пръв път близнаците си Никълъс и Луси.   \r\n   \r\n   \r\n   \r\n \r\n \r\n \r\n \r\n Публикация, споделена от   (@enriqueiglesias) на  \r\n", "date": "2019.09.26", "title": "Енрике Иглесиас показа порасналата си дъщеря (Видео)"}
{"url": "http://epicenter.bg/article/Balgariya-i-Koreya-podpisaha-dokumenti-v-oblastta-na-energetikata-i-vanshnite-raboti/193685/2/0", "text": "В присъствието на министър-председателя Бойко Борисов по време на официалното му посещение в Република Корея бяха подписани двустранни документи за сътрудничество в областта на енергетиката и на външните работи. Министерството на енергетиката на Република България и Министерството на търговията, индустрията и енергетиката на Република Корея подписаха Меморандум за разбирателство. Документът предвижда подпомагане сътрудничеството между двете държави в областта на възобновяемите енергийни източници и енергийната ефективност. Меморандумът ще насърчи участието на компании от двете държави в търгове в областта на енергетиката, както и ще подкрепи развитието на отношенията между България и Република Корея в сферата на използването на ядрената енергия за мирни цели.   Меморандумът за разбирателство предвижда още обмен на експерти и сътрудничество между енергийни компании и научни институти на двете страни в областта на новите енергийни технологии. Енергийни компании и научни институти от България и Република Корея ще си сътрудничат в сферата на новите технологии с цел повишаване на енергийната ефективност и опазване на околната среда. Документът бе подписан от извънредния и пълномощен посланик на България в Република Корея Петко Драганов, а от страна на домакините – от министъра на търговията, индустрията и енергетиката Йо Мун-хи.  Меморандум между министерствата на външните работи на Република България и Република Корея за съвместни чествания на 30-ата годишнина от установяване на дипломатически отношения между двете страни бе подписан в Сеул. Началото им е поставено на 23 март 1990 г. Документа подписаха заместник-министърът на външните работи Георг Георгиев и неговият колега – заместник-министърът на външните работи на Република Корея Чо Сей-Юн.  ", "date": "2019.09.26", "title": "България и Корея ще разменят експерти  в областта на енергетиката и външните работи"}
{"url": "http://epicenter.bg/article/Dnes-e-Evropeyski-den-bez-zaginali-na-patya-/193713/2/0", "text": "Днес отбелязваме  Европейския ден без загинали на пътя, който се провежгда за четвърта поредна година на територията на цяла Европа. Инициативата е на Европейската мрежа на службите на пътна полиция – TISPOL. Проектът e част от Европейската седмица на мобилността, като целта е да се ограничат до минимум жертвите на пътнотранспортни инциденти, а участниците в движението да мислят на първо място за безопасността, докато шофират, вървят пеш или карат велосипед.   Стремежът е участниците в движението да са наясно с рисковете, на които може да изложат своя и живота на останалите участници в движението и да се намалят рисковите ситуации на пътя.  Тази година мотото на инициативата е „Обичам семейството си! Да го пазим на пътя!“.  Агенция „Пътна инфраструктура“ подкрепя инициативата „EDWARD“ по повод 26 септември - Европейски ден без загинали на пътя. Всички знаци с възможност за дистанционно изменение са с апел към шофьорите да карат внимателно и разумно, защото безопасността при пътуването е най-важна.    На сайта на Пътна полиция е активна и специална секция, посветена на EDWARD. Предвидена е възможност всеки да може да се включи в проекта със своя инициатива и обещание.", "date": "2019.09.26", "title": "Днес е Европейски ден без загинали на пътя "}
{"url": "http://epicenter.bg/article/Sredstvata-za-zdraveopazvane-za-sledvashtata-godina-shte-badat-poveche--obeshta-Kiril-Ananiev-/193716/2/0", "text": "Средствата за здравеопазване за следващата година ще бъдат повече, каза министърът на здравеопазването Кирил Ананиев, който присъства на представянето на технология за изследване на дарена кръв. Министърът се включи в представянето на нова НАТ технология в Националния център за трансфузионна хематология в София. Иновацията ще подобри процеса по проверяване на дарената кръв за редица сериозни заболявания.    В края на октомври ще бъде одобрен проектът на закона за държавния бюджет, включително и на бюджета на НЗОК, добави Ананиев, но не се ангажира с колко повече ще бъдат средствата. По думите му той ще настоява за повече пари за новите технологии и консумативи за изследване на дарена кръв, за трансплантации и за пред - и следтрансплантационния период на пациентите, както и за стимулиране на координаторите по донорство.    Информацията за колективни оставки на медицински сестри в столична частна болница \"Токуда\" и в МБАЛ \"Д-р Киро Попов\"в Карлово министър Ананиев окачестви като притеснителна и изрази намерение в близките дни да се срещне с ръководствата на лечебните заведения.  ", "date": "2019.09.26", "title": "Средствата за здравеопазване за следващата година ще бъдат повече, обеща Кирил Ананиев "}
{"url": "http://epicenter.bg/article/Ministar-Ekaterina-Zaharieva-v-Nyu-York--Balgariya-namali-s-90--detsata-v-institutsii-/193717/2/0", "text": "България намали броя на децата в институции с 90%, като предвиждаме да бъдат окончателно закрити всички домове за деца с увреждания и за деца от 4 до 7 години. Това заяви вицепремиерът и министър на външните работи Екатерина Захариева, която откри в Ню Йорк събитие относно деинституционализацията в детската грижа, съобщиха от пресцентъра на Министерството на външните работи. Срещата с активисти от цял свят е на тема „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“, и се организира като съпътстващо събитие на 74-тата сесия на Общото събрание на ООН. Домакини на събитието са България, Йордания, Европейската комисия и неправителствената организация “Лумос”, основана от писателката Джей Кей Роулинг, авторката на книгите за Хари Потър. „България залага на два принципа при реформата, свързана с децата в риск: всички действия на държавата трябва да са насочени единствено в интерес на детето, не на родителите, настойниците, попечителите или социалните служби, и, второ, самото дете трябва да участва в процеса на вземане на решения за неговото бъдеще”, изтъкна министър Захариева.   „Първата стъпка винаги е най-трудната, но днес уверено може да кажем, че до 2025 г. България ще е наложила пълна деинституционализация в грижата за децата”, каза българският първи дипломат. Тя призова участниците в събитието към честен и откровен дебат. Към участниците на форума се обърна и българският двукратен златен медалист от олимпийските игри за хора с увреждания - 19-годишният Велико Великов. „Децата трябва да са в семейства, не в сиропиталища”, каза той. Велико е завършил обикновено училище въпреки своето увреждане, а сега е студент по социални дейности.   През септември 2015 г. ООН прие дневния ред 2030 за устойчиво развитие, в което е включена и мярката никое дете да не бъде изоставяно. Децата в институции рискуват да бъдат отгледани в крайна бедност, без достъп до образование, родителска грижа или семеен уют.   Европейският съюз и в частност България подкрепят реформата в детската грижа, предвиждаща извеждането на децата от домовете и отглеждането им в семейна среда или в среда, близка до семейната. Все още обаче милиони деца в целия свят живеят в т.нар. сиропиталища.", "date": "2019.09.26", "title": "Екатерина Захариева в Ню Йорк: България намали с 90% децата в институции "}
{"url": "http://epicenter.bg/article/-Trend--Balgarite-iskat-chesten--mlad-i-nekorumpiran-kmet-/193718/2/0", "text": "Полът и възрастта нямат значение за кмета на тяхното населено място, важно е да бъде честен. Най-много би ги отблъснало в един кмет да бъде корумпиран. Това сочи прочуване на агенция „Тренд” за нагласите на българите по отношение на идеалния за тях кмет,  предаде БГНЕС.    Едва 8% от българите смятат, че са подходящи да бъдат кмет, а 12% посочват, че ще се справят по-добре от настоящия кмет на тяхното населено място.    На въпрос дали мъж или жена е по-добре да бъде кмет на тяхното населено място, то в най-голям дял – 48% посочват, че полът няма значение. 36% обаче са на мнение, че е по-добре мъж да бъде начело, докато едва 10% биха искали жена. За жените в по-голям дял няма значение полът на кмета на населеното им място за сметка на мъжете.    41% са на мнение, че възрастта няма значение, но 40% от българите посочват, че кметът начело на тяхното населено място трябва да бъде млад. Регистрират се ниски стойности при опцията „възрастен“ – 14%. В столицата в най-голяма степен възрастта няма значение, докато в областните и малките градове смятат, че кметът трябва да бъде млад.    Един от ключовите въпроси по отношение на тази тема е свързан с качествата, които кметът трябва да притежава. 24% от българите смятат, че кметът трябва да бъде честен. 14% са на мнение, че не трябва да бъде корумпиран, а същият процент от българите посочват, че трябва да познава хората и нуждите им. 10% посочват, че сред качествата, които кметът трябва да притежава са да бъде деен, енергичен, работлив. За българите е важно кметът да бъде също умен, отговорен, с опит.    Основното нещо, което би отблъснало в един кмет според 23% от българите, е да е корумпиран. 9% биха се отблъснали от това да лъже, да е неискрен, да е измамник, а 8% да бъде арогантен, показен, високомерен. Сред останалите качества, които биха отблъснали в един кмет, са безотговорност, да не работи за нуждите на хората, нехаен, ако не работи за града и хората и т.н.    Според 72% от българите е много важно и по-скоро важно кметът да е роден в същото населено място, докато само 21% са на обратното мнение.    За 69% е важно кметът на тяхното населено място да има деца, а 23% посочват, че за тях изобщо не е важно или по-скоро не е важно. Прави впечатление, че дори при най-младата възрастова група (18-29 г.) в по-големи дялове е важно кметът на населеното им място да има деца.    Сходни данни се регистрират и по отношение на владеенето на чужд език/ езици. 71% са на мнение, че по-скоро е важно и много важно кметът да знае чужд език. За живеещите в Столицата в най-голяма степен това е важен индикатор.    Управленският опит се явява важен фактор за 88% от българите, като едва 7% посочват, че не е важно. Разпознаваемостта също се оказва важен индикатор, който не е маловажен за българите. 79% от българите посочват, че за тях е много важно и по-скоро важно кметът на населеното им място да бъде известен/разпознаваем. Опитът в частния сектор/ бизнес е важен индикатор за 50% от българите, за 36% изобщо не е важно или по-скоро не е важно.    По отношение на партийната подкрепа, то 42% посочват, че е важно кметът на тяхното населено място да бъде от партията, която подкрепят, докато за 39% това не е важно. Видно е от данните, че за по-младите хора това не е от такова значение, но с увеличаване на възрастта този фактор нараства.    В проучването беше зададе въпрос, дали българите смятат лично себе си за подходящи за позицията кмет. Едва 8% са на мнение, че са подходящи, докато цели 78% са на противоположното мнение. 14% не могат да преценят. Мъжете в по-голям дял смятат себе си за подходящи за сметка на жените. 12% посочват, че ще се справят по-добре от настоящия кмет, 9% са на мнение, че ще се справят по-зле. Близо 70% са на мнение, че тази работа не е за тях.", "date": "2019.09.26", "title": "„Тренд”: Българите искат честен, млад и некорумпиран кмет "}
{"url": "http://epicenter.bg/article/Kmetat-na-Pravets-Rumen-Guninski-sas-silna-zayavka-za-nov-mandat-/193724/2/0", "text": "Кметът на община Правец Румен Гунински направи своя отчет за мандат 2015-2019. С концерта на \"Тримата тенори\" и квартет \"Интро\" и с пускането на обновения градски фонтан с музика и светлина, стотиците присъстващи станаха свидетели на едно класическо, модерно и стилно събитие, каквото в най-пълна степен отива на обновения Правец! Силна заявка за заслужен пореден мандат!  ", "date": "2019.09.26", "title": "Кметът на Правец Румен Гунински със силна заявка за нов мандат!"}
{"url": "http://epicenter.bg/article/Vitseprezidentat-Iliyana-Yotova--serioznata-valna-na-migrantskite-pototsi-ne-e-preminala/193726/2/0", "text": "С 32 % се е увеличил отново притокът на бежанци към Гърция спрямо 2018 г. , каза вицепрезидентът Илияна Йотова, цитирана от БТА. Това рефлектира и върху българо-гръцката граница и ако някой смята, че сериозната вълна на мигрантските потоци е преминала, би трябвало да гледа доста наивно на нещата, коментира тя по време на конференцията \"Има ли ЕС потенциал да бъде самостоятелен глобален играч?\", организирана от Института за икономика и международни отношения и фондация \"Фридрих Еберт\".   \"Политиката на ЕС за разрешаване на кризата с миграцията не е достатъчно адекватна. Един мандат на ЕК току що приключи с почти никаква промяна в тези политики. Не намериха смелост да променят Дъблинското споразумение, не намериха достатъчно смелост да приемат целия пакет за политиката за убежище. Бих направила една прогноза, че и намеренията, които има в тази посока, и политиките, които са заложени, определено не са в посока на интересите на страните от външните граници на ЕС, каквато е и България - специално за приемането на мигрантите и за първата страна на приемане\", посочи Йотова. Продължава да стои с голяма тревога и все още нерешен казусът \"Шенген\". Напоследък извън темата за България и Румъния, стои и още едно намерение на част от държавите, говорителят на тази тенденция е Макрон - за преразглеждане на Шенгенското пространство, за частично връщане на контрола по границите, разбира се в контекста на цялостното укрепване на външните граници на ЕС, засилване на позициите на Фронтекс, отбеляза вицепрезидентът.  ", "date": "2019.09.26", "title": "Вицепрезидентът Илияна Йотова: Сериозната вълна на мигрантските потоци не е преминала"}
{"url": "http://epicenter.bg/article/Yordanka-Fandakova--Zashtitih-vazmozhnostta-za-po-evtin-gaz-za--Toplofikatsiya-Sofiya--/193731/2/0", "text": "„Защитих възможността „Топлофикация София“ да може да купува природен газ от различни доставчици, а не само от „Булгаргаз“. Така може да се осигури по-ниска цена на парното, защото ще се купуват количества газ на по-ниски цени. Имам уверението на министъра на икономиката и енергетиката Теменужка Петкова, че „Топлофикация София\" ще бъде включена при промяна на закона за енергетиката\". Това каза Йорданка Фандъкова в сутрешния блок на БНТ, съобщиха от пресцентъра на ПП ГЕРБ.    Тя заяви също, че големият нов приоритет в работата на Общината са кварталите. „Това означава не само основен ремонт на квартални улици, а и паркинги, довеждащ транспорт и квартални градинки. Паркирането в кварталите е голямото предизвикателство и сме готови с общинска програма за изграждане на паркинги, както и за публично-частно партньорство\", каза Фандъкова.    „Всичко, което направихме в последните години, ни позволява сега да сменим фокуса на работа. Преди да започнем малките квартални улици трябваше цялостно да ремонтираме големите булеварди и улици. Преди да организираме довеждащия транспорт в кварталите до метрото трябваше да модернизираме изцяло градския транспорт\", подчерта кмета на София, която вече е кандидат за нов мандат. Тя подчерта, че преди 4 години е обещала средната възраст на градските автобуси да е 6 г. и това вече е факт.    Фандъкова обяви, че в момента текат процедури за закупуване на 82 електробуса, 30 тролея и 25 трамвая. С тях напълно ще приключи подмяната на стари тролеи и автобуси. „Положих големи лични усилия в оперативна програма „Околна среда\" да се отделят средства за градски транспорт. Постигнах го, лично говорих с еврокомисаря и министъра на околната среда и водите и в момента правим процедурите. Ако сега се спре поръчка, както иска г-жа Манолова, това значи да загубим безвъзмездно финансиране за София от над 200 млн. лв. Това е безотговорно и няма да го допусна\", каза Фандъкова. Тя подчерта, че ако има нещо нередно, то трябва да се каже конкретно, а не само да се правят внушения.    „За съжаление, в тази кампания чувам много лъжи. Лъжа е, че договорите на общината не са публични. Напротив, те са на сайта. Лъжа е, че договорите за почистването могат да се удължат – не могат и всеки може да го прочете\", каза още Фандъкова. Тя подчерта, че от 1 ноември обществените поръчки ще се провеждат по електронен път – такова е изискването на Закона за обществени поръчки и Столична община има пълна готовност да го изпълни.    На въпрос за достъпа до Витоша, Фандъкова информира, че общината е направила проверки на всички лифтове. „Издадохме предписание за възстановяване на Княжевския лифт. Заявила съм на новия собственик, че това е първата му задача и че тя ще се случи със или въпреки тях\", каза Фандъкова.    „В момента София има шанса и възможността да ускори темпото на развитие и промяна, което наложихме. Имаме огромен шанс да привлечем стратегически инвеститор и това да вдигне на качествено нов етап развитието на града. Това е една от задачите в програмата ми. София има нужда от здрава работа, а не от приказки и експерименти\", каза още Фандъкова. Тя подчерта, че предлага конкретни проекти, ясни и изпълними ангажименти.    „Имам опита, енергията и екипа да ги изпълня. Затова и предложих и защитих промени в екипа ми. Поканих личности, които са изключителни професионалисти, с голямо обществено доверие и силни граждански позиции. Трябва да имаме хора, които не просто да гласуват, а да дават идеи. Благодарна съм на всички, които вече са част от новия ми екип. В него са двама национални консултанти и изтъкнати лекари – проф. Иво Петров и проф. Асен Николов – спасили и дали живот на много хора, арх. Петков от Група ГРАД, които са едни от най-големите ни критици и искат да работят за София\", завърши тя.  ", "date": "2019.09.26", "title": "Йорданка Фандъкова: Защитих възможността за по-евтин газ за „Топлофикация София“ "}
{"url": "http://epicenter.bg/article/Nyama--quot-vechen-klimat-quot--Promenite-v-nego-sa-estestven-protses/193736/2/0", "text": "Човечеството няма механизъм, чрез който да повлияе на климата от днес за утре, заяви в предаването „Тази сутрин” по БТВ Боян Рашев, експерт по управление на околната среда. Той коментира призива на шведската ученичка екоактивистка Грета Тунберг, отправен от високата трибуна на ООН.   \"Очевидно е, че зад децата екоактивисти стоят интереси\", каза експертът по управление на околната среда.    „Стачки на деца, които искат нещо от световните лидери, нямам как да бъдат основателни. Това, което се случва с цялото това движение, то е очевидно, че зад него стоят интереси, които го подклаждат и които го засилват”, подчерта той. И посочи: „Децата очакват, че световните лидери разполагат с някакъв термостат, с който да регулират климата. Само че световните лидери няма какво да направят. Човечеството няма механизъм, чрез който да повлияе на климата от днес за утре!”   По думите системата, която влияе на климата, е латентна и за да го промени, ще са необходими минимум 100 години.    „Климатът се е променял винаги – на него му влияят толкова много различни фактори. За съжаление никой все още не е в състояние да каже въглеродните емисии от изгаряне на горива, които да се увеличават с годините, колко точно е тяхното въздействие върху слабото покачване на температурата”, каза още Рашев.  Всеки, който дръзне да изрази мнение, различно от общоприетото за климата, бива заклеймен, а неговите публикации трудно стигат до най-добрите списания, каза още Рашев.                 ", "date": "2019.09.26", "title": "Експерт: Няма \"вечен климат\". Промените в него са естествен процес!"}
{"url": "http://epicenter.bg/article/KNSB-podkrepi-Ivan-Portnih-za-nov-mandat-kato-kmet-na-Varna-/193739/2/0", "text": "Конфедерацията на независимите синдикати в България подкрепи Иван Портних за нов кметски мандат със споразумение за сътрудничество, което гарантира, че активният социален диалог във Варна ще продължи и занапред. Това съобщиха от пресцентъра на ГЕРБ. Преди подписването на документа президентът на КНСБ Пламен Димитров мотивира решението с оценката на мнозинството от синдикалните лидери в общината.    „С кмета Портних сме сключили 8 колективни трудови договора във всички важни сфери като образование, здравеопазване, култура и т.н. Съвсем скоро предстои и подписването на други три”, посочи Димитров в присъствието на областния координатор на КНСБ Анна Ковачева и част от представителите на синдиката във Варна.    „Благодаря за конструктивното сътрудничество и подкрепата. Приемам я като оценка, но и като много сериозен ангажимент да продължим социалното партньорство с все по-добри конкретни резултати. Заедно идентифицираме проблемите, заедно намираме решение и вярвам, че този продуктивен стил на взаимодействие ще продължи”, заяви на свой ред Иван Портних.    Той изтъкна, че в резултат от постигнатото партньорство е намерена правилната формула, която да гарантира сигурността на работещите в общинското дружество „Градски транспорт”, независимо от всички спекулации по темата.    „В момента имаме 85 нови автобуса и 30 нови тролейбуса по улиците на града. Одобрени сме за закупуване на 60 нови електробуса. От една страна, това са мерки за подобряване качеството на атмосферния въздух, но 100-процентовото обновяване на подвижния състав създава и по-добри условия на труд, намалява разходите за ремонт, горива и пр. Днес по мое предложение Общински съвет гласуват нови цени на картите. Това е помощ за различни социални групи – ученици, студенти, пенсионери, хора в неравностойно положение, но и стимул за използването на обществения градски транспорт”, посочи кметът.    Той допълни, че образованието е приоритет на Община Варна, затова и най-голям процент от средствата в бюджета се насочват към този сектор. „С добър диалог надградихме националната рамка, тъй като за нас младите и образованите хора са този човешки капитал, който е гаранция за бъдещото развитие на града ни. Предприехме обновяване на сградния фонд, но не сградите обучават децата. Затова сме мотивирани да продължим да работим за достойно заплащане на учителите. Те са основата за качественото образование в града ни”, подчерта още Иван Портних и припомни, че Общината е обезпечила финансово от 1 септември увеличаването на заплатите на здравните специалисти, работещи в училища, ясли и детски градини.    „Постигнали сме договорености в 9 конкретни точки, които са част от споразумението. Очакваме в партньорството да се институционализира единен общински съвет за тристранно сътрудничество. Диалогът по сектори ще се запази, но смятам, че е важно да бъде и на по-всеобхватно ниво, тъй като бюджетът е единен”, посочи Пламен Димитров. В сферата на социалните дейности той набеляза решимостта с ежегодно споразумение 60% от единните разходни стандарти да отиват за заплати, а останалите 40% - за издръжка.    Екатерина Йорданова - председател на Съюза на транспортните синдикати в България, изтъкна, че договореното повишаване на доходите в „Градски транспорт” за следващите три години е базата, върху която ефективният диалог ще продължи. По думите й като собственост на местната власт общественият транспорт на Варна ще може да продължи да се развива със средства по оперативните програми, така че качеството на транспортната услуга да се повишава както за гражданите, така и за работещите. Екатерина Йорданова отчете и ролята на добрия диалог със синдикалните експерти и при вземане на решения и за подобряването на условията на труд на Пристанище Варна.    Веселин Рашев, председател на СО на СБУ при КНСБ, бе категоричен, че социалният диалог, постигнат в сферата на образованието във Варна, е пример и за другите градове. Той информира, че съвсем скоро ще бъдат подписани още два колективни трудови договора – за общинските предприятия „Спорт” и „Инвестиционна политика”.    Д-р Веселина Божилова – председател на Териториален координационен съвет на Федерацията на синдикатите в здравеопазването към КНСБ – Варна, също декларира ангажимент диалогът да продължи, защото постигането на по-добри условия за здравните специалисти в сферата на детското и училищното здравеопазване е важно и за гражданите.  ", "date": "2019.09.26", "title": "КНСБ подкрепи Иван Портних за нов мандат като кмет на Варна "}
{"url": "http://epicenter.bg/article/Parlamentat-shte-gleda-speshni-promeni-v-Zakona-za-mestnoto-samoupravlenie-/193740/2/0", "text": "Спешни промени в Закона за местното самоуправление и местната администрация ще гледа парламентът в навечерието на изборите за кметове и общински съветници, които предстоят след месец.    Под новите текстове, които ще се обсъждат като извънредна точка на пленарното заседание в петък, стоят подписите на депутати от ГЕРБ, „Обединени патриоти“ и ДПС.    Промените трябва да „запушат“ законодателната празнота, допусната с поправките в Изборния кодекс, предвиждащи населени места с под 350 жители да не избират кмет на кметство. Кметството обаче е административно-териториална единица, което се открива, създава и закрива по определена процедура, обвързана с решение на местния общински съвет и местен референдум.    В момента у нас има над 1000 кметства, в които няма да се избират кметове. Същевременно законът казва, че на местата, които не са кметства, се назначават кметски наместници. Така тези населени места с население под 100 души ще имат кметски наместници, а тези между 100 и 350 няма да имат нито кметове, нито кметски наместници.    „Временното решение, което предлагаме, е в тези селища да може да се назначават кметски наместници, а до назначаването им от новите кметове на общини след изборите, функцията да се изпълнява от избрания преди това кмет“, обясни пред ДарикНюз депутатът Искрен Веселинов, който е сред вносителите на законопроекта.    Народните представители се надяват на абсолютен консенсус по въпроса, който е обсъждан вече два пъти в Комисията по регионална политика на парламента. „Въпросът е изключително важен, защото не можем близо 200 000 души да ги оставим без административно обслужване и без представителство на общинската власт на територията на тези селища“, категоричен е Веселинов.", "date": "2019.09.26", "title": "Парламентът ще гледа спешни промени в Закона за местното самоуправление  в навечерието на вота"}
{"url": "http://epicenter.bg/article/Transseksualen-britanets-rodi-i-shte-bade-zapisan-kato--quot-mayka-quot-/193703/7/0", "text": "Транссексуален мъж, който роди, но не пожела да бъде регистриран като майка на детето в акта за раждане, загуби съдебна битка във Върховния съд на Англия.    Фреди Макконъл, 32-годишен, е роден като жена, но от няколко години живее като мъж.    Биологически беше в състояние да забременее и да роди - и законно стана мъж, когато детето се роди през 2018 година.    Макконъл искаше да бъде регистриран като баща или родител на детето.    Но Андрю Макфарлейн, председател на Семейното отделение на Върховния съд, се произнесе срещу него.    \"Съществува съществена разлика между пола на човек и статута му на родител\", каза съдията в своето решение.    \"Да бъдеш майка\", което досега винаги се асоциира с това да си жена, е статутът, който се предоставя на човек, който е подложен на физически и биологичен процес на пренасяне на бременност и раждане.    \"Вече е медицинско и правно възможно един индивид, чийто пол е признат в закона като мъжки, да забременее и да роди своето дете. Докато полът на този човек е \"мъжки\", родителският им статут, който произтича от биологичната им роля при раждането, е \"майката\".\"    Юристи твърдят, че детето би било първото лице, родено в Англия и Уелс, което законно те би имало майка, ако Макконъл беше спечелил.    Макконъл започва лечение с тестостерон през 2013 г. претърпява операция за преформулиране на гръдния кош. Той запазил женската си репродуктивна система.    През 2016 г. той прекратил хормоналното си лечение, след като потърси съвет за фертилитет и забременя през 2017 г., използвайки донор на сперма.    Адвокатът на Макконъл Карън Холдън каза след решението: \"Във Великобритания той има право да променя пола си върху собствения си акт за раждане, така че защо не и (на) детето си?\".    Наскоро излезе и филм по неговата история, озаглавен Seahorse (от англ. \"морско конче\").   Източник: Канал 3", "date": "2019.09.26", "title": "Транссексуален британец роди и ще бъде записан като \"майка\""}
{"url": "http://epicenter.bg/article/Hakeri-udariha--quot-Earbas-quot-/193704/7/0", "text": "Европейският аерокосмически гигант Еърбъс е станал жертва на серия от хакерски атаки, които са засегнали доставчици на компанията, включително производителя на двигатели Ролс Ройс, съобщават АФП и БГНЕС.   Хакерите са търсили технически тайни на компанията, е съобщил източник от службите за сигурност пред агенцията.   През последните 12 месеца Еърбъс е станал жертва на четири големи хакерски атаки, според източник, който разследва случилото се. Според АФП, заподозрян за извършването е Китай.", "date": "2019.09.26", "title": "Хакери удариха \"Еърбъс\""}
{"url": "http://epicenter.bg/article/Zapalil-se-samolet-katsna-izvanredno-v-Rusiya--56-ma-raneni/193708/7/0", "text": "56-ма души са пострадали при извънредно кацане на самолет в източния руски град Барнаул, предаде РИА Новости, цитирана от Новини.бг    Boeing на московската авиокомпания Azur Air е бил принуден на прекъсне редовен рейс от Виетнам за Барнаул след възникнал пожар. Заради късо съединение се е възпламенила част от колесника на машината. При аварийното кацане са били ранени 56-ма души.    Една от пътничките е била настанена в местна болница заради травми в областта на кръста и леки проблеми с бъбреците. \"Няма опасност за живота на пациентката\", това са заявили от здравното заведение.    Заради инцидента трафикът на аерогарата е бил затруден за няколко часа.", "date": "2019.09.26", "title": "Запалил се самолет кацна извънредно в Русия. 56-ма ранени"}
{"url": "http://epicenter.bg/article/Sloveniya-se-gotvi-da-blokira-vlizaneto-na-Harvatiya-v-Shengen-/193710/7/0", "text": "„Върховенството на закона е един от ключовите стандарти, които страните, възнамеряващи да се присъединят към Шенгенското споразумение, трябва да изпълняват. И това включва зачитането и прилагането на международните споразумения и решенията на международните съдилища“, заяви в Ню Йорк Миро Церар, министър на външните работи на Словения, пише базираният в Брюксел портал EURACTIV, цитиран от \"Фокус\".    Изявлението идва в отговор на новините, че Европейската комисия ще даде зелена светлина на Хърватия да влезе в Шенгенската зона на 16 октомври. Единствените страни-членки на Европейския съюз, които не са част от Шенген, са България, Хърватия, Кипър и Румъния.    Посланието на Церар е ясно: Хърватия трябва да приеме решението на арбитражния съд във връзка с границата й със Словения.    През 2009 г Любляна и Загреб се съгласиха да отидат на международен арбитраж, за да разрешат своя спор около малко парче суша и морската граница в северната част на Адриатическо море и по този начин да отключат преговорите за присъединяване на Хърватия към ЕС.    Но Хърватия се отказа от арбитражния процес, след като медиите съобщиха, че са водени тайни разговори между словенския съдия в ад хок арбитражния съд и словенски представител.    Словенците се опасяват от факта, че хърватският премиер Андрей Пленкович, чиято партия е част от ЕНП в Европейския парламент, ще лобира за Хърватия на срещата в четвъртък с настоящия председател на Европейската комисия Жан-Клод Юнкер. Любляна винаги сочи с пръст членството в ЕНП на Юнкер и Пленкович, отбелязва медията.  ", "date": "2019.09.26", "title": "Словения се готви да блокира влизането на Хърватия в Шенген "}
{"url": "http://epicenter.bg/article/Avstraliya-legalizira-aborta-sled-anulirane-na-vekoven-zakon/193720/7/0", "text": "Абортът в Австралия от днес вече е легален, написа Ню Йорк таймс, цитиран от Новини.бг    Узаконяването на изкуственото прекъсване на бременността на общодържавно ниво е станало възможно след като парламентът на щата Нов Южен Уелс е приел нормативен акт, който е обезсилил закон, приет преди повече от век. Според над стогодишния акт жените, направили аборт, са били заплашени с лишаване от свобода до десет години. Същото наказание е било предвидено и за лицата, извършили операцията.    Според новата разпоредба очакващите рожба жени могат да решат да прекъснат бременността си до 22-рата седмица. Зелена светлина за аборта трябва да бъде дадена след консултация от двама лицензирани медици, които да издадат направление.    Нов Южен Уелс е бил последната от 8-те федерални единици, където прекъсването на бременността по изкуствен път е било криминализирано. С решението на местния парламент абортът вече е легализиран в цяла Австралия.    Според законите на страната-континент, ако в една автономна единица има забрана върху някакво деяние, тя се разпространява на федерално ниво.", "date": "2019.09.26", "title": "Австралия легализира аборта след анулиране на вековен закон"}
{"url": "http://epicenter.bg/article/Deputatite-reshavat-koga-da-izlyazat-v-predizborna-vakantsiya/193688/2/0", "text": "Депутатите решават кога да излязат в предизборна ваканция. Всички парламентарни групи, с изключение на БСП, са поискали Народното събрание да спре да работи от 16 октомври до вота на 27 октомври.    Предложението вече е внесено в деловодството на парламента и днес ще бъде гласувано в зала. Ако бъде прието, народните представители ще пропуснат 6 пленарни заседания, но ще продължат да работят в комисиите.    Предизборните ваканции са нормална практика у нас. Обикновено се мотивират със заетостта на депутатите около вота и с опитите за използване на парламентарната трибуна за предизборна агитация.  ", "date": "2019.09.26", "title": "Депутатите решават кога да излязат в предизборна ваканция"}
{"url": "http://epicenter.bg/article/Babata-na-Krisi-kam-Danail-Kirilov--Mnogo-li-e-da-iskame-da-ima-dozhivotna-prisada-/193691/2/0", "text": "\"Много ли е да искаме да има доживотна присъда\", попита правосъдният министър Данаил Кирилов бабата на жестоко убитата в село Сотиря Криси - Милка Георгиева. „Готови сме на гражданско неподчинение! Ще опънем 30 палатки пред парламента“, заяви в ефира на БТВ тя.    Думите ѝ са по повод промените в НПК, касаещи съкратеното съдебно следствие, които минаха на първо четене в парламента.    Всички жители на селото са категорични, че трябва да има доживотна присъда за убийци като този на Криси.    \"Искам политиците да не се делят на бели, жълти и червени. Искам промяна на НПК и да има доживотна присъда за убийците. Г-да министри и депутати, приемете закона. Душата ми гори отвътре, а те не го разбират. Заковете го\", каза почернената жена.    Милка Георгиева разказа, че има тетрадка, в която всеки ден пише в нея на убитата Криси. „Всеки ден имам нейната благословия.\"  ", "date": "2019.09.26", "title": "Бабата на Криси към Данаил Кирилов: Много ли е да искаме да има доживотна присъда?"}
{"url": "http://epicenter.bg/article/Balgarski-turoperator-izvozva-turistite-na--Tomas-Kuk--za-svoya-smetka/193692/2/0", "text": "Засегнатите туристи от фалита на туроператора „Томас Кук” и дъщерните му компании в Германия и Полша ще бъдат извозени за сметка на български туроператор, представител на компанията у нас. Това каза управителят на фирмата Христо Гълбачев пред БТВ.    Общо 3950 са туристите на „Томас Кук” в България в момента. Вчера е извозена голяма част от тях. Хотелите, в които в момента са настанени туристи на „Томас Кук”, са 33 в Слънчев бряг и 21 във Варна.    „Вчера решихме, че ние ще извозим туристите за сметка на „Астрал Холидейз” и ще си претендираме пред съответните инстанции. Не можем да оставим клиентите на улицата”, коментира Гълбачев.    По думите му загубите, които ще претърпи българският туроператор са за милиони. Гълбачев помоли всички засегнати по веригата да проявят разбиране в този момент и търпение, докато дължимото не бъде изплатено. Той отрече в България да са знаели предварително за гръмкия фалит. „Нямахме по-рано предварителна информация и преди точно по-малко от един месец имаше официално съобщение от Питър Фанкхаузер, че в момента преговорите с китайския им инвеститор и с някои други са изключително позитивни и че „Томас Кук” продължава”, коментира Гълбачев.    „Най-важното е клиентите да продължат да вярват в нашата търговска марка. Ние сме един от най-старите туроператори в България. И най-важното е нашите партньори да проявят разбиране”, каза още той. ", "date": "2019.09.26", "title": "Български туроператор извозва туристите на „Томас Кук” за своя сметка"}
{"url": "http://epicenter.bg/article/Aleksandar-Andreev--Ako-ima-osnovaniya-Ivancheva-da-bade-registrirana--tova-shte-bade-napraveno/193694/2/0", "text": "По казуса с Десислава Иванчева не е постъпвала жалба относно отказа ѝ за регистрация, т.е. не сме били сезирани по този случай. Причината е, че документите ѝ за регистрация бяха подадени късно, извън крайния срок. Но ако има основания тя да бъде регистрирана, това ще бъде направено. Това заяви в сутрешния блок на БНТ говорителят на ЦИК Александър Андреев.    Андреев напомни и какви ще са основните характеристики на местните избори следващия месец.    ,,Бюлетината ще включва опцията ''Не подкрепям никого''. Ще има преференции, при които вторият в листата и следващатите могат да пренаредят цялата листа от кандидати. Друго ново е, че предизборните кампании на партиите могат да се финансират от еднолични търговци и юридически лица. Също така искам да напомня, че няма да има машинно гласуване'', обясни Андреев и призова партиите и коалициите да спазват правилата за предизборна кампания, за да бъде тя толерантна и етична. ", "date": "2019.09.26", "title": "Александър Андреев: Ако има основания Иванчева да бъде регистрирана, това ще бъде направено"}
{"url": "http://epicenter.bg/article/Yordanka-Fandakova--Ochakvah-oponentite-mi-da-otrichat-napravenoto-ot-men/193695/2/0", "text": "Много неща чух, малко неща ме изненадаха. Очаквах, че кампанията на моите опоненти ще бъде отричане на направеното от мен и омаловажаване на дотук постигнатото. Моята управленска програма почива на реализъм и на работещи решения. Много важно е, че вече имаме възможността да влезем в кварталите, тъй като досега се занимавахме с големите улици и булеварди. Това коментира в сутрешния блок на БНТ кметът на София и кандидат за нов мандат Йорданка Фандъкова.    ,,Трябва да си даваме сметка за възможностите, които имаме, защото свършената дотук работа е огромна. Да, гражданите очакват по-бързи темпове, но това не е възможно. За пет години предприехме невиждана по темп програма за модернизация на градския транспорт и вече средната възраст на автобусите отговаря на европейските стандарти'', отбеляза кметът на столицата.    Фандъкова коментира и обвиненията, че предизборно манипулира обществени поръчки за закупуването на нови електрически автобуси.    ,,Това са внушения и манипулации. Трябва час по-скоро да направим тези процедури, за да закупим нови 82 електробуса, като тези процедури няма да приключат преди изборите, а след тях. Силата на Манолова е в говоренето. В тази кампания чувам много лъжи. Искам да разясня на всички, че договорите са публични - в сайта на Столична община може да се види всеки един договор. Освен това, ако се спре поръчката за електробусите, ние ще загубим европейското финансиране по този проект, което аз няма да допусна да се случи'', обясни столичният градоначалник.    ,,Смяната на приоритетите изисква и смяна на хората. Нуждаем се от изтъкнати личности с високо обществено мнение. Поемам огромна отговорност и имам възможността и правото да избера хората, на които ще разчитам в следващия Общински съвет. Нуждаем се от хора, които не просто да гласуват, но и да дават идеи.    ,,Хората ще кажат кой докъде ще стигне, аз се гордея с промяната на града, това е моята мотивация. Определено нямам нездрави партийни амбиции'', категорична бе Фандъкова.    ,,Всеки ден съм с хората и разговарям с тях, знам какви са проблемите. В един огромен и двумилионен град не може да се свърши всичко едновременно. За мен местните избори са състезание на идеи, колкото и клиширано да звучи'', каза още тя.    ,,Ще разчитам на подкрепата на всички граждани, но трябва да имаме ясна политическа позиция, защото приоритетите се определят през политическите идеи и ценностите. Вярвам, че хората в София имат ясна политическа позиция и ориентация. Не е въпроса само да обещаваш, но и да гарантираш, че тези ангажименти, които си поел, са реалистични'', подчерта Йорданка Фандъкова. ", "date": "2019.09.26", "title": "Йорданка Фандъкова: Очаквах опонентите ми да отричат направеното от мен"}
{"url": "http://epicenter.bg/article/Elena-Poptodorova--Impiychmant-sreshtu-Donald-Tramp-nyama-da-mine/193696/2/0", "text": "Смени се тонът и аргументът на Доналд Тръмп след прословутия доклад на специалния прокурор Робърт Мълър. Тъй като излязоха много по-конкретни факти налице, сега виждаме една по-защитна поза и поведение на президента Тръмп и затова той отива към най-тежкото обвинение – лов на вещици. Това каза бившият ни посланик в САЩ и настоящ вицепрезидент на Асоциацията на Атлантическия договор на НАТО Елена Поптодорова пред БТВ.    „Няма изгледи импийчмънтът срещу американския президент да е успешен“, категорична е тя.    „Поредната порция критики срещу американския президент Доналд Тръмп са политически атаки в навечерието на една много оспорвана кампания за следващите президентски избори“, коментира Поптодорова.    Тя посочи, че Доналд Тръмп е подложен на критики и обвинения в държавна измяна, корупция и други престъпления. „Всичко това се свързва със спиране на военната помощ на Украйна, което се случва малко преди разговора на президента Тръмп със Зеленски. Във всички случаи използването на правомощията, които властта дава на американския президент, за да се постигне някаква лична политическа цел, вече е укоримо”, коментира още Поптодорова. ", "date": "2019.09.26", "title": "Елена Поптодорова: Импийчмънт срещу Доналд Тръмп няма да мине"}
{"url": "http://epicenter.bg/article/Ombudsmanat-Diana-Kovacheva--V-kazusa-s-bolnichnite-vsichki-sa-oshteteni-/193697/2/0", "text": "В казуса с покриването на първите три дни болничен всички страни са ощетени. Това каза в сутрешния блок „Добро утро, България“ на Радио „Фокус“ омбудсманът Диана Ковачева.   По думите й безспорно трябва да се спазват конституционно определените права на гражданите в този случай, но тревогата на работодателите също е оправдана. Темата за фалшивите болнични за пореден път се поставя на общественото внимание, обясни Ковачева и призова за широк дебат по темата, вземайки предвид гарантираните права на работещите в социалната сфера.   „Ако не бъдат изплащани първите три дни от болничния изобщо, в този случай ще бъдат нарушени правата на работещите поради две причини. Първо, защото това обезщетение на тях им се дължи, а през първите три дни хората обикновено имат най-големи разходи за лечение. В този труден за тях момент те не бива да бъдат оставяни без доходи. Тези средства са доход, който замества заплатата. Освен това работещите са лица, които внасят осигурителни вноски за различни социални рискове и ако не бъдат изплащани първите три дни ще се окаже, че те плащат осигуровки, но не получават обезщетение за загубената си работоспособност. Така ще бъдат наказани добросъвестните работници“, обясни тя.   Диана Ковачева коментира още, че е важно да се обърне внимание на контрола, както при издаването на болнични, така и при проверка на спазването на режима, определен от здравните органи за служителя.    Съкратено съдебно следствие е нужно за най-тежките престъпления. Това каза Диана Ковачева след като Народното събрание гласува промени в Наказателния кодекс на първо четене.   Омбудманът уточни, че не трябва със самопризнания да се получава намаляване на наказанието и да се избегнат най-тежките присъди. „На второ четене трябва да се обсъди внимателно темата и експерти да кажат какъв е най-добрият вариант. У нас има специалисти по наказателно право, които трябва да се произнесат за най-доброто решение. Време е за работа по наказателна политика на държавата с цялостни решения каква е политиката в подобни случаи“, посочи още Ковачева.   Тя заяви още, че в институцията на омбудсмана е получена подписка от 5000 души, които искат да не се пропуска налагането на най-тежки наказания при по-сериозните случаи. „Важно е да бъдат чути и гражданите. Виждаме, че политическите формации са обединени, макар да има различни предложени законопроекти“, каза още Ковачева.   По думите й диференцираните процедури трябва да се запазят за голяма част от престъпленията, а промяната касае по-малка категория, включваща най-тежките и умишлени действия с причиняване на смърт, където се налага доживотен затвор.   „Имам убеждението, че ще се оправдаят обществени очаквания на второ четене“, допълни още омбудсманът.", "date": "2019.09.26", "title": "Омбудсманът Диана Ковачева: В казуса с болничните всички са ощетени "}
{"url": "http://epicenter.bg/article/Radev--Obrazovatelnata-i-nauchna-infrastruktura-tryabva-da-bade-razvivana-ravnomerno-v-sveta/193699/2/0", "text": "Образователната и научна инфраструктура трябва да бъде развивана равномерно в света. За това призова президентът Румен Радев в изказването си на форум на високо равнище, организиран от ЮНЕСКО и посветен на темата за бъдещето на образованието, съобщиха от прессекретариата на държавния глава.   Събитието се състоя в рамките на 74-ата редовна сесия на Общото събрание на ООН в Ню Йорк. Във форума направиха изказвания също генералният директор на ЮНЕСКО Одри Азуле, президентът на Португалия Марсело Ребело де Соуза, премиерът на Норвегия Ерна Солберг. Президентът открои необходимостта от сближаване на държавите в областта на науката и образованието. „Ако науката и качественото образование продължат да биват развивани само в тесни географски граници, никога няма да постигнем равенство и устойчиво развитие“, заяви държавният глава.   Румен Радев посочи, че България полага големи усилия за създаването на образователна и научна инфраструктура, която да задържи младите таланти, постигнали успехи в научната сфера. Затова страната ни работи активно за създаването на Югоизточния европейски международен институт за устойчиви технологии, подкрепян и от Европейската комисия.   Образованието означава прогрес, мир и устойчиво развитие, затова проблемите на съвременното образование и визията за неговото развитие трябва да бъдат на приоритетно място в дневния ред на политическите лидери, заяви още Румен Радев. По думите на президента, образованието трябва да изгражда ясна представа за бъдещето. Появата на нови професии и темпото на промените в съвременния свят са толкова бързи, че все по-често образованието изостава от нуждите на реалния живот, заяви още президентът.", "date": "2019.09.26", "title": "Радев: Образователната и научна инфраструктура трябва да бъде развивана равномерно в света"}
{"url": "http://epicenter.bg/article/Prezidentat-Rumen-Radev-se-sreshtna-s-glavniya-redaktor-na--The-Economist--Zani-Bedos/193700/2/0", "text": "Президентът Румен Радев проведе официална среща с главния редактор на „The Economist“ Зани Бедос – една от най-влиятелните личности в сферата на глобалните финанси. Срещата се състоя в Ню Йорк в рамките на Глобалния бизнес форум на Майкъл Блумбърг. В началото на 90-те години Зани Бедос е била част от екипа от „Харвард“, който осъществява реформите в Полша.  Това съобщиха от прессекретариата на държавния глава. С президента Радев обсъдиха икономическата ситуация в България, Европейския съюз и света, новите реалности в енергетиката и климатичните промени, бъдещето на автомобилната индустрия. Основен акцент в разговора беше търсенето на успешни световни икономически и финансови модели, които могат да бъдат приложени в България.   Румен Радев и Зани Бедос се обединиха около мнението, че демографията е изключителен проблем за българското общество и следва да е основен приоритет в контекста на икономическото развитие.", "date": "2019.09.26", "title": "Президентът Румен Радев се срещна с главния редактор на „The Economist“ Зани Бедос"}
{"url": "http://epicenter.bg/article/Parlamentat-shte-preustanovi-rabotata-si-ot-16-do-25-oktomvri-zaradi-mestnite-izbori/193701/2/0", "text": "Парламентът ще преустанови работата си от 16 до 25 октомври заради местните избори. Такова проекторешение приеха народните представители, предаде Агенция „Фокус“.   „За“ проекта гласуваха 99 народни представители, „против“ – 22 и „въздържали се“ – 4, с което то бе одобрено.   За периода на ваканция на депутатите ще се провеждат заседания на парламентарните комисии и ще се признават транспортни разходи само за участие в заседанията на парламентарни комисии.", "date": "2019.09.26", "title": "Парламентът ще преустанови работата си от 16 до 25 октомври заради местните избори"}
{"url": "http://epicenter.bg/article/Georgi-Markov--GERB-shte-postigne-shemetna-pobeda-na-izborite-/193705/2/0", "text": "Фандъкова има фасон за кмет на София. В цялата си политическа дейност няма една лоша дума срещу опонентите си. Това каза в сутрешния блок на Нова телевизия депутатът от ГЕРБ Георги Марков.    Не ни пробутвайте \"червеното сърце\" Мая Манолова като независима. Кой модел ще смени тя – този на направеното метро и зала \"Арена Армеец\"? БСП не може да покаже нищо – една чешмичка не направихте за тези 47 години, в които управляваха София, само един мавзолей с една мумия, обърна се Марков към социалистите.    По думите му БСП ще загуби изборите в София, ще загуби вота и в големи областни градове, в които момента има кметове от ГЕРБ, като Варна, Бургас, Стара Загора. БСП ще загуби и в \"червени\" крепости като Враца и Видин, прогнозира депутатът.    ГЕРБ ще постигне шеметна победа на тези избори, заяви той.   Преди дни депутатът от ГЕРБ представи книгата си \"Феноменът Виктор Орбан\" . По повод 30-ата годишнина от официалното отваряне на границата на Унгария с Австрия депутатът от ГЕРБ Георги Марков представи книгата си \"Феноменът Виктор Орбан\". Тя обхваща политическата дейност на Орбан от 16 юни 1989 г. до 20 август 2019 г.  „Критерият в политиката определя единствено суверенът. Няма друг критерий. Орбан е три пъти министър-председател на Унгария, избран е с 2/3 от гласовете”, казва Марков.    „През 2016 г. започна програмата на Виктор Орбан „Нуждаем се от унгарски деца, а не от миграти.” 33 000 евро е подаръкът за трето дете в семейството. От 1 юли тази година пък Орбан обеща и внесе 7-местни коли за многодетните семейства, като при покупката на такъв автомобил държавата помага с 8 000 евро”, каза още Марков.    „Майчинството в страната вече е 6 години. Младите семейства с 3 или 4 деца получават и помощ за реконструкция или при покупка на ново жилище”, посочи още той.", "date": "2019.09.26", "title": "Георги Марков: ГЕРБ ще постигне шеметна победа на изборите "}
{"url": "http://epicenter.bg/article/Maya-Manolova---Gorublyane--tryabva-da-ima-svoe-upravlenie-/193712/2/0", "text": "„Ключ към решаването на проблемите в „Горубляне“, а и на всеки друг столичен квартал, е в децентрализацията на процеса на взимане на решения. Тук трябва да има кметски наместник, представител на голямата община и на кмета на район „Младост“, който да е на място тук с вас”.    Това заяви независимият кандидат за кмет на София Мая Манолова по време на среща с жители на столичния квартал „Горубляне“. Пред нея те очертаха основните си проблеми – липсата на канализация в част от квартала, липсата на местна власт в „Горубляне“, ограничен достъп до хидропарк „Искър“ поради непочистване, тесни тротоари заради загражденията на автокъщи, липса на джобове на спирките на градския транспорт.    „Нямам намерение да поемам ангажименти, които няма да изпълня. За всичко, за което се договорим, ще положа усилия и ще е извършено.“, категорична беше Манолова.     Тя заяви, че всички искания на хората от „Горубляне“ са справедливи и основателни.    „Тези хора, които управляват Столична община, трябва да дойдат тук на място и всички решения да се взимат тук, заедно с вас“,  допълни Манолова визията й за решаване на един от проблемите в квартала.    Според нея е абсурдно квартал като „Горубляне“ да няма на място представител на властта.     „Не мога да обещая „Горубляне“ да бъде обособено като отделно населено място, но мога да поема ангажимент да има кметски наместник. Този човек трябва да бъде избран от вас, за да има стимул да работи за вас“, допълни Манолова.     Тя видя възможност изборът на кметски наместник на „Горубляне“ да бъде един от първите електронни референдуми, които тя очерта в своята предизборна програма за управление на столицата.    „Това, което е решение на хората в „Горубляне“, ще става мое решение като кмет на София“, заключи тя.     Относно облагородаяването на хидропарк „Искър“, почистването му и изграждането на алеи в него, така че да е достъпен за столичани, Манолова заяви, че поема ангажимент да бъде направено това, което хората желаят – да се състави план-сметка, да се избере изпълнителят и да бъдат определени сроковете за изпълнение.     Във връзка с това, Манолова припомни и състоянието на ремонтиращия се в момента „Западен парк“, който тя в сряда посети.     „Дàли са 11 млн. лева, за да разкопаят алеята, и – дотам“, подчерта тя.    Според Манолова е правилно всеки месец кметът на Столична община да бъде на терен в различните райони, за да има поглед над проблемите на хората.     Кандидатът за кмет на София заяви още, че бюджетът на столицата трябва да е децентрализиран. „Тоест, всеки столичен район да си има собствен бюджет и този бюджет да се разпределя на отделните квартали в района. Решение, как да се харчат парите на всеки район, трябва да се взима от хората, които живеят в него“, обясни Манолова и допълни, че би било правилно бюджетът на районите да е правопропорционален на хората, които живеят в него.     Относно проблема с недоизградената канализация тя категорично заяви, че „ще се търсят начини, средства и възможности за изграждане на канализация“.    „Всички проблеми като разширяване на кръстовище, на тротоари, изграждане на джобове на спирките, премахване на автокъщите от общинските земи, спортен парк, детска градина, пенсионерски клуб са осъществими за четири години, но за това как да се изградят, кога да се изградят, също смятам, че трябва да бъде обсъдено с хората от квартала“, обясни още Манолова.", "date": "2019.09.26", "title": "Мая Манолова: „Горубляне“ трябва да има свое управление! (ВИДЕО)"}
{"url": "http://epicenter.bg/article/-quot-Feysbuk-quot--e-izpravena-pred-novo-regulatorno-razsledvane/193721/7/0", "text": "Компанията \"Фейсбук\" е изправена пред ново регулаторно разследване. Министерството на правосъдието на САЩ проучва дали водещата социална медия е нарушила антитръстовите закони.    Федералната агенция е стартирала това разследване по молба на главния прокурор на САЩ Уилям Бар, съобщава агенция Блумбърг, позовавайки се на източник, близък до въпроса. Това проучване идва в момент, когато Федералната комисия по търговия (FTC) провежда собствено разследване за потенциални антиконкурентни практики от страна на \"Фейсбук\".    На този етапа няма коментар на тази информация от голямата социална интернет медия.    През миналата седмица изпълнителният директор на \"Фейсбук\" Марк Зукърбърг се срещна с американски депутати и с президента Доналд Тръмп, за да обсъди технологичната регулация. Той също така проведе спор по някои въпроси с американски сенатори на частна вечеря.    Участието на Министерството на правосъдието противоречи на предполагаемо споразумение между регулаторите, според което Федералната комисия по търговия (FTC) ще се съсредоточи върху разследване на \"Фейсбук\", докато правосъдното министерство - върху \"Епъл\" (Apple) и върху компанията-майка на \"Гугъл\" (Google) - Alphabet.    Новото разследване е факт, след като в началото на септември главният прокурор на Ню Йорк Летиция Джеймс обяви, че ще започне мащабно антимонополно проучване на \"Фейсбук\" с помощта на още осем свои щатски колеги.    По-рано този месец пък компаниите Amazon, Apple, Facebook и Google получиха писма от Антимонополната правна подкомисия на Конгреса на САЩ, чрез които комисията изисква вътрешни документи, имейли и съобщения относно използването на пазарната позиция на американските технологични гиганти. Комисията желае компаниите Amazon.com Inc., Facebook Inc., Apple Inc. и компанията-майка на Goolgle - Alphabet Inc. да предоставят до 14 октомври копия от документи, включително изпълнителни съобщения и финансови отчети, както и информация за конкуренти, пазарен дял, сливания и ключови бизнес решения.", "date": "2019.09.26", "title": "\"Фейсбук\" е изправена пред ново регулаторно разследване"}
{"url": "http://epicenter.bg/article/Zaloviha-blizo-9-tona-narkotitsi--prednaznacheni-za-Evropa/193732/7/0", "text": "Иран залови 8.8 тона наркотици, предназначени за Европа и разби една от трите най-големи престъпни групи за трафик на дрога, съобщи полицията, цитирана от БГНЕС.   „Тази голяма пратка наркотици, която е била скрита в резервоар, е достигнала тук от източната ни граница. Тя е трябвало да бъде разтоварена и внесена в европейските държави“, се казва в новина на телевизия в северозападния град Урмиа, недалеч от границата с Турция.   Заместник-директорът на полицията Аюб Сюлеймани заяви, че пратката е съдържала 3.5 тона морфин и 5.3 тона опиум. Деветима трафиканти са арестувани и у тях са намерени допълнително 20 кг хероин и 130 оръжия. В съседен Афганистан се произвежда 90% от опиума в света, който се извлича от мак и рафинира, за да се произведат хероин и морфин. Иран е голям транзитен маршрут за произведените в Афганистан опиати за Европа и САЩ. Всяка година Иран конфискува и унищожава стотици тонове дрога.   По последни данни на ООН, 91% от целия заловен опиум в глобален мащаб е именно в Иран, както и 20% от хероина и морфина през 2017 година.   Техеран няколко пъти заплаши Европа, че ако не се намеси за облекчаване на американските санкциите, ще инвестира по-малко в борбата с наркотрафика.", "date": "2019.09.26", "title": "Заловиха близо 9 тона наркотици, предназначени за Европа"}
{"url": "http://epicenter.bg/article/EK-otchita-nuzhda-ot-podobryavane-na-obrazovanieto-v-Balgariya-/193741/2/0", "text": "Усилията на България да осъвремени образователната система продължават, но подобряването на качеството и приложимостта на пазара на труда остават предизвикателство. Това сочи оценка на Европейската комисия, представена днес, съобщи БТА. ЕК препоръчва увеличение на заплатите на учителите.   За последното десетилетие броят на напусналите преждевременно училище е намалял с две на сто, но все още остава малко над средното в ЕС. Отчита се, че все още финансирането на образованието остава под равнищата от преди икономическата криза от 2007-2008 година.   В доклада се посочва, че всеки пети 15-годишен европейски ученик все още не може да реши прости задачи, свързани с четене и смятане.", "date": "2019.09.26", "title": "ЕК отчита нужда от подобряване на образованието в България "}
{"url": "http://epicenter.bg/article/Ekaterina-Zaharieva--Ako-ES-ne-mozhe-da-izpalnyava-obeshtaniyata-si--po-dobre-da-ne-gi-poema/193742/2/0", "text": "Време е лидерите в Европейския съюз да спрат да мислят само за вътрешнополитическите си проблеми, а да бъдат смели и да решат да започнат преговори за членство в ЕС с Република Северна Македония и Република Албания. Това заяви вицепремиерът и министър на външните работи Екатерина Захариева, съобщиха от пресцентъра на Министерството на външните работи. Тя говори в Ню Йорк на форума на високо равнище на Международния център „Низами Ганджави“ в панел на тема „Нови предизвикателства пред Балканите и ново лидерство на ЕС“. В събитието участваха изтъкнати политици от региона като премиера на Република Северна Македония Зоран Заев, президента (2012-2017) Росен Плевнелиев, президента (1997-2002) Петър Стоянов, Младен Иванич, член на председателството на Босна и Херцеговина (2014-2018). „На 26 юни 2018 г. председателствах 13-часов Съвет “Общи въпроси”, който реши да започнат преговори за членство с Република Албания и Република Северна Македония през юни 2019 г. Моето послание сега към колегите от ЕС е, че ако не можем да изпълняваме обещанията си, по-добре да не ги поемаме. Не мога вече да бъда дипломатична. Убедена съм, че ще е историческа грешка да не започнат преговори или да се разделят двете държави”, заяви още Екатерина Захариева. Като друг пример за неизпълнено обещание от страна на ЕС тя посочи и визовата либерализация за гражданите на Косово, която още не се е състояла въпреки изпълнението на всички условия.   По отношение на буксуващата работа на съвместната мултидисциплинарна комисия по исторически и образователни въпроси между София и Скопие тя се обърна към премиера Зоран Заев:   „Понякога политиците са по-смели от историците. Зоран, ние имаме обща история с вас, а с останалата част от света имаме споделена история - това е нещо различно”.   Премиерът Зоран Заев благодари на България, че миналата година е поставила неговата страна под светлините на прожекторите на европейската сцена и по време на Срещата на върха в София е върнала родината му във фокуса на западните държави. Той изтъкна, че 83% от съгражданите му подкрепят присъединяването на Република Северна Македония към ЕС. „Подписахме споразумение с България, с което признахме, че имаме обща история - от това може да имаме само ползи. Това ме окуражи да продължа напред и да сключим споразумението с Гърция“, каза Заев и обясни: „Резултатите не закъсняха - търговията с България се увеличи с 16,5 на сто през 2018 година”.   Модераторът на панела за Балканите на форума на Международния център „Низами Ганджави“ - бившият външен министъра на Босна и Херцеговина Златко Лагумджия, заяви в началото на форума, че изказва специални благодарности на българския министър-председател Бойко Борисов за миналогодишното му присъствие на това събитие и за присъствието тази година на вицепремиера Екатерина Захариева и двама български президенти - Росен Плевнелиев и Петър Стоянов.   Тази година на форума участват още Виктор Юшченко, президент на Украйна (2005-2010), Вайра Вики Фрайберга, президент на Латвия (1999-2007), Георгиос Папандреу, премиер на Гърция (2009-2011), Борис Тадич, премиер на Сърбия (2004-2012), и Ехуд Барак, премиер на Държавата Израел (1999-2001).", "date": "2019.09.26", "title": "Екатерина Захариева: Ако ЕС не може да изпълнява обещанията си, по-добре да не ги поема"}
{"url": "http://epicenter.bg/article/Aleksandar-Andreev--TsIK--Sektsionnite-izbiratelni-komisii-shte-badat-naznacheni-do-30-09-/193748/2/0", "text": "Централната избирателна комисия работи и ще започне да разглежда методически указания за секционните избирателни комисии до 30 септември,когато комисиите ще бъдат назначени.   Това заяви Александър Андреев, говорител на ЦИК, на редовен брифинг, предаде Агенция “Фокус”. По думите на Андреев, в предходните дни се работи по принципни решения, две от които са по-съществени. Едното от тях е относно гласуването на избиратели с грешни, непълни или заличени адреси. Както знаем и на предходни избори има населени места, в които такива адреси нямат обхват. Когато има несъответствие с документа за самоличност, и съответно и в данните на секционните комисии. \"ЦИК прие това решение, с което помага на общинските администрации в случаите, в които има такива непълни или грешни адреси. Тези лица имат избирателните права да бъдат дописани в избирателните списъци”,обясни Андреев.  Според решението на ЦИК следва да бъде допуснато гласуване от СИК след като се установи, че лицето има избирателни права и не е включено в списъка, и след като попълни декларация, че не е гласувало на друго място, добави още говорителят на ЦИК.    Другото важно решение на комисията е свързано с реда за предаване на сгрешените протоколи на СИК.    “С последните изменения в изборния кодекс се предоставя само един екземпляр от протокол за отчитане на резултата в съответните видове избори. В случай, че грешките не позволяват представянето на записвания резултат, тоест да бъдат променени окончателните резултати на даден избор”,каза още Андреев. “В този случай се предава сгрешения протокол чрез решение на ОИК се предава нов протокол, който да бъде попълнен. Това са основните моменти, на които наблягаме на обучението на СИК”, допълни Александър Андреев.    Право да гласуват на местните избори на 27 октомври по предварителните списъци имат 6 227 901 избиратели.   \"Кандидатите за кмет на кметства с население над 350 жители са 1 968, за сравнение с 2015 г. кандидатите са по-малко. Кандидатите за общински съветници са 29 515. Кандидатите за кмет на общини - 1254, кмет на кметства - 5 059. Кандидатите за кмет на райони - 460”, добави Андреев. По думите му, общо кандидатите са 36 288.    “За Столична община има подадени 19 кандидатурите, за Пловдив -14. 397 кметства имат по един кандидат”, каза още говорителят на ЦИК.", "date": "2019.09.26", "title": "Александър Андреев, ЦИК: 19 са кандидатите за кмет на София, 14 - за Пловдив"}
{"url": "http://epicenter.bg/article/Tsvetan-Tsvetanov-predstavi-svoya-Evroatlanticheski-tsentar-za-sigurnost-na-Zhozef-Dol/193760/2/0", "text": "Цветан Цветанов представи своя Евроатлантически център за сигурност на Жозеф Дол. За това съобщи бившият зам.-председател на ГЕРБ във Фейсбук.   Председателят на Управителния Съвет на Евро-атлантическия център за сигурност Цветан Цветанов и изпълнителният директор София Петкова проведоха работна среща с Жозеф Дол, председател на Европейската народна партия и член на Изпълнителния съвет на Центъра за европейски изследвания “Вилфрид Мартенс”, се казва в публикация на Центъра.    Цветанов представи основните приоритети и проектни области в работата на центъра, като наблегна на европейското и регионално измерение в противодействието на хибридната война, борбата с трафика на хора, справянето с миграционните потоци, борбата с корупцията и прането на пари, дерадикализация и предотвратяване на радикализацията, осмислянето на последствията от тоталитарното и комунистическо минало. Подчертана от негова страна бе и необходимостта от повече внимание към развитието на икономическите и геополитическите процеси в Черноморския регион и Западните Балкани с цел запазване и подобряване на сигурността и стабилността на Европа и трансатлантическите партньори. Цветанов изрази надежда, че в бъдеще ще бъдат реализирани много общи инициативи и проекти в полза на сигурността на европейските граждани.  ", "date": "2019.09.26", "title": "Цветан Цветанов представи своя Евроатлантически център за сигурност на Жозеф Дол"}
{"url": "http://epicenter.bg/article/Tomislav-Donchev--Softueren-produkt-shte-proveryava-za-greshki-v-protokolite-na-SIK-/193762/2/0", "text": "„Разработваме специален софтуерен продукт, който ще улесни работата на секционните избирателни комисии по време на предстоящите местни избори, най-вече те да могат да проверяват дали имат грешки в протоколите“. Това съобщи пред БНР вицепремиерът Томислав Дончев, който отговаря за подготовката и произвеждането на вота за общински съветници и кметове на 27 октомври.    Дончев подчерта, че това е най-сложният вид избори заради обема числа, които трябва да се обработят.    В предаването „12+3“ вицепремиерът коментира, че през последните 10 години не е ставал свидетел на нормална и цивилизована кампания като политически аргументи:    „От това страда демокрацията. Много често кампанията се превръща в състезание с пръскане с кал… Изборите са динамична система, която зависи освен от конюнктурата на разположението на политическите сили и от качеството на конкретния кандидат. Може на едно място да изгубим, на две да спечелим“.    Томислав Дончев изрази мнение и за ситуацията в Българското национално радио:    „Случващото се в БНР е недопустимо. Самото усещане, че някой може да влияе върху медиите, е проблем и ерозира доверието в медиите. Ако доверието в голяма част от политиците е ерозирало и ако загубим доверието и в медиите, то няма да имаме крепежни връзки“.    Вицепремиерът Томислав Дончев присъства на откриването на нов завод за производство на части за автомобили в ловешкото село Баховица. Инвестицията е на голяма германска компания и е в размер на 15 млн. евро.    „България се реиндустриализира, но това не е достатъчно. Освен за мащаби и обеми трябва да мислим и за вида производство. На ишлемето рано или късно ще му дойде краят. Производството, което съществува заради ниската цена на работната ръка и заради ниските данъци, не е бъдещето на българската икономика. Трябват ни по-скъпи и по-сложни производства“, каза Дончев.", "date": "2019.09.26", "title": "Томислав Дончев: Софтуерен продукт ще проверява за грешки в протоколите на СИК "}
{"url": "http://epicenter.bg/article/Tristranniyat-savet-blokira-tsyalostnoto-prehvarlyane-na-bolnichnite-kam-NOI-/193766/2/0", "text": "Тристранният съвет за сътрудничество между правителство, работодатели и синдикати, отхвърли идеята на депутати за прехвърляне на първите три дни болнични от работодатели към държавата, съобщи БНТ. Срещу проекта се обявиха членове на правителството и синдикатите. Работодателите подкрепиха текстовете със забележка.    Според изчисленията на Министерството на финансите новата мярка ще отвори дупка в бюджета от 200 млн. лева, която не отговаря за бюджетните прогнози за следващите три години. Срещу мярката се обяви и Министерството на труда и социалната политика. Социалния министър Бисер Петков определи като неприемливо искането на работодателите първите три дни от болничните да са неплатени или да се изплащат от Националния осигурителен институт. Той предложи да се разгледа възможността за ограничаване на максималния брой дни, за които личните лекари могат да издават болнични листове.  Министърът заяви, че не може да се ангажира дали ще има промяна в режима на изплащане на болничните и каква ще бъде промяната, ако има такава. Позицията на омбудсмана също е против предложението.Според нея, ключов въпрос при решаването на проблема трябва да бъде упражняването на по-ефективен контрол както при издаването на болничните листове, така и по спазването на режима, определен от здравните органи за работник в състояние на временна неработоспособност.    Работодателите настояват болничните да се плащат изцяло от държавата, защото не разполагат с инструмент за контрол, което води до злоупотреби, сигнализира бизнесът.    Основният аргумент на синдикатите да отхвърлят идеята е, че тя ще е за сметка на данъкоплатците и ще доведе до вдигане на осигурителните вноски, за да си компенсира дупката в НОИ.    През миналата година изплатените болнични възлизат на близо 800 млн. лева. Отменените болнични са 10 000.  ", "date": "2019.09.26", "title": "Тристранният съвет блокира цялостното прехвърляне на болничните към НОИ "}
{"url": "http://epicenter.bg/article/Smetnata-palata-vliza-na-proverka-v-BNR/193767/2/0", "text": "Сметната палата влиза на проверка в българското национално радио. Това решиха депутатите от две комисии в парламента - бюджетната и тази за медиите, съобщи Нова телевизия.    Финансовият одит ще засегне периода от януари 2017 г. до септември 2019 г. Решението идва, след като лично премиерът Бойко Борисов поиска одита.    А днес пред националната медия имаше протест. Участниците изразиха мнение, че е нарушена свободата на словото.  „При този одит ще проверим законосъобразността на управленските решения на двамата генерални директори, тъй като проверката включва периода на двама генерални директори, така също и на управителния съвет, разходите за възнаграждения по трудови и извънтрудови правоотношения, разходите за издръжка и капиталовите разходи за придобиване на различни активи. Ще проверим дали се спазват и изискванията на Закона за обществените поръчки”, заяви Цветан Цветков, председател на Сметната палата.    „На първо място искаме да призовем институциите да си свършат работата и да не затварят казуса БНР”, заяви Иван Радев от Асоциацията на европейските журналисти.  ", "date": "2019.09.26", "title": "Сметната палата влиза на проверка в БНР"}
{"url": "http://epicenter.bg/article/Tomas-Kuk-shte-se-ozheni-v-petak-na-ostrov-Rodos-vapreki-falita/193778/10/99", "text": "В края на краищата 29-годишният англичанин Томас Кук от град Хъкнал в Нотингамшър, който е сред хилядите клиенти на фалиралия едноименен британски туроператор с провалени почивки в Гърция, ще успее да се ожени този петък на остров Родос, както е било планирано, съобщава АНА-МПА, цитирана от Новини.бг   Историята на Томас Кук и приятелката му Амелия Бинч, една от двойките, които планираха да се оженят в Гърция, но плановете им бяха провалени, беше широко отразена в европейските медии заради съвпадението на името на младоженеца и на туристическата компания. За щастие, благодарение на инициативата на хотела, в който е настанена двойката, и на местния туроператор, двамата британци ще осъществят мечтата си, както са я замислили.  Сватбата им е била насрочена за утре, като двойката е закупила сватбен пакет от \"Томас Кук\". Половината от поканените на сватбата, повече от 30 приятели на младоженците, сред които и кумът, също е трябвало да пътуват с фалиралата компания. Младоженците, които са на острова от 18 септември, са имали възможност да намерят полет, с който да отпътуват от Родос, но в този случай, освен че са щели да си тръгнат неженени, са щели да изгубят и стойността на сватбения пакет - почти 10 хиляди британски лири. Същевременно гостите и кумът оставали блокирани в Англия.    В този момент се намесила управата на хотела и ръководителят на местния офис на \"Томас Кук\" и са се погрижили сватбата да бъде осъществена по план. В резултат не само двойката ще бъде венчана в петък, но и гостите от Англия ще могат да присъстват.", "date": "2019.09.26", "title": "Томас Кук ще се ожени в петък на остров Родос въпреки фалита"}
{"url": "http://epicenter.bg/article/Morskiyat-briz-razvya-kosite-na-hertsoginya-Keyt--Snimki-/193787/10/100", "text": "Морски бриз развя косите на херцогиня Кейт по време на официална церемония по именуване на новия полярно-изследователски кораб на Обединеното кралство. Събитието се проведе в корабостроителницата „Камел Леърд” в Биркенхед, съобщава  .   Кралската двойка пристигна в Уиръл за събитието, което ще стартира тридневен празник, организиран в корабостроителницата. Той ще има за цел да информира хората за полярната наука, инженерство и технологии.   За случая Кейт избра ярко синьо палто на Александър Маккуин, което за първи път носеше през 2014 г. по време на кралската си визита в Нова Зеландия. Тя го комбинира с тъмни обувки на с дебел ток, с черна кожена чанта и кръгли диамантени обеци.", "date": "2019.09.26", "title": "Морският бриз развя косите на херцогиня Кейт (Снимки)"}
{"url": "http://epicenter.bg/article/Nova-metodika-na-SmartyKids-shte-nasarchava-detsata-da-chetat/193793/10/0", "text": "Нова, авторска методика в допълнение към менталната аритметика ще насърчава децата да се развиват – този път, те ще се учат на бързо четене с разбиране и същевременно да развият интерес към книгите от ранна възраст.   Част от курса предвижда и обучение чрез мнемотехника – невероятно изкуство и техника за запаметяване, съвкупност от похвати за облекчено запомняне на максимален обем информация чрез създаване на изкуствени асоциации.   С една дума - СУПЕРПАМЕТ. Цялата обучителна система е разработка на SmartyKids Bulgaria и се нарича SmartyЧетене, като има своята научна основа.   Четенето, също като смятането, се ръководи от различни дялове в мозъка. Детето не може да чете като възрастен човек. Затова е необходим по-различен подход – чрез трениране на мозъчния дял, като използваме определени техники и „мозъчни дразнители“, можем да развием и подобрим умението за скоростно четене с разбиране.   Много първокласници имат проблеми с четенето. Причините са различни и не винаги са очевидни както за родителите, така и за преподавателите.   Бавното и неуверено усвояване на информацията води до общо понижаване на нивото на детето, на показателите за успеваемост и на интереса към обучението. Детето винаги предпочита това, което му се удава по-добре, и ако не му се помогне да заобича четенето сега, то ще го изостави бързо и задълго.   За да разберете SmartyЧетене, можете да си представите частите на пъзел - методът се състои от отделни дейности, които водят до постигане на общата цел: тренира важни функции, които помагат на децата в усвояването на целевия навик – четенето.   Упражненията са подредени по специален начин, така че да се предотвратят умората и скуката. Задачите се сменят постоянно и детето не се занимава твърде дълго с едно и също упражнение – така се запазва динамиката и се тренира превключване на вниманието.   В менталната аритметика децата могат да бъдат между 4 и 12 години, но на SmartyЧетене могат да се запишат тези, които вече са навършили 7 години. Дали курсът е подходящ за малките, се определя чрез специална диагностика, която проследява индивидуално нивата на възприемане на текст при тях.   Първият урок от курса е напълно безплатен и не обвързва посетителите по никакъв начин. На него се прави презентация на методиката пред родителите и техните деца.   “Друга основна разлика е геймификацията. Отново я има в нашата система, но е наситена с много повече герои, които ще ни съпътстват в приключенията.   Благодарение на геймификацията тип „Околосветско пътешествие“, децата ще научат полезна и любопитна информация за различни места по Земята. Така ще развият и общата си култура – ще се запознаят с бита и традициите на различни народи, ще научат много нови културни и географски забележителности и ще срещнат различни растения и животни от местата, които посещават”, разясняват от SmartyKids Bulgaria.   Чрез тази система децата разширяват своя поглед и придобиват нови възприятия за света.     Този метод стана изключително популярен в България през последните две години, но истината е, че за света той не е новост от години.   Същността на подхода се крие в развиването на умение за изключително бързо смятане на ум, без реално да се извършват сложните аритметични операции. Това от своя страна допринася за хармоничното развитие на умствените и интелектуални способности на детето.   В заниманията се работи със специално сметало Абакус, познато в древни страни от хилядолетия, и използвано в традиционното обучение в източните страни и до днес.     SmartyKids е най-съвременният развиващ детски център на територията на България. Към момента присъства в 28 града с 49 центъра, отворени в рамките на две години.   Чрез SmartyKids няма стандартни скучни уроци и банални методики, които превръщат ярки и креативни деца в \"сива маса\". Методиките на SmartyKids включват най-добрите изпитани световни практики на преподаване в областта на менталната аритметика.   Екипът от преподаватели се стреми да направи процеса на обучение толкова увлекателен, че детето напълно да се отдаде на играта.   Професионалистите от SmartyKids измерват и проследяват процеса на развитие на висшите психически функции при детето. Те не поставят всички деца под общ знаменател, затова за всеки малчуган се съставя индивидуален план на обучение.   От компанията загатнаха, че предстоят още нови интересни развиващи курсове за деца, но все още ги пазят в тайна.   Още информация, както и форма за записване на безплатен урок, може да намерите тук:            ", "date": "2019.09.26", "title": "Нова методика на SmartyKids ще насърчава децата да четат"}
{"url": "http://epicenter.bg/article/Kitayki-skandirat--quot-Ayde--Guisho-quot--pri-uspeh-na-Grigor-v-Chendu/193722/8/0", "text": "Григор Димитров постигна впечатляваща победа над англичанина Даниел Еванс на старта на серията си от мачове в азиатското турне на ATP. В най-напечените моменти българинът получи симпатична подкрепа от десетки свои китайски фенове и фенки, които скандираха \"Айде, Гуишо!\" и развяваха българския флаг.   В Ченду, турнир от категория ATP250, българинът триумфира във втория кръг със 7:5, 7:5 след след час и 39 минути игра и се видя, че е работил още по-усърдно след пробива си до полуфиналите на US Open.   Григор победи един много силен съперник, който е под №48 в ранглистата и впечатли с постоянството си на сервис, каквото не бяхме свикнали да виждаме напоследък. Осем аса и 80% първо подаване показват, че се работи много по този компонент.   Еванс изигра един от най-силните си мачове през годината, но бе сразен на два пъти с пробив в последния възможен момент на двата сета.   Представянето на българина бе наистина впечатляващо най-вече заради лекотата, с която взимаше подаванията си. Единственият проблем дойде при 5:4 във втория сет, когато допусна пробив, но след това взе своето с такъв на свой ред.   Но дори и с този пробив българинът нямаше никакво отпускане в хода на целия мач и доказва, че лошите дни от последните две години са забравени.   Източник: Канал 3  ", "date": "2019.09.26", "title": "Китайки скандират \"Айде, Гуишо\" при успех на Григор в Ченду"}
{"url": "http://epicenter.bg/article/Impresario-s-ofitsialno-izyavlenie-za-Shumaher--Zdraveto-mu-ne-e-publichna-tema--ne-vyarvayte-na-mediite/193761/8/0", "text": "Излезе официално изявление, свързано със здравословното състояние на Михаел Шумахер. Легендата се възстановява вече близо 6 години от травми, получени след падане при каране на ски в Алпите през 2013 г., предаде  .   Преди седмици световните медии разпространиха информация, че бившият пилот е приет за лечение в болница в Париж. По повод тези сведения Сабине Кем, личен импресарио и дългогодишна семейна приятелка на фамилия Шумахер, излезе с изявление.   „Здравето на Михаел не е публична тема. Няма да коментирам състоянието му в детайли. Искаме да запазим всичко около него в най-тесен кръг. Бих посъветвала феновете да не вярват на нищо, написано в медиите. Никоя от тях няма необходимата информация. Благодарим ви и от негово име за търпението и разбирането”, каза Сабине пред мeдиите в Швейцария. Тя разкри още, че Шумахер е изключително чувствителна личност. Не обичал името му да бъде в заглавията и избягвал публични изяви дори преди инцидента.   Мениджърът призова да не се вярва на никакви снимки, които „изтичат” в социални мрежи и по жълтите издания по света. Кем намекна, че фотоси на Михаел не са излизали от имението в Гланд, където той живее от близо 6 години.", "date": "2019.09.26", "title": "Импресарио с официално изявление за Шумахер: Здравето му не е публична тема, не вярвайте на медиите"}
{"url": "http://epicenter.bg/article/Greta-Tunberg-e-izpolzvana-za-da-vsyava-strah--smyata-premierat-na-Avstraliya-/193706/7/0", "text": "Австралийският премиер Скот Морисън отхвърли критиките срещу политиката за климата на неговата страна и намекна, че младата шведска активистка Грета Тунберг е манипулирана, предаде Франс прес, цитирана от БТА.    В речта си вчера пред Общото събрание на ООН Морисън подчерта, че Австралия се бори срещу климатичните промени и отхвърли \"всяка инсинуация, твърдяща противното\". Австралийският премиер намекна, че Тунберг, тийнейджърката, вдъхновила стотици хиляди младежи да поискат от световните лидери радикални действия за справяне с климатичното затопляне, е използвана от някои хора, за да всява паника.    Вчера тийнейджърката беше определена като един от четиримата носители на наградата Right Livelihood Award 2019 г., известна като алтернативната Нобелова награда на Швеция \"за вдъхновяващи и силни политически искания за спешни действия в областта на климата, съобразени с научните факти\".    Морисън каза, че страната му е отговорна само за 1,3 процента от световните емисии на парникови газове и че е приела план за климата, възлизащ на 3,5 милиарда австралийски долара (2,1 милиарда евро). Той добави, ч за климата за намаляване до 2030 г. на емисиите си с между 26 и 28 процента спрямо нивото от 2005 г.Той увери, че Големият бариерен риф, част от световното наследство на ЮНЕСКО, е \"здрав и устойчив\", въпреки че в края на август австралийска правителствена агенция обяви, че е в лошо състояние заради затоплянето на водите.    Според Международната агенция по енергетика, със своите 25 милиона жители и зависима от горенето на въглища икономика, през 2016 г. Австралия е била втора в класацията на най-големите замърсители на планетата по количество емисии на глава от населението след Саудитска Арабия.  ", "date": "2019.09.26", "title": "Грета Тунберг е използвана за да всява страх, смята премиерът на Австралия "}
{"url": "http://epicenter.bg/article/Beliyat-dom-razsekreti-razgovora-na-Tramp-i-Zelenski--demokratite-obvinyavat-prezidenta-v-predatelstvo/193707/7/0", "text": "Белият дом публикува стенограма от телефонния разговор между президента на САЩ Доналд Тръмп и украинския му колега Владимир Зеленски, предават TACC и Агенция \"Фокус\".    \"Президентът Доналд Тръмп публикува разсекретена нередактирана стенограма от телефонния си разговор с украинския президент Владимир Зеленски на 25 юли 2019 г.\", се казва в съобщение на говорителя на Белия дом. Стенограмата бе публикувана ден, след като председателят на Конгреса - демократката Нанси Пелоси, официално подкрепи започването на процедура по импийчмънт срещу Тръмп и го обвини в „предателство“.    Според публикувания текст Тръмп е помолил Зеленски да обсъди с адвоката Рудолф Джулиани и Главния прокурор на САЩ Уилям Бар ситуацията около украинската газова компания „Бурисма“, свързана със сина на бившия вицепрезидент на САЩ Джоузеф Байдън.    \"Джулиани е много уважаван човек. Той беше кмет на Ню Йорк, прекрасен кмет и бих искал той да Ви се обади. Ще го помоля да Ви се обади заедно с Главния прокурор на САЩ. Руди много знае какво се е случило . Ако можете да говорите с него, би било прекрасно\", е казал тогава американският президент.    \"Много се говори за сина на Байдън, че Байдън е спрял разследването. Мнозина искат да разберат това. Всичко, което можете да направите с Главния прокурор (по този въпрос), би било чудесно\", е добавил Тръмп.    Същевременно, според стенограмата, президентът на САЩ не е принуждавал украинския си колега да започне разследване на действията на сина на Байдън в замяна на финансова и военна помощ от Вашингтон за Киев.    Твърденията са, че Тръмп е упражнил натиск в този разговор върху Зеленски, е с цел да бъде преизбран за втори мандат през 2020 г. Разговорът предизвика голям скандал във Вашингтон. Във вторник Камарата на представителите на САЩ, контролирана от Демократическата партия, обяви началото на процедурата по импийчмънт срещу Тръмп. Демократът Байдън е най-вероятният конкурент на Тръмп в предстоящите президентски избори в САЩ през следващата година.    Германия „не прави почти нищо за Украйна... всичко, което правят, е да говорят\". Това са думите на държавния глава на САЩ Доналд Тръмп към украинския президент Владимир Зеленски, цитира изданието Politico.    Според разпространените данни, Тръмп казва на Зеленски: „Ние правим много за Украйна. Отделяме много усилия и много време. Много повече, отколкото правят европейските страни, а те трябва да ви помагат повече\".    След това американският президент казва на колегата си от Украйна, че „Германия не прави почти нищо за вас. Всичко, което прави, е да говорят. Когато раговарях с [канцлера на Германия] Ангела Меркел, тя говори за Украйна, но не прави нищо за страната. Голяма част от европейските страни действат по същия начин, така че мисля, че това е нещо, което искате да знаете – САЩ бяха много добри към Украйна\".    Украинският президент се съгласява с Тръмп: „Да, вие сте абсолютно прав. Не само на 100%, но всъщност на 1000% и мога да ви кажа следното. Аз разговарях с Ангела Меркел и се срещнах с нея. Също се срещнах и говорих с [френския президент Еманюел] Макрон и им казах, че те не правят толкова, колкото би трябвало да правят по въпросите със санкциите [срещу Русия]. Те не ги прилагат“.    Зеленски продължава: „Оказва се, че Европейският съюз трябва да бъде най-големият ни партньор, но технически САЩ са много по-голям наш партньор от ЕС“.    Според информационен лист на Европейската служба за външна дейност обаче, от 2014 насам ЕС е отделил над 15 милиарда евро безвъзмездни средства и заеми за Украйна, припомня изданието.    В коментар на публикуваната стенограма Владимир Зеленски заяви пред журналисти, че си е мислил, че Белият Дом ще публикува само част от телефонния му разговор с американския държавен глава Доналд Тръмп - само с думите на последния, предава кореспондент на УНИАН от Ню Йорк, където Зеленски коментира въпроса пред журналисти по време на сесията на Общото събрание на ООН.    „Помислих си, че ще публикуват своята част...“, заяви той.    Освен това Зеленски подчерта, че никой не може да го натиска и че е открит човек.    „Никой не може да ме натиска и никой няма да ме натиска. Всеки човек може да говори каквото иска. Аз съм открит... Е, публикуваха го, моля, публикувайте, ако искате, всички разговори. Макар че аз лично смятам, че такива разговори между президенти на независими страни не трябва да се публикуват. Има геополитика, има някои планове, но аз не се страхувам от това“, подчерта той.  ", "date": "2019.09.26", "title": "Белият дом разсекрети разговора на Тръмп и Зеленски, демократите обвиняват президента в предателство"}
{"url": "http://epicenter.bg/article/Vuchich-e-ogorchen--che--quot-Folksvagen-quot--otiva-v-Turtsiya--Merkel--I-Boyko-Borisov-se-oplakva-/193727/7/0", "text": "Александър Вучич и Ангела Меркел проведоха среща в кулоарите на 74-тото Общо събрание на ООН в Ню Йорк. В хода на разговора, освен другото, сръбският президент е изразил „огорчението“ си от това, че германският автомобилен концерн „Фолксваген“ е предпочел да построи завод в Турция, а в отговор германският канцлер е отбелязала, че и българският премиер Бойко Борисов също се оплаква от това, пише белградският ежедневник „Политика“, цитиран от \"Фокус\".    Сръбският държавен глава е уверен, че това не е краят и вярва, че Сърбия ще успее да се пребори за нови германски инвестиции.    Вчера премиерът Бойко Борисов заяви в Сеул, че преговорите с “Фолксваген” продължават. В същото време се водят разговори с южнокорейски автомобилен гигант за изграждане на мощности за електрически и автономни автомобили, за разлика от “Фолксваген”, където е ставало дума за бензинови и дизелови автомобили.    По същото време обаче излезе информация в германския “Франкфурт Алгемаре Цайтунг”, че решението на германците в полза на Турция вече е взето, може да влезе в сила всеки момент и до седмица може да се подпишат даже и договорите. Оставало да се уточнят някои подробности, които бяха предмет на разговори между шефа на концерна Херберт Дийс и турският президент Ердоган.    “Намираме се на финалната права, сега само трябва да изгладим договора”, пише ФАЦ.    Така сега за България остава възможността да се пребори за голяма инвестиция от Южна Корея.  ", "date": "2019.09.26", "title": "Вучич е огорчен, че \"Фолксваген\" отива в Турция. Меркел: И Бойко Борисов се оплаква "}
{"url": "http://epicenter.bg/article/Pochina-Zhak-Shirak-/193733/7/0", "text": "Президентът на Франция Жак Ширак (1995 - 2007) почина в четвъртък сутринта на 86-годишна възраст, съобщиха членове на семейството му, предаде Нова телевизия.    Жак Рене Ширак е френски политик, бивш кмет на Париж, бивш министър-председател и президент на Франция. Той става активист, а по-късно - и лидер на десните голистки партии.    Играе важна роля в президентските кампании на Шарл дьо Гол през 1965 г. и на Жорж Помпиду през 1969 г.    През 1972 г. става министър на селското стопанство в правителството на Пиер Месмер.    След смъртта на Помпиду подпомага президентските избори на Жискар д'Естен и е назначен за министър-председател (1974 – 1976).    От 1977 до 1995 г. е кмет на Париж. През този период е замесен в редица корупционни скандали, но поради имунитета му те остават неизяснени.    След парламентарните избори през юни 1986 г. става отново министър-председател, като съвместява двете длъжности – премиер и кмет.    През 1988 г. президентът Франсоа Митеран разпуска Националното събрание и Жак Ширак престава да бъде министър-председател.    Ширак печели президентските избори през 1995 г. През 2000 г. мандатът на президента е определен на 5 години, изравнен е с този на депутатите от Националното събрание.    През 2002 г. отново печели президентските избори. Пет години по-късно е сменен от Никола Саркози.  ", "date": "2019.09.26", "title": "Почина Жак Ширак "}
{"url": "http://epicenter.bg/article/Zoran-Zaev--Sreshtata-s-gratskiya-mi-kolega-be-polzotvorna/193738/7/0", "text": "Срещата с гръцкия ми колега Кириакос Мицотакис бе изключително ползотворна. Това е казал македонският премиер Зоран Заев, предаде сръбското радио Б92, цитирано от Новини.бг   Министър-председателят на балканската държава е провел разговор с Мицотакис в кулоарите на Генералната асамблея на ООН в Ню Йорк.    \"Ние обсъдихме важни въпроси за задълбочаването на двустранното сътрудничество и прилагането на Преспанското споразумение,\" е посочил Заев.    По-рано гръцки медии са съобщили, че Мицотакис е заявил на Заев, че не би подписал Преспанския договор. Премиерът в Атина обаче е уточнил, че историческият документ е част от международното право и трябва да се спазва.    Преспанското споразумение, подписано от Заев и бившия премиер в Атина Алексис Ципрас на 17 юни 2018 г., е сложило край на спора между двете съседни държави за името на бившата югославска република. След приемането на името Република Северна Македония Гърция даде зелена светлина за започване на преговори за членство на Скопие в Европейския съюз и НАТО.", "date": "2019.09.26", "title": "Зоран Заев: Срещата с гръцкия ми колега бе ползотворна"}
{"url": "http://epicenter.bg/article/Lavrov--NATO-agresivno-ni-obkrazhava--ako-prieme-Gruziya--otnosheniyata-ni-s-vsichki-chlenki-shte-se-vloshat/193743/7/97", "text": "Отношенията между Русия и НАТО ще се влошат още повече, ако Грузия влезе в Алианса. Това заяви министърът на външните работи на Руската Федерация Сергей Лавров в интервю пред вестник „Коммерсанть“, предават ТАСС и Агенция \"Фокус\".    „Ние няма да започнем война, гарантирам ви. Но нашите отношения със Северноатлантическия алианс и страните, които са си избрали като най-важен приоритет влизането в него, ще бъдат сериозно подкопани“, заяви министърът.    По думите на Лавров, тези отношения има накъде да се влошат още.    „В НАТО има много страни, които не правят от това фетиш и развиват нормални добросъседски отношения с Русия. Но когато НАТО е обсебен от непрекъснато разширение, ние виждаме в това изключително стремеж да се обкръжи Русия с вражески пръстен – ние сме обявени за врагове вътре в Алианса – и да се затрудни развитието на нашата страна. Това е опит да ни наложат ред, основан на тези правила, които САЩ налагат вместо международното право“, добави той.    Министърът отбеляза, че НАТО няма никакви придобивки в сигурността след приемането в Алианса на Черна гора и няма да има такива след влизането на Македония и вкарването на Сърбия.    „И от тук следва, че има само една цел – сдържане на Руската Федерация, дори агресивно сдържане“, подчерта първият дипломат на Москва.  ", "date": "2019.09.26", "title": "Лавров: НАТО агресивно ни обкръжава, ако приеме Грузия, отношенията ни с всички членки ще се влошат"}
{"url": "http://epicenter.bg/article/Frantsiya-i-Evropa-skarbyat-za-Zhak-Shirak/193745/7/0", "text": "С минута мълчание е започнало днешното заседание на френския парламент, предаде Би Би Си, цитира Новини.бг   Депутатите от Националното събрание са почели паметта на бившия президент Жак Ширак, които си отишъл тази сутрин.    \"Европа загуби велик политик и добър приятел в лицето на Жак Ширак\", това е написал председателят на Европейската комисия Жан-Клод Юнкер.", "date": "2019.09.26", "title": "Франция и Европа скърбят за Жак Ширак"}
{"url": "http://epicenter.bg/article/Dvama-kandidati-za-evrokomisari-sa-v-konflikt-na-interesi/193746/7/0", "text": "Правната комисия на Европейския парламент реши, че румънската кандидатка за еврокомисар Рована Плумб и унгарският кандидат Ласло Трочани са в конфликт на интереси и препоръча на новоизбрания председател на ЕК Урсула фон дер Лайен да вземе мерки по двата случая. Според запознати това може да означава, че те трябва да бъдат сменени, съобщи БНР.   Комисията изслушва Плумб и унгареца, на който е възложен ресор \"Съседство и разширяване\", Ласло Трочани за потенциален конфликт на интереси. Плумб отговаря защо не е декларирала два изтеглени заема на стойност близо 1 млн. евро, а Трочани – на въпроси за юридическа кантора, която е основал през 1991 г.    Според запознати Плумб е заявила пред комисията, че е взела два заема. Първият, изтеглен през 2007 година, е от 800 хиляди евро, за да си построи семейна къща. Тя е уточнила, че по договор трябва да го изплати през 2030 година, но вече е внесла по-голямата част от парите.   Вторият заем, който е малко над 100 хиляди евро, е за финансиране на европейска избирателна кампания, който ще бъде възстановен от държавата, тъй като румънските социалисти са минали прага от 3,5 на сто.   Изслушването на кандидатите за еврокомисари от Румъния и Унгария, което бе предвидено в ресорните комисии в Европейския парламент следващата седмица, се отлага.    Унгарецът Ласло Трочани трябваше да бъде изслушан във вторник в комисията по външни работи, а румънката Рована Плумб - на следващия ден в транспортната комисия. Това обаче няма да се случи след днешното решение, с което също така се препоръчва на новия председател на Европейската комисия да вземе мерки, без конкретно да се посочва какви да бъдат те.    Говорителят на Европейската комисия Мина Андреева заяви, че продецурата засега е отменена, което обаче не означава, че кандидатите непременно ще бъдат заменени. Тя уточни, че решението какво ще става от тук нататък е изцяло в ръцете на Европарламента.    Изслушването на кандидатите за еврокомисари е предвидено между 30-и септември и 8-и октомври, а новата Европейска комисия трябва да бъде гласувана на пленарна сесия на парламента в Страсбург \"ан блок“на 23 октомври.", "date": "2019.09.26", "title": "Двама кандидати за еврокомисари са в конфликт на интереси"}
{"url": "http://epicenter.bg/article/Zemetresenie-ot-5-7-po-Rihter-e-registrirano-v-Zapadna-Turtsiya--trusat-e-useten-i-v-Burgas/193747/7/0", "text": "Земетресение с магнитуд от 5,7 по скалата на Рихтер е регистрирано в Западна Турция в 13:59 часа местно време (съвпада с българското време). Това показва справка на официалната интернет страница на Европейския средиземноморски сеизмологичен център (EMSC), съобщи Агенция „Фокус“. Епицентърът на труса е бил на 66 км западно от Истанбул и на 37 км югозападно от Бююкчекмедже, с дълбочина от седем километра под земната кора.   Изплашени хора изпълниха улиците на Истанбул, а учениците бяха изведени от училищата. Срутено е едно от минаретата на централната джамия в община \"Авджълар\", предаде бТВ.  ", "date": "2019.09.26", "title": "Земетресение от 5,7 по Рихтер е регистрирано в Западна Турция, в Истабнул хората са по улиците"}
{"url": "http://epicenter.bg/article/Mayk-Pompeo--SASht-shte-nakazhat-Kitay-za-pokupkite-na-petrol-ot-Iran-/193752/7/0", "text": "САЩ ще наложат нови санкции на китайски компании и лица, които съзнателно купуват петрол от Иран в нарушение на ограничителните мерки, които Вашингтон наложи на Техеран. Това заяви американският държавен секретар Майк Помпео, предаде британската агенция Reuters, цитирана от Агенция \"Фокус\".    В същото време, Министерството на финансите на САЩ обяви, че налага санкции на петима китайски граждани и шест компании, включително две дъщерни фирми на Cosco Shipping Corporation.    „Казваме на Китай и всички държави: знайте, че ще санкционираме всяко нарушение“, предупреди първият дипломат на Вашингтон по време на конференция в кулоарите на Общото събрание на ООН.    Атаките срещу петролните обекти на Саудитска Арабия на 14 септември, за които бе обвинен Иран, разтърсиха Близкия Изток и предизвикаха опасения от избухване на нова, още по-голяма, война в региона, отбелязва Reuters.    „Колкото повече Иран безчинства, толкова по-голям ще е нашият натиск“, подчерта Помпео. „Този път напред започва сега с две нови действия.“  Държавният секретар отбеляза също, че Вашингтон увеличава усилията си да запознае държавите с рисковете от това да правят бизнес с компании на Корпуса на стражите на ислямската революция на Иран, както и че САЩ ще накажат тези, които продължат да поддържат връзка с тях в нарушение на санкциите.", "date": "2019.09.26", "title": "Майк Помпео: САЩ ще накажат Китай за покупките на петрол от Иран "}
{"url": "http://epicenter.bg/article/Shte-uspee-li-Netanyahu-s--nevazmozhnata-misiya--da-napravi-nov-kabinet--/193754/7/0", "text": "Израелският премиер Бенямин Нетаняху се впусна днес в опити за формиране на нов кабинет, което може да се окаже невъзможна мисия, след като вчера президентът го натовари със задачата, последвала избори без ясен победител, предаде АФП, цитирана от БНР.    Мандатът от държавният глава Реувен Ривлин в сряда вечерта е временна победа за Нетаняху и сега той трябва да оформи коалиция, а в същото време няма ясен път към мнозинство в Кнесета.    Той ще опита да направи това, докато междувременно е изправен пред обвинения в корупция, изслушването за които е насрочено за 2-3 октомври. На фона на опасения, че Израел може да се окаже в поредна предизборна кампания – трета след парламентарния вот през април.    Приемайки мандата, Нетаняху отново призова основния си опонент Бени Ганц да се включи в правителство на националното единство. Но той отхвърли преговорната тактика на премиера като несериозна.    Центристкият алианс на Ганц „Синьо и бяло“ има 33 депутати в 120-местния Кнесет срещу 32 за дясната „Ликуд“ на Нетаняху. Поради това бившият шеф на Генщаба смята, че той трябва да бъде премиер и че няма да бъде част кабинет с премиер, заплашен от сериозни обвинения.    „Синьо и бяло“ се опитва да убеди членове на „Ликуд“ да сменят Нетаняху като лидер и да формират заедно правителство, но засега няма вероятност за подобно развитие.    Ситуацията доведе до обвинения на критиците на премиера, че държи страната за заложник, тъй като се оттегли може да бъде съставен кабинет на националното единство. Но той не дава сигнали, че ще се оттегли от премиерския пост, който заема общо 13 години.  ", "date": "2019.09.26", "title": "Ще успее ли Нетаняху с „невъзможната мисия“ да направи нов кабинет? "}
{"url": "http://epicenter.bg/article/13-5-tona-zlato-otkriti-v-doma-na-kitayski-chinovnik-/193756/7/0", "text": "В жилището на бившия кмет на китайския град Гуанджоу при обиск полицията откри 13,5 тона златни слитъци, съобщава местно издание, предаде БГНЕС.   В подземно скривалище на къщата на 57-годишния бивш градоначалник е намерена голяма сума пари. Мъжът притежавал, освен това, няколко хиляди квадратни метра луксозни недвижими имоти. Откритите при обиска пари, злато, произведения на изкуството и антикварни предмети са извозени с няколко военни камиона.  Бившият кмет е застрашен от смъртна присъда.", "date": "2019.09.26", "title": "13,5 тона злато открити в дома на китайски чиновник "}
{"url": "http://epicenter.bg/article/Sebastian-Kurts-se-gotvi-za-pobeda-na-predsrochniya-vot-v-nedelya/193757/7/0", "text": "Австрийците изглежда пак ще изберат 33-годишния консерватор Себастиан Курц за канцлер на предсрочните избори в неделя, въпреки грандиозния корупционен скандал, който свали неговата предишна коалиция през май, предаде АФП, цитирана от БНР.    Т. нар. „Афера Ибиса“ погълна коалиционните му партньори от крайнодясната Партия на свободата, а по-рано тази седмица тя бе ударена от нови обвинения, че бившият ѝ лидер Хайнц-Кристиан Щрахе е злоупотребявал с партийни средства.    Остава да се види дали поредните твърдения ще навредят на Курц и неговата дясноцентристка Народна партия, които засега успява да избегне негативите от действията на Щрахе.    Всъщност, въпреки различните скандали, Народната партия изглежда, че даже ще подобри предишното си представяне и ще получи около една трета от гласовете в страната с 8,8 млн. души население.    Това ще бъде нов бурен успех за Курц, който стана най-младият световен лидер през 2017 г. на едва 31 години, когато формира коалицията с крайната десница.    Дори в разгара на колапса на правителството му, 42% от австрийците заявяваха, че предпочитат Курц за свой канцлер.    Според анкетите втора политическа сила в резултат на предсрочния вот на 29 септември ще са социалдемократите с 20-22 на сто.    Въпреки скандалите Партията на свободата регистрира спад от едва 6 пункта – до около 20%.    Големият победител се очертава да бъде Зелената партия. През 2017 г. тя не успя да прескочи бариерата от 4% за влизане в парламента, но сега разчита на около 13 на сто.    Курц предупреждава, че други партии може да се съюзят в коалиция без него. Но според анализатори най-вероятният изход ще бъде повторение на коалицията между Народната и Партията на свободата, в която младият канцлер ще има още по-силни позиции спрямо своите партньори.  ", "date": "2019.09.26", "title": "Себастиан Курц се готви за победа на предсрочния вот в неделя"}
{"url": "http://epicenter.bg/article/Sauditskiyat-prestolonaslednik--Ubiystvoto-na-Dzhamal-Hashogi-e-izvarsheno-pod-moe-nablyudenie/193759/7/0", "text": "Убийството на Джамал Хашоги е било извършено под наблюдението на саудитския престолонаследник Мохамед бил Салман, предадоха световните агенции, цитирани от Новини.бг   Американска телевизия РВС е разпространила част от интервю с аристократа от консервативната близкоизточна монархия. \"Аз нося отговорността за това жестоко престъпление, защото то бе извършено под мое наблюдение\", е казал принцът.    Критикът на властите в Саудитска Арабия е бил убит в консулството на страната си през октомври 2018 г., където е отишъл, за да получи документи за оформяне на брака си с туркинята Хатидже Дженгиз.    Във връзка с насилствената смърт на журналиста Рияд е арестувал 18 души, а прокурор е поискал смъртни присъди за обвинените. Към днешна дата по делото са се провели няколко заседания.  ", "date": "2019.09.26", "title": "Саудитският престолонаследник: Убийството на Джамал Хашоги е извършено под мое наблюдение"}
{"url": "http://epicenter.bg/article/Tramp--Pazarite-na-aktsii-shte-se-srinat-pri-edno-razsledvane-za-impiychmant--/193763/7/0", "text": "Президентът на Съединените щати Доналд Тръмп заяви в четвъртък, че фондовите пазари \"ще се сринат\", ако демократите успеят да започнат разследване за импийчмънт спрямо него, предава БНР.    \"Ако те действително направят това, пазарите ще се сринат\", написа Тръмп в Туитър, цитирайки заглавие в медиите, в което се казва, че \"Акциите удариха сесийни дъна, след като Пелоси призова за разследване по импийчмънт\".    Това заглавие обаче беше валидно за вторник, когато Уолстрийт се оцвети в червено, след като председателят на Камарата на представителите Нанси Пелоси обяви, че ще бъде стартирано разследване за импийчмънт на президента, заради поведението на Тръмп по отношение на украинския президент Володимир Зеленски, което според нея подкопава националната сигурност и разузнаването на страната.    \"Мислите ли, че единствено късметът ни доведе до най-добрият фондов пазар и икономика в нашата история. Не беше така!\", добави президентът в Туитър.  ", "date": "2019.09.26", "title": "Тръмп: Пазарите на акции ще се сринат при едно разследване за импийчмънт! "}
{"url": "http://epicenter.bg/article/Evropeyskite-polititsi-otdadoha-pochit-na-Zhak-Shirak-/193779/7/0", "text": "\"Много тъжно ми стана, виждайки новината за смъртта на Жак Ширак\", написа в Туитър германският канцлер Ангела Меркел. \"Той беше изключителен партньор и приятел на нас, германците, и лично на мен\", допълва тя.    Френският експрезидент Никола Саркози определи предшественика си Жак Ширак като наставник, който „никога не отстъпваше и сантиметър от нашата независимост, нито от дълбокия му ангажимент към Европа“.  \"Част от живота ми изчезна днес\", каза Саркози в изявление и добави, че Ширак \"въплъщава Франция, вярна на нейните универсални ценности\".    Германският външен министър Хайко Маас нарече бившия президент на Франция \"велик държавник и европеец\". \"Скърбим по Жак Ширак с нашите френски приятели\", написа Маас в Туитър. „Неговото „не“ на войната в Ирак и решителните му усилия постепенно да приеме тъжната ситуация с престъпленията на нацистите, също и тези, извършени от френски сътрудници и правителството на Виши, носят уважение в негова памет“.   \"За Ширак беше ясно, че Европа ще може да работи добре само в случай че Германия и Франция постигнат единство\", каза Шрьодер, цитиран от ТАСС. \"Ширак беше опитен политик, който познаваше и разбираше историята на европейците. Той беше обаятелен човек\", каза бившият канцлер Герхард Шрьодер.   Руският президент Владимир Путин нарече Ширак далновиден и мъдър лидер и отбеляза, че Русия ще помни неговия голям личен принос за развитието на приятелските двустранни отношения. Държавният глава на Русия сподели, че винаги, когато е общувал със Ширак, се е възхищавал искрено на неговия интелект и на огромните му знания, както и на умението му да взима добре претеглени решения дори и в най-трудните ситуации.    Британският премиер Борис Джонсън нарече Ширак забележителен лидер, формирал съдбата на Франция.   Жан-Клод Юнкер сподели, че е разтърсен и дълбоко опечален. Той подчерта, че Ширак е оставил непреходно наследство на Франция и на ЕС.   Депутатите във френския парламент запазиха минута мълчание в памет на Ширак, а кметицата на Париж Ан Идалго разпореди знамената пред административните сгради във френската столица да бъдат свалени наполовина в знак на траур. Президентът Еманюел Макрон отмени планирано пътуване в Южна Франция и ще направи тази вечер изявление по повод смъртта на бившия държавен глава.      ", "date": "2019.09.26", "title": "Европейски и световни политици отдадоха почит на Жак Ширак "}
{"url": "http://epicenter.bg/article/Beliyat-dom-se-zareche-da-se-protivopostavi-na--isteriyata--na-demokratite-/193783/7/96", "text": "Белият дом се зарече да се противопостави на „истерията“ и на „фалшивата“ информация, че президентът на САЩ Доналд Тръмп е опитал да принуди Украйна да му помогне да бъде преизбран, предават AFP и Агенция \"Фокус\".    “Нищо не се е променило след излизането на тези оплаквания, които не са нищо повече от колекция от треторазредни отчети на събития и събрани прессъобщения“, заяви говорителят на Тръмп Стефани Гришъм.    „Белият дом ще продължи да се противопоставя на истерията фалшивите разкази, които ни пробутват Демократите и много от популярните медии“, добави тя в изявлението си.  ", "date": "2019.09.26", "title": "Белият дом се зарече да се противопостави на „истерията“ на демократите "}
{"url": "http://epicenter.bg/article/Kurioz--Politsai-izpusnaha-zapodozryan-zaradi-iztoshtena-bateriya-na-elektricheskata-patrulka--VIDEO-/193794/7/0", "text": "Полицаи от Сан Франциско се отказаха да преследват заподозрян, защото батерията на патрулния им автомобил \"Тесла\" се изтощи, предава Нова тв.    Въпреки че в гонката се включили и други патрулни автомобили, заподозреният успял да избяга.    Малко по-късно колата му била намерена изоставена. Шофьорът се издирва.  ", "date": "2019.09.26", "title": "Куриоз! Полицаи изпуснаха заподозрян заради изтощена батерия на електрическата патрулка (ВИДЕО)"}
{"url": "http://epicenter.bg/article/-Kommersanta--Tarsyat-novi-posrednitsi-za-Kosovo-i-Sarbiya/193755/11/0", "text": "Замразените преду близо година преговори за нормализирането на отношенията между Косово и Сърбия трябва да бъдат възобновени след предсрочните парламентарни избори в най-младата държава на Балканите в началото на октомври.   Форматът на диалога, утвърден с резолюция на Общото събрание на ООН, като цяло няма да се промени. Въпреки това състоялите се миналата седмица контакти и направените след тях изявления показват, че преговорите между Белград и Прищина вече няма да се водят под егидата на Европейския съюз – основни посредници ще станат САЩ, Германия и Франция. Русия засега остава извън диалога, отбелязва кореспондентът на вестник „Коммерсантъ“ за Балканите Генадий Сисоев. „Процесът на сближаване между Белград и Прищина, иницииран от Германия и Франция, бе прекъснат, връщането към него ще е след изборите в Косово“, обяви миналата седмица канцлерът на ФРГ Ангела Меркел след среща в Берлин със сръбския премиер Ана Бърнабич. Предсрочните избори в Косово ще се проведат на 6 октомври. Преговорите между двете държави бяха прекъснати през ноември миналата година, след като Прищина наложи 100-процентови мита върху вноса на сръбски стоки в страната, обвинявайки Белград в провеждането на глобална кампания за оттегляне на признаването на Косово. Прекратяването на диалога означаваше провал на мисията за посредничество на Върховния представител на ЕС по външните въпроси и политиката за сигурност Федерика Могерини, под чието ръководство Белград и Прищина преговаряха за нормализиране на отношенията през последните няколко години. Германия и Франция се опитаха да съживят прекъснатия диалог през настоящата година, като в края на април поканиха лидерите на Сърбия и Косово заедно с балканските им колеги на среща във федералната столица Берлин. Втората среща в този формат, планирана за началото на юли, не се проведе. В края на лятото САЩ отправиха сериозна заявка за посредничество в диалога между Белград и Прищина, назначавайки специален емисар за Балканите. Постът пое заместник-помощник на държавния секретар на САЩ - Матю Палмър. В същото време Вашингтон даде да се разбере, че основната му задача е именно нормализирането на отношенията между Сърбия и Косово. Завършвайки първата си обиколка на региона в качеството му на специален представител на САЩ, Матю Палмър очерта американската визия за рестартиране на диалога между Белград и Прищина: отмяна на 100-процентовите мита от страна на Косово, прекратяване на кампанията на Белград в подкрепа на оттеглянето на признаването на независимостта на най-младата държава на Балканите и възобновяване на преговорите. Резултатът от преговорите – според САЩ – трябва да е взаимното признаване между Сърбия и Косово. Назначаването на американския емисар накара Европейския съюз да преразгледа своите тактики в посока Балканите. Миналата седмица се появи информация от различни канали, че ЕС обмисля назначаването на свой специален представител за региона, който да поеме ръководството на диалога между Белград и Прищина от ръководителя на дипломацията на Общността. Източник от европейските дипломатически среди потвърди изтеклата информация. При условие за анонимност той обясни необходимостта от въвеждането на поста с поне две причини. Първата е назначаването на специален представител от страна на САЩ. Втората е, че Жозеп Борел, представителят на Испания – страна, която не признава Косово, ще наследи Могерини на поста Върховен представител на ЕС по външните въпроси и политиката за сигурност. „Назначаването на специален емисар за преговорите между Сърбия и Косово ще премахне всички възможни спекулации за пристрастията на ЕС“, обясни източникът на „Коммерсантъ“. „И бъдещият ръководител на дипломацията на ЕС ще може да се концентрира върху други важни теми“. Според него най-големият шанс да получи поста на балкански емисар в случай на въвеждането му, е Германия, която заедно с Франция е най-силно ангажирана в усилията за възобновяване на диалога между Сърбия и Косово. След назначаването на Матю Палмър и готовността на ЕС да последва примера, в Белград заговориха за възможното включване на Русия в преговорите. Междувременно министърът на външните работи на страната Ивица Дачич, който спомена тази възможност неведнъж, обяви пред белградското издание Blic, че подобно развитие е малко вероятно засега. „Сегашният формат на диалога беше определен с резолюция на Общото събрание на ООН, за негова промяна е необходимо съгласието на Общото събрание, както и на Съвета за сигурност на ООН. Следователно, без да променяме формата на преговорите, поканата към Русия няма смисъл“, обясни Дачич. „Формално едва ли би трябвало да се говори за напълно нов формат за диалога с Косово, той ще продължи да се провежда под егидата на ЕС“, заяви пред „Коммерсантъ“ Драган Джуканович, ръководител на Белградския център за външна политика. „Просто САЩ активно се присъединяват към разговорите в лицето на Матю Палмър, а ролята на Федерика Могерини ще бъде дадена на германците и вероятно на французите“.    ", "date": "2019.09.26", "title": "„Коммерсантъ“: Търсят нови посредници за Косово и Сърбия"}
{"url": "http://epicenter.bg/article/Ivan-Granitski--Komu-e-izgodno-da-ne-bade-nominiran-i-eventualno-izbran-za-gl--prokuror-Ivan-Geshev-/193772/11/0", "text": "    През последните дни в публичното пространство се надигна неудържим поплак от малки, но шумни, групи граждани, които протестират срещу номинацията на г-н Иван Гешев за главен прокурор на Република България. Свикнахме вече в любезното отечество да се протестира за щяло и не щяло, с повод и без повод, смислено и безсмислено, интелигентно и плебейски настървено и пр., и пр.  Не бихме били изненадани и този път, ако не съзирахме като вдъхновители и организатори на процесите не до там почтени и принципни персони, обслужващи предимно интересите на няколко грантови структури, които необезпокоявани от официалните държавни институции вече години наред извършват покушение срещу българската национална идентичност и тровят обществения морал със своята арогантност, алчност и войнстващ нихилизъм.  В такива случаи винаги е необходимо да се зададе главният въпрос – кому е изгодно? И наистина на кого е изгодно да не бъде номиниран и евентуално избран за главен прокурор Иван Гешев? Най-разтревожени, вижда се, са соросоидите и някои олигарси, които има от какво да се страхуват. Те не предоставят никакви аргументи срещу професионалните качества на кандидата за главен прокурор Иван Гешев, но тръбят денонощно, че не било демократично да има само една кандидатура.   Иначе същите тези хора по най-демократичен начин участваха в разграбването на националното богатство през последните тридесет години, прикривайки се в синьо-червено-жълтата мъгла на прехода и представяйки се като невинни младенци, целите в бяло…  Струва ни се, че единственият критерий за такъв висок пост трябва да бъдат професионалните качества на кандидата, почтеността и разбира се, безстрашието, храбростта и целеустремеността да се изправи дори и срещу силните на деня (от каквито и партийни разцветки да са те) в името на строгото спазване на конституцията, законите и високите нравствени принципи, които движат цивилизованите общества.  ", "date": "2019.09.26", "title": "Академици: Кому е изгодно да не бъде номиниран и избран за главен прокурор Иван Гешев?"}
{"url": "http://epicenter.bg/article/Mirela-Kostadinova--Hristo-Danov-ne-tarsel-pechalbi-ot-knigoizdavaneto/193774/11/105", "text": "Учебниците и книгите издадени от Христо Данов са истинска епоха в историята на България. Никой друг книгоиздател по онова време не правел такива издания – на доброкачествена хартия и без грешки. Преиздавани са по няколко пъти и до днес се четат. Някога, в града на тепетата, той открил своя книжарница. „...Изпърве се отвори в Гаваз хан в качество книговезница, а подир отпечатването на първите книги се пренесе и отвори като книжарница до стената на Куршум хан, а после по-долу в Узун чаршия, но от дясната страна, отивайки нагоре към Джумаята”, разказва той в свои спомени. Над входа ù била окачена голяма черна табела: „Книжарница на Хр. Г. Данов и Сие в Пловдив, Русчук и Велес”. Между пловдивчани книжарницата била наричана „негласно министерство на народното просвещение”. До Освобождението в нея често се отбиват интелигентните мъже от цяла България. Не само, за да си купят нова книга, но и за да разменят мисли, да прочетат нови вестници. Там се продавали цариградските български вестници, но и революционните печатани в чужбина. Четяли се скрито, след като „бай Данов”, както го наричали, спуснел кепенците. Самата табела на книжарницата подсказвала, че работата не се съсредоточавала само в Пловдив.   Разкрили се клонове и в други градове. Например този в Русе обслужвал градовете и селата в Северна България, а клонът във Велес – в Македония. Книгоиздателят имал и съдружници, с които по-късно се разделил. През 1874 г. открил във Виена собствена печатница, която след Освобождението пренесъл в града на тепетата.  Работата му потръгнала добре и Данов получавал всеки ден камари писма. Учителите от всички краища на България искали учебници, географски карти, книги, пособия. Посредниците изпращали информация за продаденото, поръчвали нови пратки. Тези, които обичали книгите, се обаждали с писма къде се намират, за да не ги забравят, ако излезе нов том, който те искат страстно да прочетат и притежават. Наред с това Данов имал и друга задача - да подготвя учители, които да преподават по новата звучна метода. Тя е въведена от учителя Йосиф Ковачев от Щип през 1868 г.  Съществувала нужда от учебник за обучение по нея, за да бъде въведена тя и в други български училища. И Христо Данов го отпечатва. Той наистина иска звучната метода да стане широко популярна и да се изучава в българските училища. През 1874 г. Данов получил право да направи второ издание на буквара. Това става във Виена. Той се продавал в неговата книжарница, която станала все по-известна в цялата страна. Печелила своя клиентела от всички краища на родината. Още щом намислил да я отвори, завистта почукала на вратата му…  Гъркът Димитър Ангелидис, преди самият Христо Данов, отворил гръцка книжарница в Пловдив. Издавал дори български книги. Той знаел, че бъдещето на книжарницата му зависи от учителите и учениците в града и се отнасял прелюбезно с тях. Предложил на Данов, който още бил учител в българското училище там, да му преведе учебници, които Ангелидис да издаде. Но щом разбрал, че Данов има намерения да отвори българска книжарница в Пловдив, а „особено от как му изкукуригах с осемте мои новоиздадени учебници и други за прочит книги срещу неговите само две издадени, той си хвърли ръкавицата” и от злоба се ожесточил. Отдал му се и случай да напакости на Данов.  През 1862 г. при един учител от село Змеево (Старозагорско) властта намерила книга против държавните интереси - „История на освобождението на Сърбия”. Попитали го от къде има тази книга. Той отговорил: „Купих я от Хр. Г. Данов”.  Така се завъртяло колелото на неприятностите... От Ст. Загора отправят запитване къде да търсят Данов. По това време той е във Виена. Учителят Трувчев, който със своя брат са съдружници на Данов, му пише писмо и му разказва случилото се. Книжарят не си и помисля да се завърне в България. В този момент спешно му се явява работа в Шумен. Решава на риск да стигне до Пловдив, а от там с панаирджиите да замине за Ески-Джумая.  На панаира пристигнал привечер и един негов приятел му прошепнал на ухо, че властта го търси и трябва да бяга. „Затова Ангелидис, с когото идехме уж заедно за панаира, обадил на властта в Сливен, че аз отивам на панаира, та от там телеграфирали в Джумая да ме хванат, но докле да вземат мерки за залавянето ми, аз се намерих в Русе, гдето без да се отбивам някъде, отидох право в паспортчийницата, та си визирах паспорта...” Данов се качил на парахода за Гюргево. И докато пътувал по Дунав, от Джумая дошла телеграма в Русе, че той е там и трябва да бъде заловен. Но Христо Данов е вече в Гюргево, на път за Виена. Успява да се измъкне от властите. Ангелидис не можал да постигне коварната си цел. Наскоро се поболял и починал.  Христо Данов обикалял из села и градове да продава книги, но и да заменя. Наред с това записвал в тефтерите си къде какви учители има. Започнал да ги препоръчва даскали в различни краища на България. Уговарял се с пътуващи книгопродавци да разпространяват изданията му. Ходел по панаири и събори с по няколко сандъка от ценната си стока. Помагал да се отварят книжарници в големите градове и не търсел печалба.  Той е и писател, преводач, редактор. Но умее всяка дейност, която е свързана с книгите. Наред с четивата за възрастни, учители и ученици не забравя и децата. Пише текстове за правилното им възпитание. Уверен е, че само чрез просвета народът може да се издигне в културен и духовен аспект, както и в икономически. След Освобождението издава първия български вестник „Марица”. Вестникът според него, бил нужен „за да защитава целокупния български народ, който чужденци немилостиво разкъсаха”.   През живота си участва в обществения живот, член съветник е в Апелативния съд. Членува в разни дружества, народен представител е в Областното събрание от Панагюрска околия. През 1896 г. е кмет на Пловдив. Без заплата. На ползу роду. По време на неговата кметска работа са залесени Небеттепе и Сахаттепе. Данов отпуснал 200 декара за да се построи захарна фабрика. Направена е канализация на града, също тунел под Сахаттепе, електрическо осветление, издигнати са хали. „Работата не съсипва човека, а го издига”, учел той. Трудът изпълвал целия му живот и давал смисъл на дните му. Христо Данов е роден на 27 юли 1828 г. в Клисура, където израстнал. Щом станал на шест години баща му го завел в Хилендарския метох. Там се помещавало клисурското килийно училище. Той е записан, за да изучава първоначално „азбукито”, също Часослова, Псалтира, Апостола и събиране и изваждане. Негови даскали са хаджи Никола Иванов от Пазарджик и Петър Стоянов Таламбасов от Клисура. По-късно дошъл нов учител Груйо Николов, който знаел добре църковното четене и пеене. През 1836 г. градът бил помръкнал от чумата, идва и холера. След години в издадения от Данов „Календар за 1856 високосна година, която има 366 дни” ще напише „кратко поучение за холерата”, за да знаят българите как да се предпазват от страшната болест.  Момчето е на девет години, когато баща му умира в Анадола. Майката настоявала той да се изучи и неспирно работела. Христо се хванал да подвързва книги на съучениците си за някоя друга пара. Съдбата си знаела работата...Полека насочвала момчето към предопределения му път.  По това време даскал Груйо Николов бил повикан за учител по взаимоучителната метода в Панагюрище. Той взел със себе си и Христо, за да му приглася в черква. Там заварили Сава Радулов, учил в гръцкото училище в Смирна. Той открил класно училище в Панагюрище. Христо се записал в него и изучавал закон божи, черковнославянска граматика, аритметика, география и история. Само след година даскалът Радулов се върнал в Смирна, а от даскал Груйо Христов момчето нямало какво повече да научи. Записал се в Елинското училище в Пловдив. Трудно му било с парите. Върнал се при майка си в Клисура, която не била добре със здравето и не можела повече да работи и да му помага. Христо се решил да учи занаят в Анадола. Там абаджиите печелели много. Но майка му не се съгласила. Нали в Анадола починал мъжа ù... Христо заминал за Пловдив и станал чирак при майстор чохаджия. Той го харесъл и дори мислил да го прави ортак.  В това време Сава Радулов се завърнал в Панагюрище. Христо Данов отишъл при него. Станал му помощник във взаимното училище. Бил същевременно и ученик. През зимата на 1847 г. училището изгоряло.   Тогава хванал пътя за Копривщица, където преподавал дипломиралия се наскоро в Одеса Найден Геров. Там черковното настоятелство му разрешило да живее в една стаичка – в гробищата при църквата „Света Богородица”. Данов се задължавал срещу това да чете и да пее в празнични дни в храма. Не след дълго той и негов съученик Стоян Костов тръгнали пеша за Калофер при даскал Ботю, бащата на Христо Ботев. И тук нещо не им достигало, за да останат. Насочили се към Панагюрище. Там видяли как даскал Атанасий Чолаков биел с чехъла учениците, обърквал ударенията на черковнославянските думи, пък се хвалел, че преподава „високи науки“ и скоро се завърнали в Копривщица при Найден Геров.  Данов става учител в Стрелча. Заслугите му са големи - урежда дневно и вечерно, празнично училище. Хората там трудно можели да му се отблагодарят. Препоръчали го за учител в Перущица. Той никога не се обръщал с лоша дума към децата, кротко ги наставлявал. Даскал Неофитовите взаимоучителни таблици, написани на славянобългарски език, съкращава почти наполовина. Той изработва нови таблици, по-малко на брой, но с по привликателно съдържание, които децата да изучават с любопитство и полза. Учениците му са кротки, бързо усвояват буквите и само за 18 дни започват да сричат. В това време вече и родителите им искали да се научат да четат и пишат.  Данов прави и друга интересна реформа. По онова време дацата и бащите им се носели по турски табиет – с бръснати глави. Само на върха на главата оставяли „едно колело небръснато (чембас) и неговите косми уплитаха на две или на една плетеница, по китайски”. Това му се видяло грозно. Един ден събрал послушните деца и им казал, че само турците се носят по този начин. Помолил родителите им да отрежат „плетениците” и да не се бръснат вече. Децата послушали съвета на даскала, а и родителите не се съпротивлявали. Скоро на момчетата поникнала коса. Другите като видяли и те поискали да имат коса. „Една утрина, когато учениците бяха наредени в училището покрай стените, за да ги прегледат надзирателите за чистота по лицето, ръцете и облеклото, аз заповядах да изваждат из редовете ония ученици, на които плетениците не бяха отрязани. Като се свърши прегледът за чистота, аз казах на отлъчените ученици да си идат у дома, понеже училището е българско и не приема да учи турци. Те си отидоха у дома, едни даже плачешком, но още в същия деня някои от тях, а други на другия ден, се завърнаха в училището, водени от самите си родители, които ме молеха да отрежа и на техните деца плениците, и аз им ги отрязах”. Така до края на годината освен децата в Перущица, така и техните бащи, се преобразяват.  Той направил опит да превърне училището в класно. Любопитен факт е, че голяма част от децата, които учи и възпитава Христо Данов, участват в Априлското въстание. Повечето загиват при защитата на Перущица.   Започнала Кримската война. Турците се заканили на перущенския даскал. Данов се преселил в Пловдив. Станал помощник-учител на Константин Геров в епархийското училище „Св. Кирил и Методий”. Не за дълго. Тогава идва и решението да се занимава с книгоиздателство. Нищо не знаел за този занаят. Не бил виждал дори печатница. Но се впуснал в тази новост с широка душа. Първата Данова книжка, която вижда бял свят е „Старопланинче”. Тогава той е на 77 години.  Заради книгите често обядва парче хляб със сол. А понякога вечер ляга гладен, защото парите в кесията му не стигат да заплати на печатницата.   За по-малък разход прекарвал отпечатаните книги във Виена по Дунав с дървен сал.  Създава семейство късно – на 41 години. Жени се за сопотненската мома Гина, която е учителка. Тя го дарява с деца. Купува къщата на един бей на Таксимтепе. Там живее със семейството си.", "date": "2019.09.26", "title": "Мирела Костадинова: Христо Данов не търсел печалби от книгоиздаването"}
{"url": "http://epicenter.bg/article/Prof--Svetlana-Sharenkova--Advokati-na-Dyavola/193780/11/0", "text": "България в последните години е подложена на огромен натиск да приема документи и практики, които противоречат на конституцията и обществените настроения и традици– Истанбулска конвенция, гей бракове, Пакт за миграция и Норвежка стратегия за детето, да обезбългари и пренапише в антикомунистически дух учебниците на децата ни. Наред с това сме свидетели на упадък на духовността и нравите, а престъпления като извадени от филми на ужасите – убийства и насилия над деца и възрастни хора - се превърнаха във всекидневие.  В същото време престъпниците, извършили подобни мерзки деяния, могат да избегнат доживотна присъда без право на замяна, защото в закона продължава да стои т. нар. съкратено производство, позволяващо с елементарен адвокатски трик престъпникът „чистосърдечно” да признае вината си, да излежи занижена присъда и отново да излезе на улицата, да рецидивира. Тези опасни тенденции намират среща в порочния модел на неолибералния обществен ред, чужд на българските традиции, отхвърлян в европейски и глобален мащаб, но налаган ни арогантно отвън.   Примерът е пред очите ни! Огромен обществен гняв предизвика решението на съдиите Калпакчиев и Иванова да бъде предсрочно освободен от затвора убиецът Джок Полфрийман, който без причина погуби един млад българин. Това съдебно решение уби и последната мъждукаща надежда, че в България имаме шанс за държавност, суверенитет, справедливост и нормалност. Австралиецът ще си тръгне от България, след като е излежал малко над половината от и без това твърде снизходителната за деянието му 20-годишна присъда. Ще си отиде, без да е платил дължимото на семейството на жертвата обезщетение, и най-важното – без да се е разкаял и поправил. Това е провокация към обществото, арогантно бездушие към близките на жертвата, които бяха принудени от съда отново да преживеят огромната си лична трагедия. Въпросът е защо се случва това? Някои го обясняват с „хелзинкските” зависимости и политическите пристрастия на посочените магистрати, други – с мощния лобизъм на чужди сили. А може би за да бъде създаден прецедент за предсрочно освобождаване на „поправили се” убийци, мафиоти, олигарси!? Или пък да бъдат наложени безвъзвратно абсурдите на либералното правораздаване, което в същността си е порочно – грижи се за правата на престъпника в ущърб на жертвата, което прави държавата разграден двор – убийци лежат по 2-3 години зад решетките, затворници бягат през парадния вход, 600 с влезли в сила присъди са на свобода и никой не ги търси, наркобосове са в общежития от отворен тип и в перманентен „отпуск”. Такава ли искаме да бъде държавата ни!? На този опасен абсурд видяхме и адекватни и крайно неадекватни реакции.  Адекватно в политически план реагира БСП, която внесе за пореден път своите предложения за отмяна на съкратеното съдебно производство и ги отстояваше със силни и правно издържани аргументи. Левицата бе подкрепена от други парламентарни и извънпарламентарни сили. В институционален план такава бе реакцията на главния прокурор Сотир Цацаров, който обжалва пред Върховния касационен съд освобождаването на Полфрийман. Неадекватните реакции дойдоха от управляващите от ГЕРБ, които отказаха да премахнат съкратеното производство, изсмуквайки от пръста аргументи, че така правосъдието ще стане бавно (а дали сега е бързо!?) и ще се оскъпи (справедливостта има ли цена!?). Неадекватно реагира и съдът, който върна прокурорското възражение заради…грешка на куриера. Дали управляващите тотално са изгубили връзка с реалността и чувството за съпричастност, справедливост и човешко достойнство!?! Те отказаха да застанат на страната на обществото, да бъдат солидарни със страдащите близки на жертвите.   Управляващите от ГЕРБ днес се наредиха в една позорна редица – тази на адвокатите на Дявола – заедно със Сорос, с „Българския” хелзинкски комитет и подведомствените му съдии. Изборът си е техен, изборът на народа е друг!  Да видим чие е времето?!     ", "date": "2019.09.26", "title": "Проф. Светлана Шаренкова: Адвокати на Дявола!"}
{"url": "http://epicenter.bg/article/Temenuzhka-Petkova--Nad-600-mln--lv--sa-zadalzheniyata-na-TETs--quot-Maritsa-iztok-quot--2-kam-BEH-/193709/4/0", "text": "„Малко над 600 млн. лв. са задълженията на ТЕЦ \"Марица-изток\" 2 към БЕХ. Други задължения нямат“. Това заяви пред БНР министърът на енергетиката Теменужка Петкова. По думите ѝ това е и причината да се иска увеличение на капитала.      „Увеличението на капитала на ТЕЦ \"Марица-изток\" 2 касае централата. Искаме да капитализираме част от задълженията, които ТЕЦ \"Марица-изток\" 2 има към Българския енергиен холдинг, да увеличим капитала.   Така би постъпил всеки един и частен инвеститор в условията на пазарна икономика – тази теза ние защитаваме пред ЕК. Смятам, че има доста добър напредък. Надявам се до края на октомври да имаме решение на този въпрос“, обясни Теменужка Петкова в предаването \"Преди всички\".    Основният проблем в ТЕЦ \"Марица-изток\" 2 е свързан с разходите за емисии, посочи енергийният министър и добави:    „Централата работи много добре, тя е в много добро техническо състояние, но високите цени на емисиите повлияват върху финансовите параметри и резултат на ТЕЦ \"Марица-изток\" 2, а и на всяка една централа, която произвежда електрическа енергия от въглища. Цената на енергията в целия регион бележи покачване и една от причините е именно покачването на цените на емисиите в глобален мащаб“.    „Въглищните централи заемат много важно място в електроенергийната система на страната. Повече от 46% от електрическата енергия се произвежда именно от тях, а през зимата този процент достига 60. Това определя стратегическото място и на комплекса „Марица-изток“, и на всички централи, които произвеждат електрическа енергия от въглища“, отбеляза Теменужка Петкова.    Тя добави, че международният консултант, нает от БЕХ, работи по анализ на адекватността на системата:    „На базата на този анализ ние ще представим пред ЕК и механизма за капацитет, който е предназначен да гарантира сигурността на доставките, както и ликвидността на пазара на електрическа енергия не само в България, но и в региона“.      Анализите на нашия икономически консултант показват, че ТЕЦ \"Марица-изток\" 3 и „КонтурГлобал“ към настоящия момент е възстановил напълно първоначалната инвестиция със съответната норма на възвръщаемост, съобщи министърът. По думите ѝ в разговори с „КонтурГлобал“ ще бъде намерено балансирано решение, което да удовлетворява и двете страни.    „„КонтурГлобал“ е важна централа. Разчитаме и сме сигурни, че тя ще продължи да работи и ще работи при условията на пазара, както всички останали участници в него. Това ще покажат преговорите, които предстоят“.    Днес министър Теменужка Петкова ще се срещне с ръководствата на централите от комплекса \"Марица-изток\" и синдикатите, с които ще обсъдят мерките за бъдещата работа на ТЕЦ-овете.", "date": "2019.09.26", "title": "Теменужка Петкова: Над 600 млн. лв. са задълженията на ТЕЦ \"Марица-изток\" 2 към БЕХ "}
{"url": "http://epicenter.bg/article/Pravitelstvoto-shte-uprazhnyava-pravata-na-darzhavata-v-publichnite-predpriyatiya/193719/4/0", "text": "Правителството ще упражнява правата на държавата в публичните предприятия и ще може да делегира тези права на министрите, съобщава БНР. Това гласи одобрена от депутатите промяна на второ четене на Закона за публичните предприятия. На тях ще могат да бъдат възлагани задължения за извършване на обществена услуга.    В обхвата на понятието публично предприятие парламентът включи търговските дружества с над 50% държавно или общинско участие в капитала си или в които държавата или общината по друг начин упражнява доминиращо влияние.    Агенцията за приватизация и следприватизационен контрол се преименува на Агенция за публичните предприятия и инвестициите, а в нея ще се влее Българската агенция за инвестиции. Всички висящи дела към датата на влизането на закона в сила ще се продължават от Агенцията за публичните предприятия и инвестиции.    Няма да могат да се създават държавни предприятия, ако се предвижда те да извършват предимно стопанска дейност, която би могла да се осъществява от частен оператор с цел печалба, приеха депутатите.    Въпреки че подкрепиха повечето от промените, от БСП изразиха резерви по отношение на Българската банка за развитие да бъде изведена от този закон.    На търговски дружества с повече от 50% държавно или общинско участие в капитала се забранява извършването на разпоредителни сделки с дълготрайни активи, приеха още депутатите.  ", "date": "2019.09.26", "title": "Правителството ще упражнява правата на държавата в публичните предприятия"}
{"url": "http://epicenter.bg/article/Yanilin-Pavlov--TETs--Brikel--raboti-na-palna-moshtnost/193730/4/0", "text": "  - Да, от вторник насам дейността на котли №1, 2, 3, 4, 5 и 6 на горивната инсталация за производство на топлинна енергия на ТЕЦ работят на пълна мощност. - Разчистихме площадките от горивата, които не съответстват на комплексното разрешително, издадено ни от Министерство на околната среда и водите (МОСВ).   - Да, така е. Камерите са по изискване на Министерство на околната среда и водите, така че сме длъжни да се съобразим с мярката.   - Използваме „неразрешено” гориво – т. н. „биомаса“, която според нас е най-екологично чистият продукт за горене. Факт е, че ние от над 2 години и половина използваме това гориво, като ежемесечно докладваме на МОСВ и РИОСВ – Стара Загора. На тази база смятам, че мярката, която сега ни бе наложена – санкция с принудително спиране, бе ненужна, тъй като информацията, че горим биомаса е давана надлежно на институциите.   - Имаме разрешение от същите органи за експериментално горене на този вид материал.   - Не мога да отговоря. Вярно е, че горенето на биомаса не е в комплексното ни разрешително, но имаме подадено заявление от година и половина. Тоест минали сме по всички пътища и процедури за смяна на настоящото Комплексно разрeшително, с което да ни бъде разрешено горенето на биомаса и RDF.   -В момента не е. Беше застрашен до 24 септември, когато РИОСВ отмени административната мярка принудително спиране. Благодарим на институциите, че проявиха благоразумие и вдигната мярката, наложена на Дружеството.", "date": "2019.09.26", "title": "Янилин Павлов: ТЕЦ „Брикел“ работи на пълна мощност"}
{"url": "http://epicenter.bg/article/Emil-Karanikolov--Prez-2018-g--stokoobmenat-mezhdu-Balgariya-i-Republika-Koreya-e-narasnal-s-blizo-48--/193735/4/0", "text": "Стокообменът между България и Република Корея бележи 48% ръст за 2018 г. и достига 286.6 млн. щ. д. Това заяви министърът на икономиката Емил Караниколов по време на българо-корейски бизнес форум в Сеул, съобщиха от правителствената информационна служба. Програмата на министър Караниколов е част от официалното посещение на министър-председателя Бойко Борисов в Република Корея.    По време на форума икономическият министър изтъкна, че освен от нарастване в количествено отношение, България е заинтересована и от разнообразяване на стоковата структура на взаимната търговия. По думите му потенциал за увеличаване на нашия износ към Република Корея има на редица хранителни продукти, зърно, месо, етерични масла, кисело мляко, зеленчуци, химикали, фармацевтични изделия, части за машини, електроника и текстил.    Министър Караниколов подчерта още, че страната ни е готова да разшири подкрепата си за бъдещи корейски проекти у нас особено в областта на автомобилостроенето, електрониката и електрооборудването, високотехнологичните и иновационни производства.    „България се ангажира да развива иновативни производства с висока добавена стойност. Икономическата ни политика е фокусирана върху разширяването на различни сектори като информационни и комуникационни технологии, екологични технологии и иновации“, допълни той.    Като важен фактор в сътрудничеството между двете страни бе отбелязано, че броят на регистрираните у нас компании с корейско участие вече е 249. Министър Караниколов увери присъстващите, че България ще подкрепи нови бизнес инициативи и ще се стреми да разшири партньорството си с корейски бизнес.    „Имаме различни активи като производствена база за корейските компании и като портал за корейски продукти за ЕС, не само заради факта, че сме част от огромен пазар с повече от 500 милиона потребители, но също и заради подобренията в комуникацията и транспортната инфраструктура. Въведохме благоприятен данъчен и инвестиционен режим, който ни прави привлекателна и конкурентна инвестиционна дестинация в Европа“, поясни в заключение той.    По време на посещението бяха подписани Меморандум за разбирателство между българската Изпълнителна агенция за насърчаване на малките и средните предприятия (ИАНМСП) и Агенцията за насърчаване на търговията и инвестициите на Република Корея, Меморандум за разбирателство между ИАНМСП и Асоциацията на вносителите на Република Корея, Меморандум за сътрудничество между Българската агенция за инвестиции (БАИ) и Агенцията за насърчаване на търговията и инвестициите на Република Корея, както и Меморандум за разбирателство между Национална компания индустриални зони (НКИЗ) и Корейската корпорация за индустриални комплекси.  ", "date": "2019.09.26", "title": "Емил Караниколов: През 2018 г. стокообменът между България и Република Корея е нараснал с близо 48% "}
{"url": "http://epicenter.bg/article/-quot-Royters-quot---Folksvagen--e-na-finala-na-pregovorite-za-nov-zavod-v-Turtsiya-/193764/4/0", "text": "Германският автомобилен концерн е близо до взимането на окончателно решение за изграждането на нов завод в Турция. Това заяви пред репортери член на Борда на директорите на компанията, предават Reuters и Агенция \"Фокус\".    „В момента сме в заключителния етап на разговорите с Турция“, заяви Андреас Тостман, член на борда, отговарящ за производството. Той допълни, че очаква разговорите да приключат до две седмици, „може би по-рано“.    Разкривайки повече подробности за плановете, източници, близки до компанията, заявиха, че инвестицията ще бъде на стойност над един милиард евро. Според източниците, заводът вероятно ще произвежда 300 000 автомобила годишно, сред които „Пасат“ и „Шкода Сюпърб“, които ще бъдат предназначени за износ в Източна Европа.    „Фолксваген“ ще наеме близо 4000 служители за завода в Маниса, близо до Измир. Строителството може да започне в края на 2020 г., а производството – през 2022 г.    Припомня се, че германският концерн търсеше дълго време подходяща страна за инвестицията. В списъка на кандидатите е и България.    Сделката в Турция може да бъде политически противоречива, като се има предвид притесненията на Европейския съюз по отношение на ограниченията на свободата на изразяване и правата на демонстрации при управлението на президента Реджеп Тайип Ердоган. Аргументът на „Фолксваген“ е, че Турция е кандидат за членство в ЕС, подчертава агенцията.  ", "date": "2019.09.26", "title": "\"Ройтерс\": „Фолксваген“ е на финала на преговорите за нов завод в Турция "}
{"url": "http://epicenter.bg/article/Organizirat-protest-s-iskane-Polfriyman-da-bade-v-rinat-v-zatvora/193689/3/0", "text": "За първи път в него ще се включи и семейството на убития Андрей Монов. Родителите на студента внесоха жалба в прокуратурата с искане за възобновяване на делото срещу убиеца на сина им, а главният прокурор Сотир Цацаров поиска Върховният касационен съд да се заеме отново с предсрочното освобождаване.   Вчера върховните съдии върнаха делото в градския съд, тъй като осъденият не е бил уведомен за искането. След попълване на пропуска, делото отново ще отиде при върховните съдии.  ", "date": "2019.09.26", "title": "Организират протест с искане Полфрийман да бъде върнат в затвора"}
{"url": "http://epicenter.bg/article/Avtomobil-se-vzrivi-v-podzemen-parking-v-Sofiya/193693/3/0", "text": "Лек автомобил се е взривил в подземен паркинг на жилищен блок на столичната улица \"Зайчар\", която е успоредна на \"Константин Величков\".    Инцидентът е станал тази сутрин около 7.30 часа. От взривната вълна има щети и по други два автомобила. Няма загинали и ранени, съобщават от БНР.    На място има екипи на пожарната, които гасят огъня.    На-вероятната причина за инцидента е неизправна газова уредба на колата.", "date": "2019.09.26", "title": "Автомобил се взриви в подземен паркинг в София"}
{"url": "http://epicenter.bg/article/Glavniyat-prokuror-Sotir-Tsatsarov-shte-bade-izslushan-vav-Vremennata-anketna-komisiya-za-NAP-/193698/3/0", "text": "Главният прокурор Сотир Цацаров ще бъде изслушан във Временната анкетна комисия за НАП. Това предвижда дневния ред на комисията. Заседанието ще се проведе от 15.30 ч. в зала 238, съобщи Агенция „Фокус“. Комисията бе създадена на 25 юли 2019 г. от Народното събрание. Проекторешението бе внесено от председателят на ПГ на ГЕРБ д-р Даниела Дариткова и група народни представители. \"За\" създаване на комисията гласуваха единодушно 171 депутати. Съгласно решението срокът на действие на комисията е до три месеца.   Комисията ще трябва да проучи всички факти и обстоятелства около случая с източване на информация от електронните бази данни на НАП.   За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС.   До създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите.   Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.", "date": "2019.09.26", "title": "Главният прокурор Сотир Цацаров ще бъде изслушан във Временната анкетна комисия за НАП "}
{"url": "http://epicenter.bg/article/SGS-otnovo-izprati-na-VKS-deloto-po-iskaneto-za-uslovno-predsrochno-osvobozhdavane-na-Polfriyman/193702/3/0", "text": "Софийски градски съд отново изпрати на ВКС делото по искането за условно предсрочно освобождаване на Джок Полфрийман с изпълнени указания и доказателства за връчен препис от искането на главния прокурор за възобновяване на делото на осъденото лице. Това съобщиха от пресцентъра на СГС.   Икономия на време, а не процесуален пропуск, е причината вчера съдията докладчик по делото да разпореди то да бъде изпратено незабавно във ВКС след уведомяване на страните за искането на главния прокурор.   Съобщенията от получените уведомления щяха да бъдат допълнително внесени, докато делото се администрира във ВКС.", "date": "2019.09.26", "title": "СГС отново изпрати на ВКС делото по искането за условно предсрочно освобождаване на Полфрийман"}
{"url": "http://epicenter.bg/article/Dzhok-Polfriyman-ostava-v-doma-v-Busmantsi-do-okonchatelno-reshenie-na-sada/193715/3/0", "text": "  До снощи във вътрешното министерство не са постъпвали документи от австралийските власти, които да позволят свободното придвижване на Полфрийман и напускането му на дома за временно настаняване.     Проданов допусна, че съставът на апелативния съд, освободил Полфрийман от затвора, е бил подведен от някои факти - например завършеното от него дистанционно висше образование. За това нямало никакви документи освен електронни справки, които, според него, можело лесно да бъдат манипулирани.     \r\n \r\n \r\n .", "date": "2019.09.26", "title": "Джок Полфрийман остава в дома в Бусманци до решението на съда. Продължава да се държи агресивно"}
{"url": "http://epicenter.bg/article/Kirilov--Gotov-sam-s-predlozheniya-za-zakonovi-izmeneniya-za-predsrochnoto-osvobozhdavane-na-zatvornitsi/193723/3/0", "text": "\"Готов съм с конкретни предложения за изменения в закона по отношение на условното предсрочно освобождаване на лишени от свобода\", това заяви правосъдният министър Данаил Кирилов преди заседанието на Пленума на Висшия съдебен съвет (ВСС), което той председателства, съобщи  .    Кирилов посочи, че идеите му са във връзка с въвеждането на касационен конктрол върху актовете на въззивния съд относно освобождаването на затворници. Предложенията на правосъдния министър в момента са подложени на обсъждане сред юристи. Кирилов уточни още, че финалният вариант на промените ще бъде готов най-рано в началото на другата седмица, като се очаква те да бъдат внесени в Народното събрание от негови колеги от ГЕРБ.    Нуждата от промени в закона във връзка с процедурата по предсрочно освобождаване на лишени от свобода възникна, след скандала с освобождаването от затвора на убиеца Джок Полфрийман. Тричленен състав на Софийски апелативен съд, с председател ръководителят на Съюза на съдиите в България (ССБ) Калин Калпакчиев, освободи австралиеца над 6 години и половина по-рано.   Освен факта, че мотивите на състава предизвикаха вълна от възмущение сред обществото и правните среди, формата на акта, подписан от Калпакчиев и колегите му, беше \"определение\", вместо изискуемото по закон \"решение\".   Това процесуално нарушение бе и един от мотивите на главния прокурор Сотир Цацаров да поиска възобновяване на делото по предсрочното освобождаване на Полфрийман и спиране на изпълнението му.   Към момента искането на Цацаров, което той направи по молба на близките на убития студент Андрей Монов, се намира във Върховния касационен съд.", "date": "2019.09.26", "title": "Кирилов: Готов съм с предложения за законови изменения за предсрочното освобождаване на затворници"}
{"url": "http://epicenter.bg/article/Marinela-Arabadzhieva-ostava-v-aresta/193725/3/0", "text": "Апелативният специализиран съд остави Маринела Арабаджиева с най-тежката мярка за неотклонение \"задържане под стража\".    Апелативните магистрати отмениха определението на спецсъда, който беше изменил мярката ѝ в \"домашен арест\".    Арабаджиева е обвинена за участие в организирана престъпна група за данъчни престъпления и пране на пари.    На 18 септември 2019 г. Специализираният наказателен съд измени в закрито заседание мярката ѝ за неотклонение в \"домашен арест\". Причината за решението бе влошеното ѝ здравословно състояние.    На следващия ден Специализираната прокуратура внесе в съда протест срещу това определение. От държавното обвинение мотивираха протеста си с резултатите от последната съдебно-медицинска експертиза за здравословното състояние на Арабаджиева, които сочат, че тя може да пребивава в условията на следствения арест. Другият мотив е отказът на Арабаджиева да бъде настанена за терапия в болница \"Лозенец\", въпреки постановление на наблюдаващия прокурор от юли месец.    Съпругата на бизнесмена Ветко Арабаджиев бе екстрадирана от Испания на 30 май. Непосредствено след пристигането ѝ в София, тя бе привлечена към наказателна отговорност, бяха ѝ предявени обвинения. На проведения разпит тя отказа да дава обяснения. Маринела Арабаджиева е обвинена за участие в организирана престъпна група, създадена с цел извършване на данъчни престъпления (при условията на съучастие и в рамките на продължавано престъпление), както и изпиране на пари.", "date": "2019.09.26", "title": "Маринела Арабаджиева остава в ареста"}
{"url": "http://epicenter.bg/article/Varnaha-v-aresta-Marinela-Arabadzhieva-/193728/3/0", "text": "Маринела Арабаджиева остава в ареста. Според съда тя може да се лекува в болницата на затвора, предаде bTV.    Днес Апелативният спецсъд гледа мярката за неотклонение на Арабаджиева, която е обвинена за участие в организирана престъпна група за данъчни престъпления и пране на пари.    На 18 септември мярката ѝ за неотклонение беше променена на „домашен арест” заради влошеното ѝ здравословно състояние.    На днешното заседание присъства и дъщерята на обвиняемата – Александра Арабаджиева, която заяви, че решението е абсурдно. ", "date": "2019.09.26", "title": "Върнаха в ареста Маринела Арабаджиева "}
{"url": "http://epicenter.bg/article/10-litsa-sa-obvineni-za-uchastie-v-prestapna-grupa-za-trafik-na-migranti/193737/3/0", "text": "Специализираната прокуратура привлече към наказателна отговорност десет лица за участие в организирана престъпна група за превеждане през границата на отделни лица и групи мигранти, съобщиха от пресцентъра на Апелативна специализирана прокуратура.    Обвинените са задържани на 25 септември 2019 г. в София и Костинброд при съвместни действия по разследването на Специализираната прокуратура и ГДБОП. Извършени са общо 28 претърсвания на жилища, автомобили, както и лични обиски. Иззети са таблети, телефони и радиостанции, използвани в престъпната дейност.  Събраните доказателства сочат, че групата е действала от октомври 2018 г.  Участниците са набирали установили се в София и областта кандидати за незаконно извеждане от страната към Сърбия и Западна Европа. Поемали и мигранти, превеждани нелегално от Турция от други трафиканти. Групата уреждала и транспортирането до границата и прехвърлянето им в Сърбия с автомобили или през „зелена граница“, където били поемани от местни хора.    С постановления на наблюдаващия прокурор на ръководителя на групата и петима от участниците е наложено задържане до 72 часа. Предстои да се реши за колко от тях в Специализирания наказателен съд ще бъдат внесени искания за задържане под стража.    На четирима от групата са наложени по-леки мерки за неотклонение -„Парична гаранция“ между 5 000 и 10 000 лева, защото съдействат на разследването.", "date": "2019.09.26", "title": "10 лица са обвинени за участие в престъпна група за трафик на мигранти"}
{"url": "http://epicenter.bg/article/Baba-kontrabandistka-vnasya-stoki--tsigari-i-tyutyun-mente-ot-Turtsiya-/193749/3/0", "text": "Стоки с лого на търговски марки и безакцизни цигари и тютюн иззеха полицаи от ОДМВР-Хасково. Това съобщиха от ОДМВР-Хасково, предаде Канал 3.    Вчера при влизане в страната ни от Турция, служителите са проверили автобус \"Сетра\", шофиран от 66-годишна пловдивчанка.    Товарната кола е върната за повторна проверка на митницата, в резултат на която в личния багаж на пътниците са намерени общо 660 артикула – текстил, чанти, обувки с лого на защитени търговски марки без разрешение на правопритежателя.    Открити са още и 0,950 кг нарязан тютюн и 920 къса цигари.   Тютюневите изделия и стоките са предадени с протоколи на разследващите, съставени са 3 акта.", "date": "2019.09.26", "title": "Баба контрабандистка внася стоки, цигари и тютюн менте от Турция "}
{"url": "http://epicenter.bg/article/4-godishno-dete-otselya-po-chudo-sled-padane-ot-13-iya-etazh-v-Sofiya-/193751/3/0", "text": "4-годишно дете падна от 13-ия етаж в София и оцеля. Инцидентът е станал на 23 септември в столичния квартал „Сердика”, съобщи Нова телевизия.   Сигналът за падналото момченце е подаден около 17.40. То е настанено в \"Пирогов\" и е в тежко състояние.", "date": "2019.09.26", "title": "4-годишно дете оцеля по чудо след падане от 13-ия етаж в София "}
{"url": "http://epicenter.bg/article/Osadiha-shofyor-za-podkup-na-politsai-/193758/3/0", "text": "39-годишен мъж получи наказание една година лишаване от свобода с тригодишен изпитателен срок, съобщиха от пресцентъра на Апелативна прокуратура - Варна. Той беше предаден на съд от Окръжната прокуратура във Варна за даден подкуп на полицейски служители, за да не бъде тестван за алкохол. С присъдата, постановена при условията на съкратено съдебно следствие, му бе наложена и глоба от 1000 лева.    Престъплението е извършено на 30 януари тази година в град Дългопол. Подсъдимият управлявал автомобила си от Айтос към Провадия. Около 4,27 часа сутринта полицейски служители го спрели за проверка. Водачът бил поканен да отиде до служебния автомобил, за да бъде тестван за наличие на алкохол с дрегер, но отказал. След отказа единият служител на реда започнал да подготвя талон за медицинско изследване, а колегата му – разпореждане водачът да не управлява МПС под въздействието на алкохол. Подсъдимият заявил няколко пъти, че няма да даде кръв за изследване, вадел пари от портфейла си и ги предлагал на служителите, за да не изпълнят служебните си задължения.    Бил предупреден, че действията му се записват от монтираната камера в полицейската кола. Въпреки това Иблямен А. успял да остави две банкноти по 20 лева на прага на лявата врата на служебния автомобил, след това отишъл до дясната и хвърлил пред седалката още 2 банкноти по 10 лева.    След това тръгнал към колата си, но бил настигнат от полицаите, които му поставили белезници и уведомили дежурната част за случилото се.    Присъдата на Варненския окръжен съд подлежи на обжалване пред Апелативния съд. ", "date": "2019.09.26", "title": "Осъдиха шофьор за подкуп на полицаи "}
{"url": "http://epicenter.bg/article/Emanuil-Yordanov--Popravkite-za-sakratenoto-sadebno-sledstvie-nyama-da-badat-raboteshti/193773/3/0", "text": "Бившият министър на вътрешните работиЕмануил Йорданов смята, че приетите поправки в НК и НПК за съкратеното съдебно следствие няма да бъдат ефективни.    \"Промените биха могли да бъдат полезни, ако измененията се формулират правилно. Това, което виждаме е, че с някаква невероятна бързина политическите сили скочиха да променят кодекси, което е нещо твърде сериозно и не би трябвало да се прави по този начин – на коляно. Трябваше да се проведе по-сериозна дискусия с участието на хора, които имат представа за какво става въпрос\", каза Емануил Йорданов, адвокат и бивш министър на вътрешните работи в интервю за Радио „Фокус“ .    Хората с право реагират, отбеляза Йорданов и подчерта, че проблемът идва от законопроекта на управляващите.    \"Действително има необходимост от премахване най-вече на замяната на доживотния затвор и доживотния затвор без замяна. Така че натам трябваше да се фиксират усилията. Тогава можеше да се отговори и на обществените очаквания, и да не се правят глупости. Защото сега съществува опасност да се приеме един толкова неопределен текст, че съдът ако иска ще намалява наказания, ако иска няма да намалява наказания. И няма никаква сигурност за участниците в процеса, какво се случва. При това положение няма кой да се насочи към съкратеното съдебно следствие и всичко това ще останат мъртви текстове в НПК и НК\", каза още той.    \"Ако се приемат нещата такива, каквито са в момента, единствено някакъв ефект може да има, че се забранява съкратеното съдебно следствие за убийствата и тежките телесни повреди. Но това рефлектира по-скоро върху общественото мнение. Докато всичко останало си остава удар в празно пространство\", каза в заключение Йорданов.", "date": "2019.09.26", "title": "Емануил Йорданов: Поправките за съкратеното съдебно следствие  няма да бъдат работещи"}
{"url": "http://epicenter.bg/article/Opredeliha-sadiyata-po-deloto-za-otmyana-na-osvobozhdavaneto-na-ubietsa-Polfriyman-/193789/3/0", "text": "Върховният касационен съд ще заседава на 23 октомври по искането на главния прокурор да бъде спряно действието на съдебния акт, с който убиецът на студента Андрей Монов - Джок Полфрийман, беше пуснат предсрочно от затвора, предаде Канал 3.    Това стана известно, след като чрез жребий беше избран съдебният състав от наказателното отделение на Върховния съд на случаен принцип. Делото се падна на съдия Жанина Начева, а в съдебния състав са Бисер Троянов и Надежда Трифонова. Нито един от съдиите не си направи отвод.    Полфрийман излезе от затвора на 20 септември. Той беше осъден през 2011 година на 20 години лишаване от свобода. Тъй като е излежал повече от половината от присъдата си, по закон съдът имаше право да го освободи предсрочно.  ", "date": "2019.09.26", "title": "Определиха съдиите по делото за отмяна на освобождаването на убиеца Полфрийман "}
{"url": "http://epicenter.bg/article/Borisov-komentira-post-na-Tomislav-Donchev-vav-Feysbuk--Za-godina-sa-otkriti-zavodi-za-nad-1-miliard-/193776/2/0", "text": "\"В България само за последната година са открити заводи за над 1 млрд. лв!\" С тези думи започва публикацията на премиера Бойко Борисов във Фейсбук, с която той коментира пост на своя заместник в правителството Томислав Дончев.  По-рано през деня Дончев преряза лентата на нов завод за автомобилни компоненти край ловешкото село Баховица. Борисов публикува и снимки от събитието.   \"Нов производствен център за автомобилни компоненти създава над 100 работни места в област Ловеч. Според планът на германските инвеститори броя на работещите там трябва да достигне около 1000 в рамките на 2 следващите години. Българското правителството полага усилия за създаване на бизнес среда, която да осигурява нови работни места и цени всеки един инвеститор\", продължава публикацията на Борисов в социалната мрежа.   Томислав Дончев също коментира събитието във фейсбук.   \"В \"Баховица индустриален парк“ беше официално открит производственият център за автомобилни компоненти на ВОСС Аутомoтив България. Присъствието и дейността на компанията в България са от стратегическо значение както за развитието на бизнес отношенията между България и Германия, така и за развитието на региона. Към момента инвестицията възлиза на 15 млн. евро, открити са над 100 работни места, а до края на 2021г. се очаква те да достигнат 1000. Иновациите и стремежът към най-високо качество на продукцията са основна мисия за VOSS Automotive. Ето защо изборът за инвестиция в България е огромно признание, но и голяма отговорност. Вярвам, че с общи усилия ще оправдаем очакванията!\", написа вицепремиерът в социалната мрежа.    ", "date": "2019.09.26", "title": "Борисов коментира пост на Томислав Дончев във Фейсбук: За година са открити заводи за над 1 милиард!"}
{"url": "http://epicenter.bg/article/Okonchatelno--Shte-se-prodavat-bileti-v-denya-na-futbolnite-derbita/193777/2/0", "text": "Няма да има забрана за продажба на билети в деня на футболни дербита, когато то е определено като мероприятие с висок риск. Това приеха на второ четене депутатите в Закона за опазване на обществения ред по време на спортни мероприятия, съобщи Канал 3.    Мотивът на вносителите да отпадне забраната за продажба на билети в деня на спортното събитие е, че мярката се оказала неефективна и създава потенциална възможност за възникване на безредици.    Също така депутатите приеха без персонализиране на входни талони и предоставяне на лични карти по време на спортни мероприятия. Това е с цел да се осигури максимална защита на личните данни на гражданите.", "date": "2019.09.26", "title": "Окончателно: Ще се продават билети в деня на футболните дербита"}
{"url": "http://epicenter.bg/article/Na-zhivo--Prezidentat-Radev-govori-pred-Obshtoto-sabranie-na-OON-/193781/2/0", "text": "Днес повече от всякога трябва да защитим основаната на правила система на многостранната дипломация, в центъра на която е Организацията на обединените нации. Това заяви държавният глава Румен Радев в изказването си днес пред Общото събрание на ООН, съобщиха от прессекретариата на държавния глава.  Президентът изрази подкрепата на България за „значимата и навременна инициатива на Германия и Франция за създаване на Алианс за мултилатерализъм – мрежа от сходно мислещи нации, работещи за засилване на ефективните многостранни подходи към глобалните въпроси чрез ООН“. Според Румен Радев тази инициатива цели постигане на устойчиво развитие навсякъде в света.    По думите на президента ООН разполага с уникално разнообразие от инструменти за посредничество, предотвратяване на конфликти, мироопазване и укрепване на мира. Затова България приветства ангажимента на генералния секретар за развиване на дипломация за мир и има готовност да подкрепя неговите усилия за засилване на ролята на посредничеството при предотвратяване на конфликти, както е заложено в инициативата Действие за мироопазване.    Държавният глава открои международния тероризъм и насилствения екстремизъм като фактори, които продължават да оказват значителна заплаха за международния мир и сигурност, човешките права и устойчивото развитие.   „Международната общност следва да увеличи усилията за засилване на сътрудничеството в областта на контратероризма чрез подкрепа за ООН като ключов фактор в тази сфера“, призова Румен Радев. И добави, че за съжаление, през последната година международната общност не е постигнала пробив при разрешаването на нито един значим конфликт по света.    „Обявената военна победа над т.нар. халифат на „Ислямска държава“ миналия март не бе достатъчна, за да донесе мир на раздирания от войни регион на Близкия Изток. Международната общност трябва да остане бдителна, тъй като заплахата от тероризъм под различни форми все още съществува“, заяви президентът.    Румен Радев подчерта, че намирането на политическо решение на конфликта в Сирия е от особено значение за стабилността и сигурността в региона и отвъд него и призова за всеобщо прекратяване на сраженията и защита на цивилното население. По думите му това изисква да бъде осигурен достъп на хуманитарна помощ до всички части на страната, както и да се положи началото на политически процес под егидата на ООН за постигането на мирен и всеобхватен политически преход. Устойчиво политическо решение трябва да бъде намерено само чрез ръководен от сирийския народ политически процес.    Държавният глава заяви, че кризата в Либия няма военно решение и България ще продължи да подкрепя подновяването на водения от ООН процес на посредничество и подготовка на парламентарни и президентски избори. Стабилизирането на Либия е от огромно значение както за регионалната сигурност, така и за справянето с потока от бежанци в Средиземноморския регион.    В изказването си на форума президентът Радев потвърди подкрепата на България за усилията за възстановяване на диалога за мир между Израел и Палестина, включително усилията на Квартета за Близкоизточния мирен процес.   „Разрешаване на въпроса посредством съществуването на две държави е единственият път към устойчив мир. Хуманитарната ситуация в Газа предизвиква голямо безпокойство. Този въпрос трябва да продължи да бъде приоритет на ООН и международната общност“, заяви държавният глава.    „Вече повече от пет години изминаха от началото на конфликта в Украйна. Въпреки спорадичните примирия, ситуацията в Източна Украйна остава крайно несигурна“, заяви Румен Радев и призова за мирно разрешаване на кризата.   Президентът определи като знак на надежда взаимната размяна на задържани и подчерта необходимостта от изпълнение в пълна степен на взаимно одобрения Пакет от мерки, приет с резолюция 2202 (2015) на Съвета за сигурност на ООН, както и зачитане на примирието, оттегляне на тежкото въоръжение и осигуряването на безпрепятствен достъп на Специалната наблюдателна мисия на ОССЕ до всички обекти на двете страни в конфликта.    Решението на Иран да прекрати изпълнението на някои свои задължения, произтичащи от Съвместния всеобхватен план за действие по иранската ядрена програма, е причина за дълбока загриженост, отбеляза държавният глава и призова за зачитане на тази договореност и дипломатически контакти за намаляване на напрежението.   „Ролята на Иран в региона, както и неговата балистична програма, следва да се разглеждат отделно от Съвместния всеобхватен план за действие по иранската ядрена програма“, заяви президентът. Румен Радев открои и повишаването на напрежението в Персийския залив, което изисква да бъде даден приоритет на мерките за намаляване на напрежението с оглед предотвратяване на по-нататъшни инциденти.    Президентът припомни и че през 2020 г. ще бъде отбелязана 50-ата годишнина от влизането в сила на Договора за неразпространение на ядреното оръжие, като международната общност следва да препотвърди своя ангажимент към него като крайъгълен камък на режима за ядрено неразпространение.    Пред участниците в Общото събрание Румен Радев подчерта и последователната подкрепа на България за интеграцията на съседите ни от Западните Балкани в Европейския съюз. Този процес е инвестиция в регионалната стабилност и изисква активно изграждане на добросъседски отношения.    Необходимо е спешно да се ускори прогресът към постигането на целите на устойчивото развитие, заяви още Румен Радев. Човечеството се сблъсква с все по-бързо задълбочаващите се отрицателни последствия от непрекъснато нарастващата свръхупотреба на природните ресурси и масовата урбанизация. Резултатът от редица човешки дейности е необратимото замърсяване на околната среда, намаляването на биоразнообразието и застрашаването на крехките екосистеми, посочи Румен Радев.    Като член на Съвета по правата на човека, България се ангажира да осигури приобщаващо образование на децата с увреждания, което е съществен инструмент за целия процес на социално включване. В един свят, задвижван от информацията и комуникационните технологии, България отдава специално значение на възможностите, които образованието предлага, подчерта още в изказването си пред Общото събрание на ООН президентът Румен Радев.   ", "date": "2019.09.26", "title": "Радев пред ООН: Днес повече от всякога трябва да защитим системата на многостранната дипломация"}
{"url": "http://epicenter.bg/article/BSP-Sofiya-otkriva-predizbornata-si-kampaniya-na-ploshtadkata-do-saboreniya-mavzoley/193782/2/0", "text": "БСП-София открива предизборната си кампания на площадката до съборения мавзолей, съобщиха от пресцентъра на \"Леге\" 10.   На 27 септември БСП-София ще представи листата с кандидати за общински съветници, за районни кметове и за кметове на кметства, се посочва в съобщението.   Събитието ще се състои от 17.30 часа, в Градската градина от страната на пл. „Княз Александър Батенберг“ (до площадката на разрушения Мавзолей).", "date": "2019.09.26", "title": "БСП-София открива предизборната си кампания на площадката до съборения мавзолей"}
{"url": "http://epicenter.bg/article/MVnR--Nyama-postradali-balgarski-grazhdani-pri-silnoto-zemetresenie-v-Istanbul/193784/2/0", "text": "Няма пострадали български граждани по време на земетресението в Истанбул, регистрирано около 14:00 часа на 26.09.2019 г., с магнитуд 5.8 по скалата на Рихтер, както и по време на последвалия вторичен трус с магнитуд 4.0, съобщиха от пресцентъра на МВнР.    Епицентърът на земетресението е в Мраморно море, на територията на община Силиври. По официални данни на кмета на Истанбул и Дирекцията по бедствия и аварии – AFAD, няма пострадали или ранени граждани. Земетресението е причинило незначителни материални щети.    Властите са предприели незабавни превантивни мерки чрез спиране на газоподаването в рискови сгради и райони, осигуряване на храна, напитки и стоки от първа необходимост на хора, които се страхуват да се приберат в жилищата си. Допълнителни екипи на Гражданска защита са изпратени в Истанбул от други градове.       ", "date": "2019.09.26", "title": "МВнР: Няма пострадали български граждани при силното земетресение в Истанбул"}
{"url": "http://epicenter.bg/article/Maya-Manolova-s-moleben-v-tsarkvata--Sveta-Sofiya--za-starta-na-kampaniyata/193785/2/0", "text": "Утре, 27 септември 2019 г., в 10.00 часа в столичната църква „Света София“ гражданският кандидат за кмет на София Мая Манолова и членове от Инициативния й комитет ще присъстват на молебен, с който ще се отбележи началото на кампанията за местните избори. По-късно, в 18.30 часа, Мая Манолова ще се срещне с граждани на площада в кв. „Горна баня“. ", "date": "2019.09.26", "title": "Мая Манолова с молебен в църквата „Света София“ за старта на кампанията"}
{"url": "http://epicenter.bg/article/Nikolina-Angelkova--Shte-podkrepim-sektora-/193786/2/0", "text": "В непрекъснат контакт сме с всички заинтересовани, след фалита на компанията “Томас Кук”. Ситуацията е изключително тревожна.   Това заяви министърът на туризма Николина Ангелкова в предаването “Лице в лице”, по БТВ.    Разходите за туристите, които в момента са в страната, ще бъдат изцяло поети от застрахователя. По думите й, екипи на министерството и сега обикалят хотелите, в които има настанени туристи на “Томас Кук”. Наша основна задача е да помогнем и да дадем разяснение на хората, заяви Ангелкова.    \"Трябва да покажем, че сме гостоприемна страна. Труден момент е и за представителите на туризма. Става въпрос за огромни загуби. Трудно е и за “Томас Кук”, защото са платили данъците си, за пари които не са получили\", обясни още министър Ангелкова.    По думите й много е важно българският интерес да бъде защитен. Ще подкрепим сектора, с необходими законодателни промени и с възможността за колективен иск, посочи тя, допълвайки, че е нормално хотелиерите да са притеснени.    Над 9 милиона туристи са посетили страната ни за миналата година, 435 000 са на “Томас Кук”, разясни министърът на туризма.  По думите й трябва да си запазим лято 2020 година.  ", "date": "2019.09.26", "title": "Николина Ангелкова: Ще подкрепим сектора на туризма!"}
{"url": "http://epicenter.bg/article/Iliyana-Yotova--Sled-kato-zakonat-dopuska--che-mozhe-da-ima-pomilvane--to-ostava-na-savestta-na-sada/193788/2/0", "text": "Меродавно за случая \"Полфрийман\" ще бъде само решението на ВКС. Важен фактор е и общественото мнение. Тази вече няма да отидат само роднините на пострадалия, но и много граждани. Използва се вратичка в закона за това условно предсрочно освобождаване. Доколко и как това решение кореспондира със седемте заключения, на тези които са били с него и са дали негативна оценка за неговото поведение, е друг въпрос, каза в предаването \"Денят на живо\" с Наделина Анева по Канал 3 вицепрезидентът на Република България Илияна Йотова.   \"Не мога да кажа дали написаното в седемте страници е истина, защото не съм ги чела. Гражданите вече казаха своето мнение. Полфрийман не е искал помилване от нас. До нас такава молба не е стигала\", заяви Йотова.    \"Ние сме създали много стройна система. На комисията ни от експерти по някой път са необходими месеци, за да се провери всеки факт, включително и поведението на обвиняемото лице\" , сподели тя.    \"Директорът на затвора представя обективните факти. Има таблица със заключения за затворника с положителни и отрицателни неща. Има проценти, с които се изчислява дали поправителният процес е факт или не. Нерядко се сблъскваме с анамнеза на затворите, лицата не се поправят, а стават по-агресивни\", каза вицепрезидентът.    \"От началото на годината молбите за помилване са 220, а от началото на мандата над 1200. Всяка една молба минава през професионална комисия – външни експерти, криминалисти, лекари, служители в затворите и т.н. Често изпращаме писма до институциите, за да проверим истинността на предоставените документи\", увери Илияна Йотова.    \"Съдът е в правото си да събира всякакви доказателства. След като законът допуска, че след излежаване на половината от присъдата, обвиненият може да бъде помилван, това лежи на съвестта на съда. Решението трябва да се опира на реалните факти\", допълни тя.    \"Голяма част от затворниците са се възползвали от съкратеното съдебно следствие. Трябва да се променят голяма част от текстовете. Това, че признават участието си в престъпни събития, не означава, че се признават за виновни. Правят го, за да си спестят част от присъдата. Има рецидивисти с 10, 15 присъди, които се възползват от тези части от законите. И те не са се поправили\", каза Йотова.    \"Няма нищо лошо да се даде повече свобода на съда, а не той да бъде заставен да намали присъдата. Трябва да има публична дискусия и да се изготвят работещи и много прецизни текстове\", завърши вицепрезидентът Илияна Йотова.   ", "date": "2019.09.26", "title": "Илияна Йотова: След като законът допуска, че може да има помилване, то остава на съвестта на съда"}
{"url": "http://epicenter.bg/article/Grazhdani-na-protest-sreshtu-osvobozhdavaneto-na-Polfriyman---quot-Van-slugite-na-Soros-ot-sada-quot---VIDEO--/193790/2/0", "text": "Граждани се събраха на протест в столицата срещу предсрочното освобождаване на Джок Полфрийман, предаде репортер на Агенция \"Фокус\".    Протестът се провежда пред НДК и протича мирно.    Гражданите носят плакати, на които пише: \"Убиецът Полфрийман в затвора\", \"Вън слугите на Сорос от съда\" и др.    В района има полицейско присъствие. Протестът бе организиран в социалната мрежа и е в подкрепа на близките на убития студент Андрей Монов.    Бащата на студента - Христо Монов, коментира пред бТВ насроченото от ВКС дело за преразглеждане на условно освободения убиец:    „Очаквам на 23 октомври да се случи това, което не се случи преди една седмица. Тогава беше показен законът и беше накърнено чувството за справедливост на цялата нация.”    За „Лице в лице” Христо Монов добави, че изпитва притеснение от това, че делото е насрочено за след един месец.    По думите му през това време убиецът може да напусне страната и да се окаже, че той е бил помилван, тъй като страната няма да има никакви средства да следи за условното му освобождение.    Според него правото не се компрометира, ако депутатите приемат законови промени, които са предизвикани от обществен натиск.    „Щом обществото има нужда, то народните представители трябва да предприемат съответните мерки и да отговорят на хората”, допълни още той.    Междувременно стана ясно, че австралиецът Полфрийман остава в дома за временно настаняване на чужденци в Бусманци до окончателното решение на съда по искането на главния прокурор Сотир Цацаров.    Полфрийман излезе предсрочно от затвора преди седмица, 6 години и половина преди да излежи присъдата си за убийството на студента Андрей Монов през 2007 г.    Освобождаването му предизвика голямо обществено недоволство.  ", "date": "2019.09.26", "title": "Граждани на протест срещу освобождаването на Полфрийман: \"Вън слугите на Сорос от съда!\" (ВИДЕО) "}
{"url": "http://epicenter.bg/article/Ninova--Pri-tezhki-prestapleniya-ne-tryabva-da-ima-sakrateno-proizvodstvo-i-namalyavane-na-prisada/193791/2/0", "text": "\"Мнозинството и ГЕРБ направиха юридически прецедент и приеха едно  неморално решение. В рамките на час парламентът прие два закона, които взаимно се изключват. Единият е на БСП, в който казваме, че за случаи като този в Сотиря, където беше убито дете, няма да има съкратено производство и намаляване на присъдата при самопризнание. В същия ден ГЕРБ внасят предложение да има намаляване на присъдата, но да не е с 1/3 а с 1/5\".   Това заяви председателят на НС на БСП Корнелия Нинова пред Нова телевизия. Тя добави, че законът на ГЕРБ означава, че сегашното положение - извършителите на тежки престъпления да лежат по-малко, ако си признаят, остава. Корнелия Нинова каза още, че най-странното е, че управляващите подкрепят предложението на БСП, но гласуват и своето, което е обратно.   Нямам обяснение защо го правят - нито юридическо, нито морално. При тежки престъпления не трябва да има никакви съкратени производства\", категорична бе Нинова. Лидерът на социалистите каза още, че вчера Данаил Кирилов си е позволил страшно много да обиди близките на убити и пострадали от такива престъпления като е казал, че тези хора се разкарват с едни автобуси и са дошли да разплакват депутатки.   \"Той няма представа за каква трагедия става дума. Аз бях в Сотиря, защото бабата на детето ме покани в дома им. Как може умът му да роди и устата му да произнесе такова нещо\", заяви още председателят на БСП. Тя коментира, че управляващите ще забавят окончателното приемане на законите, а това е голям проблем. \"Ако бързо приемем нашия закон, човекът, който изнасили и уби Криси от Сотиря, и други висящи случаи няма да могат да се възползват от бързото производство\", категорична бе Нинова.   \"Защо не дебатирахме и нашия закон по друг казус от последните дни - освобождаването на Джок Полфрийман. Преди две години внесохме закон, който не се разглежда и до ден днешен в зала. Ако този закон не стоеше на трупчета в деловодството на парламента вече две години, сега този човек нямаше да е на свобода\", заяви още лидерът на левицата. Тя добави, че като юрист не може да коментира съдебно решение. \"Била съм и следовател и съм гледала много тежки случаи. Но като човек съм категорична, че това е провокация и подигравка с близките на жертвите и с чувството за справедливост\", категорична бе Корнелия Нинова.    Във връзка с подкрепата за кандидатурата на Мая Манолова за кмет на София като граждански кандидат, Корнелия Нинова заяви, че е продиктувана от желанието тя да получи по-широка подкрепа и да реализира целите си. \"За нас е важно, че БСП - София подкрепи номинацията на Мая Манолова за кмет на столицата еднозначно, НС на БСП също. Оттук нататък е важно предизборното споразумение, което подписахме - \"Заедно за коренна промяна в управлението на Столична община\". Подписано е от Калоян Паргов и Мая Манолова\", каза още тя.   Нинова коментира, че в изборите е важна политиката, която ще се следва, а на второ място са личностите, които ще я изпълняват.   \"В тази платформа е записано на какво държи БСП в София и нашите общински съветници ще подкрепят тези приоритети. И на градската конференция, и на заседанието на Националния съвет гласувах за Мая Манолова и я подкрепям. Подкрепихме Мая Манолова и подписахме споразумение - ако обича, като стане кмет, да го изпълнява\", каза още лидерът на левицата.  Сред приоритетите са: билетът за градски транспорт за стане 1 лв., за да може въздухът в София да е по-чист, общинските училища да бъдат осигурени с лекари, да се преразгледа договорът за концесия на \"Софийска вода\", за да поевтинее водата в София, да се осигурят детски градини, видеонаблюдение и още много такива мерки. Тя определи като интрига твърдението, че между нея и Мая Манолова има напрежение. \"По един единствен повод имахме публично различни мнения и това е Истанбулската конвенция. Аз бях категорично против, тя беше за нея\", уточни Нинова.   \"Времето може да бъде и най-големият приятел и най-големият враг на един политик. Какво показа времето за споровете ни във Варна и Сандански? Решението за Варна бе взето със 70 гласа - за, 2- против и 5 - въздържал се на заседание на НС на БСП. Вижте, какво се случи след това. Едни от най-силните говорители в защита на Борислав Гуцанов, след като не видяха своите хора в листата, вчера излязоха с публичен призив към варненци да не гласуват за БСП\", коментира Корнелия Нинова във връзка с решението на НС на БСП за кандидата за кмет на Варна. Тя добави, че времето е показало, че ръководството е били право.   \"Те имат личен интерес да са на избираеми места за общински съветници и друго няма значение. Нямат значение резултатите, които са постоянно надолу на два поредни избора - през 2011 г. имаме 8 общински съветника във Варна от 51, а 2015 г. - 5. Партията няма значение, варненци нямат значение. В Сандански през 2011 г. имаме един общински съветник от 29, 2015 г. също един. И там искахме да опитаме нещо различно. Същите хора искат трети път да разиграем същата ситуация и същата загуба. Помолихме да отстъпят и да дадем възможност на други хора, но не се съгласиха\", коментира още лидерът на социалистите. Тя добави, че щом са отпаднали от листата, на другия ден са отишли при Яне Янев и са в неговата листа. Тя заяви, че тези случаи са показателни за използването на партиите и политиката за личен интерес.   \"Те мислят така - щом ние не сме в листата, варненци не гласувайте за БСП. Щом ние не сме в листата на БСП, отиваме при Янев. Няма партия, няма идеи, идеология, политики, няма спор с политическия опонент, а само битка за място. Битката е за постове и пари, а не за безплатни детски градини, пътища между селата и общинския център,здравеопазване и благосъстояние на съгражданите им\", каза още Нинова. Тя заяви, че това е проблем за всички партии. \"Някой си загражда една област и си я феодализира за личния си интерес. Ако искаме да променим България, трябва да променим себе си първо\", заключи Корнелия Нинова.  ", "date": "2019.09.26", "title": "Нинова: При тежки престъпления не трябва да има съкратено производство и намаляване на присъда"}
